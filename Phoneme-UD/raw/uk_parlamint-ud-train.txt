Доброго ранку, шановні народні депутати, запрошені та гості Верховної Ради.
Прошу, шановні колеги, підготуватися до реєстрації. Ввімкніть систему "Рада".
Зареєструвалося -433 Зареєстровано 433 народних депутати. Ранкове засідання
оголошую відкритим. Шановні колеги, сьогодні велике свято Покров Пресвятої
Богородиці. Я щиро вітаю вас з цим святом і сподіваюся, що ми сьогодні будемо
працювати злагоджено і спокійно з врахуванням цього свята. Шановні народні
депутати, сьогодні день народження нашого колеги, народного депутата України
Білоруса Олега Григоровича. Давайте привітаємо його, побажаємо міцного здоров'я
і успіхів в роботі. Шановні колеги, прошу прослухати оголошення. Відповідно до
статей 4.2.2 Регламенту Верховної Ради України та протоколу засідання
депутатської групи "Демократичні ініціативи" від 30 вересня 2003 року інформую,
що уповноваженими представниками цієї групи обрано також народних депутатів
України Добкіна Михайла і Резніка Ігоря. Шановні колеги! У вас розданий розклад
засідання, я хочу вам поінформувати. Прошу уваги, нам треба зараз буде
проголосувати питання. Погоджувальна рада депутатських фракцій і груп прийняла
рішення рекомендувати Верховній Раді України розглянути сьогодні, як виняток,
питання про включення до порядку денного і прийняття рішень з двох питань.
Перше. Про внесення змін до календарного плану проведення четвертої сесії
Верховної Ради України четвертого скликання мається на увазі, наступного
четверга, тобто 23 жовтня провести пленарне засідання, на якому розглянути
питання бюджету. Присвятити, якщо буде потрібно, для цього цілий день. І друге
питання. Про ситуацію, яка складається з будівництвом російською стороною
гідротехнічної споруди у Керченській протоці. А також пропонується постанова
включити до порядку денного і прийняти у зв'язку з ситуацією, яка мала місце в
місті Артемівську. Нема заперечень? Я ставлю на голосування пропозицію
Погоджувальної ради. Окремо. Я окремо ставлю, я ж не зразу. Я ставлю на
голосування пропозицію Погоджувальної ради про те, щоб ми включили до порядку
денного і прийняли рішення з питання про внесення змін до календарного плану
проведення четвертої сесії Верховної Ради України четвертого скликання. Прошу
голосувати. За - 331 Рішення прийнято. Я ставлю на голосування. З мотивів?
Симоненко, будь ласка. По фракціях висвітліть, будь ласка. Симоненко, фракція
комуністів. Шановний Володимире Михайловичу, шановні колеги! Мені здається, що
те питання, яке сьогодні пропонується включити до порядку денного щодо подій на
острові Тузла у Керченській протоці, в першу чергу повинна вирішувати виконавча
гілка влади. І я вчора на Погоджувальній раді наполягав на тому, щоб Президент
дав відповіді відносно того, що розвивається у цій частині території України і
які це буде мати наслідки. Тому я б запропонував, Володимире Михайловичу, якщо
ви наполягаєте, щоб сьогодні включати до порядку денного, то заслухати тільки
інформацію представників тих чи інших відомств, яким доручалося вивчати цю
ситуацію, які їздили до Москви, зустрічалися з певними представниками силових
структур і таке інше. Шановні колеги. Добре, ми зараз домовимося. Шановні
колеги, давайте проголосуємо, бо ми зараз будемо тільки вести дискусію. Я прошу
вас. Я ставлю на голосування про включення до порядку денного і для розгляду по
суті питання про ситуацію, яка складається з будівництвом російською стороною
гідротехнічної споруди у Керченській протоці. Прошу голосувати. За - 345 Рішення
прийнято. Дякую. По фракціях, будь ласка. Шановні колеги, спокійно, по фракціях.
Сьогодні свято, я ще раз нагадую, велике свято. Працюємо спокійно, толерантно.
Ми зараз будемо розглядати вже, одну хвилинку. Шановні колеги, я ставлю на
голосування пропозицію про включення до порядку денного і розгляду по суті
питання про надзвичайну ситуацію у місті Артемівську та Артемівському районі
Донецької області. Прошу голосувати. За - 394 Рішення прийнято. Матвієнко, з
процедури. Потім Анатолій Мороз з процедури. Українська республіканська партія
"Собор", блок Юлії Тимошенко. Володимире Михайловичу, у мене запитання до вас. Я
так розумію, що ми проголосували по Тузлі, ви кажете, і прийняття відповідних
рішень, що ми сьогодні будемо приймати відповідне рішення з цього питання і ті
проекти, які розглянуті. І друге. Я прошу від нашої фракції запросити на розгляд
цього питання не других і третіх осіб, а перших осіб. І користуючись тим, що
присутній Віктор Федорович, я також просив би, щоб він визначився і від уряду
також щоб були присутні, поскільки це питання є спільне. І нарешті останнє. Я
хочу Петру Миколайовичу Симоненку сказати, що питання територіальної цілісності
- це питання Верховної Ради. І тому ховатися сьогодні від цієї проблеми ми не
маємо права, бо це є такий самий злочин, на яку дехто неадекватно не реагує на
цю проблему. Дякую. Дякую. Шановні колеги, сьогодні при розгляді наших питань
розкладу засідань присутній Прем'єр-міністр України. Давайте привітаємо
Прем'єр-міністра, який поважає Верховну Раду. Ми проголосували за те, що ми
включили до порядку денного і розглядаємо питання по суті. І якщо буде воля
Верховної Ради, приймемо відповідне рішення. А сьогодні при розгляді цього
питання присутні люди, які в даний час є у місті Києві, не перебувають у
відрядженнях або з інших поважних причин не є відсутніми. Шановні колеги, у мене
є прохання. Анатолій Мороз, будь ласка. Я вже оголосив Анатолія Мороза. Анатолій
Мороз, 83 виборчий округ, фракція комуністів. Шановний Володимире Михайловичу,
шановні члени уряду, шановні колеги! Я розумію, що в Артемівську сталась
трагедія, хоча ця трагедія, зрозуміло, що сталася завдяки головотяпству. Я
розумію, що збитий літак, ви пам'ятаєте цю теж трагедію, це - теж трагедія і так
далі. Так от, уже майже півтора місяця лежить у нас, у Верховній Раді,
постанова, проект постанови про визнання Запорізької області зоною особливого
стихійного лиха в агропромисловому комплексі України з відшкодуванням збитків. І
ця постанова з кожного тижня від засідання до засідання відкладується.
Получається - треба щось скоїти таке, щоб його можна було включити, і тоді
держава відшкодує збитки. Я просив би, Володимире Михайловичу, враховувати ці
такі питання, і коли в четвер будемо голосувати, це питання поставити в першу
чергу. Дякую. Дякую. Я прошу Секретаріат розглянути і комітету внести
пропозиції. Я думаю, що треба нам всю Україну оголосити зоною лиха в плані
сільського господарства. Це буде правильно. Шановні колеги, я прошу, щоб зараз
перейти до Дня уряду, проголосувати прийняття постанови Верховної Ради України
про внесення змін до календарного плану проведення четвертої сесії Верховної
Ради України четвертого скликання. Мотиви зрозумілі, щоб в четвер провести
пленарне засідання і розглянути питання бюджету. Є пропозиція уряду і Бюджетного
комітету. Я ставлю на голосування цю постанову, документ за номером 4255. Прошу
голосувати. За - 344 Рішення прийнято. Я вам щиро вдячний. Переходимо до
розгляду питань, віднесених до Дня уряду. З процедури, будь ласка, Рудьковський.
Володимире Михайловичу, прошу передати слово Олександру Морозу. Олександр Мороз,
будь ласка. Шановні колеги, шановний Володимире Михайловичу. Олександр Мороз,
фракція Соціалістичної партії. Ми на засіданні фракції визначилися таким чином.
Відносно бюджету, підготовки й розгляду його у Верховній Раді. Ситуація складна,
але, мені здається, вона ускладнюється штучно. Сьогодні ми маємо цілком
обгрунтовані підозри відносно того, що із вулиці Банкової дана команда руками
парламенту розправитися з урядом. Ми не захищаємо уряд. Але у нас є більшість у
парламенті, у нас є уряд, створений цією більшістю, чи сформований. Вони повинні
брати на себе відповідальність за процедуру і якість підготовки бюджету. Тому ми
будемо наполягати на тому, щоб у бюджеті були захищені всі соціальні позиції: і
щодо мінімальної заробітної плати, і інших питань, що стосуються освіти,
медицини тощо. І тоді тільки це буде. Мікрофон, будь ласка. Степан Хмара.
Шановні колеги, є право з процедури. Так давайте тоді відмінимо Регламент!
Давайте відмінимо Регламент, щоб не давати слово з процедурних питань. Я не буду
давати. Шановний Володимире Михайловичу! Шановні члени уряду! Я думаю, що
питання про спорт, це дуже важливе, але питання територіальної цілісності
України все-таки важливіше. І, користуючись тим, що вже є уряд у нас у верховній
Раді, це спрощує технічно розгляд питання про події навколо острова Тузла,
перенести на слухання першим сьогодні. І запросити Президента, як гаранта
територіальної цілісності і національної безпеки, і Верховного
головнокомандуючого України. Дякую. Шановні колеги! Переходимо до Дня уряду. На
День уряду винесено три питання. У зв'язку з цим ми вимушені з вами обмежити час
на розгляд кожного питання. Пропонується у середньому на кожне питання до
години. Немає заперечень. Оголошується до розгляду питання про стан дотримання
вимог законодавства та його вдосконалення щодо забезпечення розвитку спорту
вищих досягнень та підготовки національних збірних команд до літніх XXVIII-х
Олімпійських та XII-х Параолімпійських ігор у 2004 році. Пропонується такий
регламент. Прошу уваги, шановні колеги. Для доповіді - 10 хвилин, для відповіді
на запитання до доповідача - 15 хвилин, для співдоповіді - 10 хвилин і протягом
25 хвилин провести обговорення. Немає заперечень? Немає. Я принагідно хочу,
шановні колеги, щоб ми разом привітали збірну команду України з боротьби самбо,
яка стала чемпіоном світу вперше в історії. Команда присутня на балконі, давайте
привітаємо її. Для доповіді запрошується голова Державного комітету України з
питань фізичної культури і спорту Костенко Микола Павлович. Миколо Павловичу,
будь ласка. Шановний Володимире Михайловичу! Шановний Вікторе Федоровичу!
Шановні народні депутати. Вперше в історії України на Дні уряду розглядається
питання виконання та вдосконалення законодавства в частині спорту вищих
досягнень, підготовка спортсменів України до чергових олімпійських та
параолімпіських ігр. Ми це розцінюємо як прояв уваги до проблем спорту з боку
Верховної Ради України, розуміємо міру відповідальності і сподіваємося на
позитивні зрушення у вирішенні зазначених питань. У зв'язку з тим, що вам
шановні народні депутати надано змістовні інформаційні матеріали, дозвольте мені
зупинитися лише на головних питаннях. Як відомо, на виконання законодавчих актів
прийнято укази Президента України щодо підготовки та участі спортсменів України
в олімпійських і параолімпійських іграх, у Всесвітніх іграх глухих та про
державну підтримку фізичної культури і спорту, а також відповідні постанови
Кабінету Міністрів України, згідно з якими сформовано і працюють організаційний
комітет на чолі з Прем'єр-міністром, президентом Національного олімпійського
комітету Віктором Федоровичем Януковичем, штаб олімпійської підготовки при
Держкомспорті та затверджено Концепцію підготовки до олімпіади. Згідно концепції
визначено пріоритетні види спорту, бази олімпійської підготовки, своєчасно
розроблено і затверджено програми підготовки з видів спорту до олімпійських і
параолімпійських ігор. Під патронатом Президента України в цьому році проведено
ІІ Всеукраїнські літні спортивні ігри, які стали важливим етапом у підготовці до
кваліфікаційних змагань по відбору до Літньої олімпіади в Афінах, сприяли
зміцненню фізкультурно-спортивного руху, охопивши всі верстви населення.
Останнім часом в Україні прийняті рішення, які значно покращили мотивацію
спортивної еліти. Починаючи з цього року, встановлено 100 стипендій Президента
України видатним спортсменам і їх тренерам, а також 100 стипендій Кабінету
Міністрів України, з яких 25 спортсменам-інвалідам і їх тренерам. Органами
виконавчої влади вирішуються житлові та соціально-побутові умови спортсменів,
призначені стипендії обласних державних адміністрацій. Як ви знаєте, потужно
виступили члени національних збірних команд на змаганнях всесвітньої літньої
універсіади - головних змаганнях 4-річчя серед спортсменів-студентів. Порівнюючи
потенційні можливості спортсменів України за результатами виступів на
чемпіонатах світу за 2 роки до олімпіад в Сіднеї і Афінах, можна сказати, що
стартові умови приблизно однакові, але якісно за кількістю золотих медалей
сьогодні дещо краще. Кращі результати перед олімпіадою в Сіднеї мають команди
або окремі спортсмени з плавання, фехтування, греко-римської боротьби, стрільби
кульової. Практично на тому ж рівні з вітрильного спорту, художньої гімнастики,
важкої і легкої атлетики. Але втратили свої позиції з академічного веслування,
спортивної гімнастики, боксу, веслування на байдарках і каное. Не покращилась,
на жаль, ситуація з ігрових видів спорту. Програми підготовки до головних
змагань 4-річчя олімпіади в Афінах виконуються далеко не в повному обсязі в
основному із-за недостатнього фінансування. Лише в цьому 2003 році Держкомспорт
отримує 100 відсотків бюджетних призначень, що дозволяє нам в межах цих
невеликих коштів планово вести підготовку і забезпечити участь наших спортсменів
у відбіркових змаганнях до олімпіади. За умови суттєвого покращання фінансових і
матеріально-технічних умов ми маємо можливість гідно виступити на олімпіаді і
вибороти там 22-25 нагород, з яких 5-7 можуть бути золотими. Прийняття указу
Президента України щодо розвитку паралімпійського спорту, увага до нього з боку
державних адміністрацій, збільшення фінансування його сприяла росту результатів
спортсменів-інвалідів на міжнародній арені. Якщо на параолімпіаді 1996 року
спортсмени вибороли 7 медалей, у Сіднеї 37, то на наступних вони можуть при
сприятливих умовах завоювати 42 нагороди. В проекті бюджету про Державний бюджет
на 2003 рік в достатній мірі передбачено видатки на участь в олімпійських і
параолімпійських іграх, але нам разом потрібно віднайти можливість суттєво
збільшити асигнування на проведення навчально-тренувальних зборів і змагань,
оснащення спортивних баз і придбання сучасного наукового і медичного обладнання.
Ситуацію можливо суттєво покращати за рахунок залучення позабюджетних коштів,
зокрема за рахунок лотерейного бізнесу. За умов нинішнього законодавства України
на потреби спорту із цього джерела ми поки що маємо лише декілька сотень
гривень. У зв'язку з цим доцільно було б врахувати потреби спорту у відповідному
Законі про лотереї і грошові розіграші, а ще краще - підтримати урядовий проект,
який передбачає таку фінансову підтримку спорту. На виконання Закону України
"Про фізичну культуру і спорт" та відповідне доручення Президента України Кабмін
затвердив план будівництва сучасних спортивних споруд у місті Києві на 2 роки і
зобов'язав обласні державні адміністрації розробити і затвердити аналогічні
програми. За рахунок держбюджету у цьому році значні роботи проведені на
основній нашій олімпійській базі у Кончі Заспі, спортивних базах "Спартак" і "."
, де кліматичні умови аналогічні умовам Афін. Там планується провести
навчально-тренувальні збори олімпійських команд з 10-12 видів спорту на
заключному етапі підготовки до Олімпіади. У місті Євпаторія відкрито
Національний центр параолімпійської і дефолімпійської підготовки, створені
відповідні умови для спортивної роботи з інвалідами на ряді спортивних баз у
деяких областях. Але більшість об'єктів, що входять до переліку баз олімпійської
і параолімпійської підготовки сьогодні ще не відповідають міжнародним стандартам
і не можуть забезпечити повноцінну підготовку провідних спортсменів України.
Тому попереду велика робота по покращанню матеріально-технічної бази спорту. На
жаль, затримується у Верховній Раді вирішення питання щодо придбання спортивного
обладнання інвентарю. Ми просимо вас прискорити його вирішення, враховуючи те,
що спортсмени повинні мати достатньо часу для тренувань на обладнанні
аналогічному тому, що буде використовуватися на олімпіаді. Проблеми
матеріально-технічної бази спорту тісно пов'язані з проблемами
науково-методичного і медико-біологічного забезпечення. Спорт уже давно став не
тільки суперництвом конкретних особистостей, а і змаганням передових технологій.
Враховуючи можливості бюджету, нам разом потрібно віднайти кошти для придбання
сучасної науково-діагностичної апаратури, обладнати нею мобільні і стаціонарні
лабораторії нашого науково-дослідного інституту. Шановні народні депутати, на
виконання Закону України "Про антидопінговий контроль в спорті" за рішенням
Кабінету Міністрів у минулому році створено національний антидопінговий центр.
Останнім часом Міжнародний олімпійський комітет, міжнародні федерації, Всесвітня
антидопінгова агенція значно посилила діяльність у боротьбі з використанням
спортсменами заборонених препаратів та методів. Достатньо сказати, що лише на
іграх в Сіднеї з цих причин було дискваліфіковано 19 спортсменів, а четверо з
них позбавлено медалей. Для того, щоб бути на рівні вимог міжнародних
організацій, про які йшла мова, нам потрібно дообладнати в цьому році і
наступному допінглабораторії сучасною апаратурою, внести відповідні зміни до
чинного закону. Шановні народні депутати, як відомо, головною ланкою підготовки
спортивного резерву для національних збірних команд були і залишаються спортивні
школи. Це унікальна система, яку необхідно розвивати і вдосконалювати. Як
показала подія цього року, проблемними питаннями залишаються фінансові,
законодавчі і нормативні. Проблеми заробітної плати тренерів будуть вирішуватися
в ході виконання Державної програми тренерів, яка затверджена у цьому році
Кабінетом Міністрів. Інші питання будуть регулюватися новим положенням про
спортивну школу, узгодження якого буде завершено найближчим часом і законом про
спортивні школи, над якими зараз працюємо разом з народними депутатами,
фахівцями Секретаріату, профільного комітету Верховної Ради України і
Секретаріату Кабінету Міністрів. Шановні народні депутати! Готуючись до Дня
уряду, ми ретельно проаналізували ситуацію з цього питання і дійшли висновку, що
наш основний закон про фізичну культуру і спорт потребує практично нової
редакції. Над цією редакцією ми зараз працюємо. На завершення хочу сказати про
те, що ми разом маємо реальну можливість покращити стан справ, створити
нормальні умови для підготовки спортсменів до наступних олімпійських,
паролімпійських і дефолімпійських ігор і хороше законодавче підгрунтя для
подальшого розвитку, спорту вищих досягнень в Україні. Дякую за увагу. Так,
шановні колеги, я прошу записатись на запитання - одне письмове, одне усне.
Валентин Ландик, будь ласка, ваше питання. І на табло прізвища народних
депутатів, що записалися. Валентин Ландик. Шановний Миколо Павловичу, ви дійсно
в своїй доповіді сказали, що все-таки ігрові види спорту дуже погано на
олімпіаді. Я просто до вас звертаюсь не тільки як народний депутат, а як
президент Федерації настільного тенісу. Я хочу сказати одне: от, євроліга йде,
ми посилаємо за рахунок федерації своїх людей і так далі. І вчора мені жалілися
ваші ж робітники, звертаються до мене і кажуть: 20 тис., 30 було на відбіркові
ігри до олімпіади, але у нас Олена Ковтун, Тетяна Сарачинська і Олександр Дідух
є умови, що вони пройдуть, і кажуть, що ви знімаєте 10 тис., залишаєте 20. Я вас
дуже прошу, перегляньте це питання. Я ж кажу: коли є, ми все посилаємо, -
чемпіонати світу, чемпіонати Європи. Ну і ви ж на нас уже якось зверніть увагу.
Дякую. Шановний Валентине Івановичу, я хочу вам сказати про те, що ми вдячні за
нашу співпрацю і за вашу допомогу. Те питання, яке ви ставите, буде вирішено, це
не проблема. Володимир Михайлович, письмове питання, так? Письмове, будь ласка.
Я зачитаю: "На нещодавньому чемпіонаті світу з легкої атлетики в Парижі збірна
України значно відстала в загальнокомандному заліку із збірною Білорусії,
населення якої в сім разів менше, сім медалей у Білорусії, чотири - в України.
Чим пояснюється занепад спорту в Україні, зокрема, занепад наймасовішого виду
спорту - легкої атлетики?" Це запитання від Соціалістичної партії. Дякую. Ну,
про занепад спорту в Україні ще рано говорити. Якщо ви чули доповідь, інформацію
мою, то ми маємо зараз стартові позиції по результатам участі в чемпіонатах
світу краще, ніж перед минулою Олімпіадою. Треба, звичайно, забезпечити
матеріально-технічні і фінансові умови, щоб ми краще підготувалися. Що
стосується легкої атлетики, то лише в 1998 році легка атлетика мала шість
медалей, а далі мала і дві, і три. І зараз йде зміна поколінь, тому зараз в
команді у нас 65 відсотків спортсменів до 25-ти років. І це не може безболісно
проходити, звичайно, потенційні можливості команди з легкої атлетики достатньо
високі, я думаю, що вона виступить не гірше, ніж на Олімпіаді в Атланті, не в
Сіднеї навіть. Так, Сергій Ратушняк, фракція "Наша Україна". Шановний пан
Костенко, таке запитання: Верховною Радою були прийняті постанови про певні
пільги в економічній сфері задля підвищення фінансування саме олімпійського
руху. Безумовно, частина цих грошей йде на олімпійський рух. Є до вас
пропозиція: ви, будь ласка, інформуйте письмово, маленькими бюлетенями Верховну
Раду щомісяця, куди витрачаються ці кошти. І друге, будь ласка, виключите з
термінології якісь заходи чи якісь види спорту чи галузі, які йдуть у нас під
патронатом Президента. Президент - це гарант Конституції і Верховний
головнокомандуючий. Всі події в державі відбуваються під його патронатом. А тот,
хто його зробив патронатом на окремі випадки: там, адвокати чи антиадвокати, -
це їхні проблеми. Не використовуйте, будь ласка. Це принижує Президента і
державу. Дякую. Дякую за запитання. Вся справа в тому, що законодавство нинішнє
після прийняття в минулому році змін і доповнень до Закону про оподаткування
підприємств, ніяких пільг спорт не має. Тому мені нічого вам доповідати з того,
куди використовуються ці кошти. Ми отримуємо за допомогою президента
Національного олімпійського комітету на рахунок олімпійського комітету
благодійні внески, і більше нічого ми не маємо. Що стосується патроната
Президента, то під патронатом Президента проводиться дуже багато заходів, в тому
числі було проведено один-єдиний захід в Україні: Всеукраїнські літні спортивні
ігри. Так, є письмове запитання. Я зачитаю вам його. Депутатської групи
"Народовладдя". "Які заходи здійснюються урядом з метою збільшення надходжень
коштів на спеціальні рахунки "Україна олімпійська" і "Україна параолімпійська"?
У зв'язку з тим, що я уже відповів попередньо на це запитання, такі рахунки не
відкривалися в зв'язку з тим, що немає необхідності, у зв'язку з тим, що пільг
ніяких немає. Сергій Бубка, фракція "Регіони України". Будь ласка, говоріть.
Пробачте Доброго ранку, шановні народні депутати! Прошу сідати і підготуватись
до реєстрації. Включіть систему "Рада". Прошу провести реєстрацію. В залі
зареєструвалося 288 народних депутатів. Ми розпочинаємо наше засідання. Шановні
колеги! За традицією я хочу привітати наших колег, у яких сьогодні день
народження. Це Гелевея Олега Івановича і Мартинюка Сергія Васильовича. Прошу
заслухати оголошення. Згідно з поданими заявами та відповідно до частини третьої
статті 60 Регламенту Верховної Ради України повідомляю про вихід народних
депутатів України Клюєва Сергія Петровича і Наконечного Володимира Леонтійовича
із складу депутатської фракції Партії регіонів. Шановні колеги! Зараз у
представників депутатських фракцій і груп буде можливість записатись на виступ і
виступити. Я би хотів дуже коротенько вас проінформувати. Незаважаючи на
агресивні дії Збройних сил Російської Федерації, ми з вами повертаємо
стабільність в Україну. Крім Кабінету Міністрів, який приступив до виконання
своїх обов'язків, ми відновлюємо місцеві адміністрації. І в більшості областей
вони уже працюють в нормальному режимі. Найближчим часом, я переконаний, вся
виконавча вертикаль буде ефективно функціонувати в нашій країні. У той же час,
мабуть, всі знають, що сьогодні вночі під час засідання Ради Безпеки ООН
представник Російської Федерації заявив, що Російська Федерація ввела війська,
або збирається ввести, бо вони ще з цим не визначилися, а що саме цікаве, що це
робиться за зверненням громадянина України Януковича. Я хочу сказати, шановні
колеги, і Верховна Рада, безумовно, це підтримує, що відповідно до Конституції
України і українського законодавства тільки Верховна Рада, і лише Верховна Рада,
може приймати рішення в разі потреби щодо введення іноземних військ на свою
територію. Це виключно компетенція парламенту. І жодна провокація не може
застосовуватися під прикриттям заяви будь-якого громадянина, навіть
екс-президента. У той же час Генеральна прокуратура проводить слідство щодо
масових вбивств в Україні. І одним із головних фігурантів у цих справах є
екс-президент України Янукович. Саме тому Генеральна прокуратура буде звертатися
до Російської Федерації, де зараз знаходиться екс-президент, з вимогою
екстрадиції його до нашої країни, де буде забезпечений чесний і неупереджений
суд. Для швидкого зняття напруги, яка сьогодні виникла в Автономній Республіці
Крим, Російська Федерація повинна негайно повернути підрозділи своїх Збройних
сил, Чорноморського Флоту у місця постійної дислокації, вивести з Автономії всі
свої військові підрозділи, припинити втручання у внутрішні справи нашої країни,
а видача Україні Януковича сприяла би пришвидшенню і нормалізації двосторонніх
стосунків наших країн. Шановні колеги, коли ви не заперечуєте, я би пропонував
цю пропозицію оформити заявою Верховної Ради, яка би стосувалася чіткого
підкреслення виключної компетенції парламенту щодо введення іноземних військ на
територію і щодо нормалізації ситуації, яка пов'язана з виведенням військових з
території України. Немає заперечення, оформити це заявою, парламент? Немає. Є
пропозиція підтримати голосуванням? Прошу голосувати. Прошу включити систему
"Рада". За - 239 Рішення прийнято. Дякую. Шановні народні депутати, перед тим як
прийняти рішення щодо порядку денного нашого сьогоднішнього засідання, я би
просив записатися від фракцій, депутатських груп на виступи. Будь ласка,
включіть систему "Рада" для проведення запису. Шановні колеги, від фракції
Всеукраїнського об'єднання "Свобода" Олег Тягнибок. Будь ласка. Шановне
товариство, Олег Тягнибок, фракція Всеукраїнського об'єднання "Свобода".
Напевно, ще ніколи в історії незалежної України ми не мали такої згуртованої і
змобілізованої єдиної нації. Весь український народ незалежно від території
проживання сьогодні є єдиний в розумінні тих процесів, які відбуваються в
Україні, які відбуваються в Криму, і готовий до кінця захищати свою Вітчизну.
Україні оголосили війну, і українці гідно сприйняли цей виклик. Очевидно, що
план розв'язання війни проти України готувався заздалегідь. Росія проти України
і раніше вела інформаційну війну, енергетичну війну, економічну, гуманітарну,
релігійну. Путін був впевнений, що після закінчення Олімпіади в Сочі він зможе
спокійно заволодіти Україною, проведе собі такий бліц-криг. Тим більше, що
реальний стан обороноздатності нашої держави бажає кращого. Протягом останніх
років цілеспрямовано українське військо руйнувалося. Руйнувалося воно і щодо
кадрового складу, руйнувалося воно щодо і забезпеченням відповідними засобами
захисту і озброєння. На сьогодні план Путіна, і це вже є абсолютно очевидно, і
це спостерігає весь світ, зазнає краху. В Україні українці не біжать з
простертими обіймами назустріч окупанту. А навпаки: ми сьогодні пишаємося
десятками тисяч українців, які виходять під воєнкомати і готові добровольцями
записуватися до війська. Ми сьогодні пишаємося тими цивільними, які виходять
проти російських військових, виходять з голими руками, не озброєними. Ми
сьогодні пишаємося тими військовослужбовцями в Криму: моряками, морськими
піхотинцями, - які не піддаються на спокуси отаких собі новітніх зрадників,
новітніх полковників, як оцей колишній адмірал Березовський, і навпаки, співають
славень Україні і присягають на вірність українській державі. Ми сьогодні
пишаємося членами родин військовослужбовців в Криму, їхніми батьками, які
розуміють призначення своїх батьків, які розуміють призначення своїх дітей і
підтримують сьогодні українських військовослужбовців. Ми сьогодні пишаємося
нашим представником в Організації Об'єднаних Націй паном Сергєєвим, який вчора
блискуче, блискуче учора на засіданні Ради безпеки ООН захистив Україну,
захистив українські позиції, захистив українську мову. Плани Москви, товариство,
є зрозумілими. Перше. Москва взяла на себе роль жандарма. І те, що вони хочуть
зробити зараз в Україні, - це шляхом шантажу вони хочуть вирішити свої
стратегічні питання, на які нам ні в якому випадку не можна піддаватися. Вони
хочуть, щоби врешті-решт в Україні погодилися на федералізацію. Вони хочуть,
щоби в Україні забезпечили подвійне громадянство. Вони хочуть, щоб в Україні
ввели другу державну мову. Вони хочуть забезпечити гарантоване довічне
перебування на території України своїх Збройних сил. Нам ні в якому випадку не
можна піддаватися на подібні провокації. Сьогодні ми маємо бути єдиною нацією.
Сьогодні ми маємо бути всі згуртованими. Сьогодні ми маємо відбити всі ці
нападки. Саме через те Всеукраїнське об'єднання "Свобода" не буде протягом часу
протистояння з Москвою акцентувати своєї уваги на можливих провокаціях, які
можуть відбуватися тут, в залі, в тому числі і в мовному питанні. Ми не будемо
піддаватися на ці провокації, ми не будемо реагувати, але ми сподіваємося на
відповідне розуміння і патріотизм так само усіх народних депутатів України. Ми
хочемо нагадати, що не можна спекулювати конституційними базовими принципами:
принципом державної української мови, принципом невтрати можливої подвійного
громадянства, принципом забезпечення унітарності української держави. І я хочу
закликати усіх. Ми маємо бути готовими захищати нашу Вітчизну, ми маємо бути
готовими у випадку реальної військової інтервенції стати на бій з ворогом і
перемогти. Жодного клаптика української землі не здамо. Ми обов'язково
переможемо. Слава Україні! Дякую. Слово надається від фракції Комуністичної
партії Адаму Мартинюку. Шановні виборці, шановні колеги, я думаю, що сьогодні у
кожного громадянина нашої держави біль і неспокій на серці. Такої тривоги,
такого неспокою не мала наша незалежна держава ніколи. І ми як парламент, кожна
з наших політичних сил повинні все зробити мудро і виважено для того, щоб в
Україні панував спокій, щоб в Україні панував мир і кожен громадянин відчував
захищеність від нової влади. Користуючись нагодою, ще раз і ще раз наголошую:
Комуністична партія, наша фракція послідовно і наполегливо виступає за
збереження територіальної цілісності і єдності нашої держави. Для того, щоб
забезпечити це не на словах, а насправді, ми вважаємо, що потрібно було б
здійснити цілий ряд першочергових кроків, мета яких - заспокоїти суспільство і
гарантувати усім складовим частинам України, що до всіх влада, держава
відноситься однаково і з повагою. По-перше, ми сподіваємось, що потрібно
звернутися до Голови Верховної Ради, виконуючого обов'язки Президента, щоб він
обов'язково ветував Закон "Про мови", щоб він офіційно оголосив про це. Краще ми
будемо розмовляти двома мовами: українською і рідною мовою того населення, яке
вважає її рідною, - ніж буде мова куль і снарядів. Я думаю, кожен з цим
погодиться. Друге, ми повинні все зробити для того, що Крим нехай собі поглиблює
автономію, хоча, якщо уважно прочитати нині діючу Конституцію Криму, яку
приймала Верховна Рада, то там автономії достатньо, головне - щоб вміло нею
користуватися. Але це будь-яке поглиблення автономії, ми виступаємо за те, щоб
воно поглиблювалося і вирішувалося в рамках лише України, і ніякої іншої
держави. По-третє, ми повинні висловити гарантії східним і іншим областям про
те, що їхні національні, культурні особливості і цінності будуть обов'язково
дотримані в Українській державі. Заспокоїти, і не просто заспокоїти, а
гарантувати, що кожна територія нашої України повинна бути гарантована від
будь-яких перекосів. Четверте. Напевно, якщо не зовсім ліквідувати, а ми
пропонуємо, щоб зовсім ліквідувати таку владу, як губернатори, то давайте ми
підемо на той шлях: якщо обираємо мерів, то давайте будемо обирати, нехай
територія обирає собі губернаторів. І нехай вони несуть перед центральною владою
відповідальність, а не тих, кого центральна влада інколи нав'язує тому чи іншому
регіону. Я, я думаю, таким чином буде набагато краще. І ще один, надзвичайно
важливий пункт. Ми з вами зобов'язані зробити все для того, щоб врегулювати
конфлікт, який назріває в тому числі і в Криму. Ми повинні всі усвідомити, що ні
одна, ні друга частина суспільства не повинна закликати на нашу територію тих чи
інших військ. Ми повинні усвідомити, що якщо на території України будуть війська
інших держав, то горітиме наша хата, то полум'я війни буде на нашій території,
що ті чи інші держави будуть вирішувати свої інтереси тут. І тому потрібно
дипломатичною мовою вести розмову про те, щоб, дійсно, сьогодні врегулювати
будь-які конфлікти, а найголовніше - заспокоїти суспільство і зберегти
цілісність нашої держави. Це, на наш погляд, найголовніші і першочергові заходи,
які ми повинні здійснити спільно для заспокоєння суспільства. І те, що особливо
пече і болить для прихильників нашої Комуністичної партії, для тих виборців, які
віддали за нас голоси. Я хотів би нагадати і прочитати, шановні колеги,
Резолюцію Європарламенту, 27 лютого прийняту. 12 пункт говорить, наголошує, що
народ України, лише він має вільно і без зовнішнього втручання приймати рішення
щодо геополітичної орієнтації країни; закликає тимчасову владу гарантувати всім
демократичним, політичним силам їхні демократичні права; засуджує напад та
знищення головного офісу Комуністичної партії та спроби заборони Комуністичної
партії. Дайте завершити, будь ласка. ще раз засуджує напад на знищення головного
офісу Комуністичної партії та спроби заборони Комуністичної партії та інших
партій. До того часу, поки не буде звільнений наш офіс, до того часу поки не
припиняться переслідування комуністів, фракція комуністів не буде голосувати у
Верховній Раді. Така, на жаль, реальність. Дякую. Дякую. Шановні колеги, від
фракції "Батьківщина" Микола Томенко, будь ласка. Шановні колеги! Шановні
громадяни України! Я хотів би від імені нашої фракції і, думаю, від парламенту
подякувати нашим громадянам, які в сьогоднішній непростій ситуації виявилися
мудрішими, виваженішими, відповідальнішими, чим всі політики разом взяті.
Сьогодні наші громадяни дуже чітко розуміють ситуацію в Україні, і чи то в
Криму, я маю на увазі дружин наших військовослужбовців чи тих людей, які
вболівають за єдність України, сьогодні роблять більше, чим ми і влада разом
взята. Саме вони сьогодні захищають територіальну цілісність єдність країни. І,
я думаю, ми мусимо і нашим військовослужбовцям, і їхнім родинам, і всім
громадянам України, які російською, українською, кримськотатарською мовою
говорять, мовою незалежності України, мовою територіальної цілісності і мовою
поваги до нашої Української держави, подяка вам глибока від нашої фракції і від
українського парламенту. Натомість хотів би звернути увагу політиків,
громадських діячів, журналістів, які на сьогоднішній день, на щастя, їх не так
багато, вирішили, що є унікальна можливість робити піар на війні. Моє прохання,
друзі: на війні піар не треба робити - треба захищати людей і захищати країну. Я
принагідно вдячний керівникам всіх засобів масової інформації, які сьогодні
координовано і чітко захищають нашу територіальну цілісність, наші інтереси. Як
ви побачите, сьогодні канали в єдиній символіці на тлі Державного прапора
фіксують, що вони за єдину Україну, "за единую страну". І це приклад всім нам,
як треба в непростій ситуації домовлятися і спільно діяти. Наступна теза,
надзвичайно важлива. я мусив би сказати, що дуже багато наших українців, які
живуть сьогодні в Росії, чи багато громадян Росії розуміють непросту ситуацію і
вони разом з нами, і займають чітку позицію. Мені дуже подобається ця, можливо,
небагатослівна теза, яку сьогодні пишуть і росіяни в Росії, і українці в Росії
до тих людей, які сподіваються, що Путін їх від чогось врятує. Ця теза звучить
дуже просто, що вы не будете разговаривать на русском, вы будете молчать на
русском, якщо Путін буде керувати ще в Україні, не дай Бог. Тому я хотів би
всім, хто живе ілюзіями про те, що хто тут принесе спасіння в Україну, щоби
прекрасно розуміли і подивилися на ситуацію в Росії, і порадилися з журналістами
чи тими людьми, які живуть в Росії, яке щастя в них там є, особливо після
Корумпіади в Сочі. Наступна теза. Мене непокоїть, що сьогодні в переговорному
процесі і серед експертів і міжнародних появилися тези про те, що, мовляв,
Україна повинна піти на ідею федералізації. Друзі, я хочу оприлюднити вам
результати останнього соціологічного дослідження і сказав, щоб ми в непростій
ситуації не пішли, не дай Бог, хибним, неправильним шляхом. Опитування проведено
два тижні назад: 70 відсотків українських громадян – за унітарну
децентралізовану державу, ідею федерації підтримують лише 17 відсотків, із них
жоден регіон. схід підтримує федерацію – 29 відсотків, південь – 25, захід – 9,
центр – 5. Прихильники, увага, Партії регіонів за те, щоб Україна була унітарною
децентралізованою державою, - 57 відсотків. Прихильники Комуністичної партії за
те, щоби Україна була унітарною децентралізованою державою, - 56 відсотків. У
нас немає проблеми федеративної держави. В нас є проблема місцевого
самоврядування. В нас є проблема економічної свободи регіонів. В нас є проблема
децентралізації бюджету. В нас є проблема свободи територіальних громад, бо
людина живе в селищі, в селі і в місті - і вона не хоче, щоб який-небудь
авторитет кримінальний по кличці "Гоблін" розповідав, що треба Криму. І громада,
я думаю, Криму так само не хоче, щоб голова Верховної Ради Константинов повертав
борги російським банкам територією Криму. Ми повинні чітко сказати і мешканцям
Криму, і областям Східної і Південної України, що ми зробимо все, щоби рішення
приймалися місцевою громадою, і бюджетні кошти так само розподілялися з
урахуванням місцевої громади, а не царків на рівні областей чи рівні України.
Тому, друзі, ніякої федерації. Широке місцеве самоврядування, свобода кожної
людини, свобода мови, віросповідань і світогляду! Тільки так ми збережемо
Україну. Тільки так ми будемо жити в великій Україні, якою гордимося. Слава
єдиній неподільній Україні! Дякую. Від фракції "УДАР" Ірина Геращенко, будь
ласка. Дорогі кримчани! Дозвольте, в першу чергу, кожному із вас подякувати за
те, що в ці дні ви живим щитом відстояли незалежність України. І треба віддати
належне, що ви для цього зробили набагато більше, ніж ми, політики, в тому числі
і депутати Верховної Ради. Тут ми маємо бути самокритичними. Ми також маємо
подякувати, дійсно, українській армії, яка відновила честь офіцера, і про це
сьогодні потрібно говорити. І тому пропозиції від нашої фракції сьогодні
наступні. Перше. Держава, дійсно, завинила перед українською армією, і ми
просимо Голову Верховної Ради сьогодні дати доручення бюджетному комітету
передивитися цей злиденний український бюджет, але всі ці статі видатків, які
можуть бути направлені на фінансування української армії, знайти, щоби підняти
це фінансування. Також ми маємо конкретну пропозицію, щоби звернутися до
Кабінету Міністрів України з проханням внести зміни до Постанови Кабміну, що
визначає місцевість учасників бойових дій. Наші хлопці в Криму ці дні були
учасниками бойових дій, і вони мають всі – всі військові, що служать в Криму у
всіх цих гарнізонах – отримати відповідний статус. Їм має бути зараховано один
день за три служіння, і вони мають отримати терміново всі відповідні соціальні і
фінансові гарантії. Третє. Ми звертаємося до спікера Верховної Ради України з
проханням. Ми апелювали до наших колег з більшості їхати разом до Криму, щоб не
нашкодити, якщо там будуть тільки представники тих політичних сил, які, можливо,
сьогодні би... Якщо ми прийдемо одні, викличемо не ту реакцію. А їхати разом до
Криму, щоб пояснювати позицію, пояснювати кримчанам, наскільки важливим для нас
є Крим і вирішення його проблем. Не виходить це так – давайте, будь ласка,
зробимо розпорядження Верховної Ради України, делегуємо туди спеціальні
делегації. Такі спільні, від членів усіх фракцій, щоб ми їхали туди і працювали.
Так само ми хочемо звернутися до Червоного Хреста, і українського, міжнародного,
з вимогою і з проханням, щоб більш активно виконувала ця важлива міжнародна
організація свої функції і вчасно доставляла ту гуманітарну допомогу, якої
сьогодні потребують наші військові. Наша фракція офіційно звертається до всіх
кримчан, особливо до військових, які б хотіли сьогодні вивезти свої родини. Ми
готові прийняти їх у Києві, Дніпропетровську, Івано-Франківську, на
Тернопільщині, на Львівщині, щоб ви були переконані, що ваші родини у безпеці.
Якщо є таке бажання, щоб ви знали, що Київ з вами. Я вважаю, що коли сьогодні ми
показуємо таке об'єднання, дорогі колеги, навколо теми Криму, ми так само чесно
маємо говорити про те, що ми з вами переможемо ось цю "гідру", яка намагається
сьогодні зруйнувати незалежну Україну. Якщо ми будемо чесними у кадровій
політиці, наша партія вимагає люстрації не за ідеологічною чи партійною ознакою,
не за тим, хто до якої партії належить, а виключно за тим, чи ця людина робила
злочини проти України і українського суспільства, чи ні. Ми дуже раді, що нова
влада, і ви, зокрема, дорогий спікере, вмієте виправляти наші спільні помилки
так швидко, зокрема по мовному закону. І ми просимо сьогодні виправити помилку -
і як виконуючий обов'язки Президента України скасувати Указ про призначення пана
Болотських губернатором Луганської області. Ця людина причетна до "Антимайдану",
де вбивали наших хлопців. Вчора помер ще один хлопець, 26 років, якого забили
тітушки в наметах, які ставив цей Болотських. Що ми робимо?! І питання не в
тому, до якої хто політичної сили належить, а в тому, чи готова ця людина бути
вірним сином України, чи він пристосуванець. Ми не маємо права жодного
пристосуванця, жодного корупціонера приводити до влади. Це дуже серйозно, і ми
будемо відстоювати таку позицію. І також остання пропозиція. Дуже правильно, що
ви запропонували, пане Голово, зробити цю заяву від Верховної Ради відносно
того, що наша Верховна Рада спільним рішенням конституційним ніколи не давала і
не дасть згоди на введення іноземних військ в Україну. Але ми так само апелюємо
вже кілька днів відносно того, що ми не маємо права робити вигляд, що ми не чули
ганебних рішень російського парламенту. І ми повинні зробити заяви до Держдуми
Росії і Російської Федерації від українського парламенту, в якому, по-перше,
чесно назвати те, що відбулося, що ми засуджуємо такі рішення. Коли наші сусіди
приймають одноосібне рішення про початок війни, очевидно тому, що жоден
російський політик своїх дітей в ту армію не збираються посилати і вбивати
українців. Друге питання. Ми маємо. Дайте завершити, будь ласка. Друге питання.
Ми маємо офіційний орган – україно-російську міжпарламентську комісію, - яка
чомусь уже рік не працює. Востаннє вона мала збиратися, до речі, в жовтні
минулого року в Дніпропетровську. І за пропозицією саме Держдуми Росії ця була
скасована зустріч. Ми звертаємося до спікера Верховної Ради України з проханням
звернутися до Держдуми Росії, щоб терміново була зібрана ця комісія. І щоб не
армія говорила, а говорили політики, під час нашого відкритого діалогу
обговорили з російськими колегами всі ті питання, які намагаються там одноосібно
десь вирішувати. Дорогі друзі! Дякуємо всім, хто в цей час стоїть один до
одного, плечем до плеча заради єдності України! Слава Криму і слава Україні! Від
фракції Партії регіонів. Будь ласка, хто буде виступати? Будь ласка. Дайте
завершити виступ. Шановні друзі, я думаю, що вся Верховна Рада підтримують і
єднання, і толерантність у відносинах до всіх громадян України незалежно від
того, де вони проживають: у Львові чи у Криму. Але, друзі, яке це відношення має
до військової агресії проти України і, зокрема, введення військ до Криму? І мені
здається, що ми повинні розуміти: ми все зробимо у власному домі самостійно, без
будь-якої інтервенції ззовні. І от повинна також об'єднатись наша позиція,
шановні колеги, які сьогодні говорять, що вони є в опозиції. Єднання навколо
України без інтервенції, без збройних сил іноземних країни. А те, що питання ми
вирішимо, я думаю, більшість тут в цьому переконана. І в цьому переконаний
український народ. Я дуже дякую. Будь ласка, Анатолій Кінах, "Європейський
розвиток", фракція. "Економічний розвиток", я вибачаюся. Шановні народні
депутати, депутатська група "Економічний розвиток". Україна поступово на основі
сконсолідованих дій суспільства держави мирним, правовим шляхом долає глибоку
системну суспільно-політичну кризу. Об'єднання "Економічний розвиток" вітає нову
якість в українській політиці, коли національні, політичні і економічні інтереси
України є вищим пріоритетом по відношенню до поточної, особистої чи політичної
кон'юнктури. Світове співтовариство в черговий раз зрозуміло, що Україна – це
миролюбна держава, яка спроможна цивілізованими, мирними методами, на основі
міжнародних стандартів захищати свою гідність і територіальну цілісність. Це ще
раз підкреслює істину, що свої національні інтереси, державність, територіальну
цілісність, умови для розвитку забезпечують тільки ті держави, які
сконсолідовані, і ті держави, які поважають свою історію, культуру, народ,
забезпечують спадкоємність поколінь. І ще раз це підкреслює істину, що над
могилами не мітингують, а на могилах моляться. Об'єднання "Економічний розвиток"
вітає Збройні Сили України, підрозділи Збройних Сил правоохоронних органів в
Автономній Республіці Крим за височезний рівень патріотизму, відданості Присязі
і Вітчизні-Україні. У той же час ми просимо сконцентрувати і нашу увагу, і наші
дії на поточних справах, які визначають життєдіяльність держави і суспільства.
Ми вітаємо рішення Кабінету Міністрів України про відновлення переговорного
процесу з Європейським Союзом в питаннях Асоціації і вільної торгівлі. Ми
пропонуємо не гаяти час, особливо в економічній площині, де є величезна
кількість ризиків для України, максимально консолідувати зусилля Кабінету
Міністрів і парламенту. В тому числі, можливо, на основі створення спільної
експертної групи з тим, щоби інтеграційні процеси не перетворювали Україну у
сировинний придаток, в експортера дешевої кваліфікованої робочої сили чи полігон
для споживання імпорту. Дуже важливо, і ми маємо надію, що сьогодні Верховна
Рада України затвердить персональний склад Тимчасової спеціальної комісії по
подальшому удосконаленню Конституції України в напрямку формування
парламентсько-президентської форми державного устрою, що дасть можливість
підсилити місцеві органи влади, місцевого самоврядування, делегувати державою
свої повноваження на місця, разом з ресурсами, забезпечити більш ефективний
контроль народу, суспільства за діяльністю влади. Мають найпринциповіше значення
ті питання, які необхідно вирішувати негайно. І ми пропонуємо разом із урядом в
максимально стислі терміни збалансувати Державний бюджет України на 2014 рік,
сконцентрувати наші ресурси в пріоритетних напрямках, навести жорсткий порядок в
питаннях державних закупівель по протидії корупції. У всіх державах державні
закупівлі – це є дуже серйозний важіль для завантаження підприємств, які
знаходяться на території держави, з точки зору їх замовлень, збереження робочих
місць. Не менш серйозні питання, які ми очікуємо і готові співпрацювати з
урядом: грошово-кредитної і валютно-курсової політики. І ми чекаємо від уряду
разом з Національним банком, там, де необхідно, з парламентом, чіткої програми
дій відновлення доступу до ресурсів, зміцнення фінансової системи. Без цих
чинників економіка не може розвиватися. Трансфертні ціноутворення, малий і
середній бізнес, інноваційна політика, імпортозаміщення - це ці питання, які
негайно необхідно задіяти нам в контексті розвитку України і підвищення, в першу
чергу, якості життя громадян України. Об'єднання "Економічний розвиток "
закликає всіх об'єднати зусилля по виходу держави із системної кризи і створення
незворотності розвитку України як європейської конкурентоспроможної держави.
Дякую за увагу. Дякуємо. Будь ласка, від депутатської групи "Суверенна
європейська Україна" Володимир Литвин. Шановний Голово, шановні колеги!
Балансування на межі війни, а зараз ми перебуваємо у такому стані, має негайно
завершитися або закінчитися миром. Але для цього, очевидно, ми маємо всі
виходити із простої істини, із історичних реалій, що Україна дуже гарно скроєна
і, на превеликий жаль, Україна все ще погано сшита. І ця проблема відчувається у
складні моменти, у моменти випробувань, які помножені на протистояння всередині
країни. Цілком очевидно, що рішення Російської Федерації, яке для України є
неприйнятним, воно не несе в собі і в своїй основі ставку на силу. Розрахунок
робиться на наш внутрішній розбрат, на внутрішню підтримку таких дій, на людей,
які можуть виконати брудні функції. Цілком очевидно, що розрахунок робиться і на
негативну реакцію щодо непродуманих, поспішних кроків, у тому числі які
здійснювала Верховна Рада України, і в тому числі загалом нової влади, особливо
у чутливих питаннях, про які ми багато говоримо, і жодним чином не приймаємо
практичних рішень, повторюючи заклинання, думаючи, що ці закликання заспокоять
людей. Тому, цілком зрозумілим є те, що нам потрібно надзвичайними заходами
навести елементарний порядок в країні, щоб люди, в тому числі в Криму, на сході
і півдні України, бачили, що порядок в країні є, що є спокій, що є захищеність
кожної людини. Треба заспокоїти людей, дати їм віру як мінімум. Ми переконані,
що єдність народу – це запорука того, що силовий сценарій не буде реалізований
щодо Криму і загалом щодо України. І ці дні показали, що відбулося згуртування
суспільства, попри всі невдоволення, попри всі негаразди, люди хочуть миру. Ми
повинні зрозуміти ще одне: що рятувати Україну від анексії її територій і
розвалу потрібно виключно в Україні, за нас цю роботу ніхто не зробить. Для
цього вкрай важливо продемонструвати реалізм в кадровій роботі, про що вже
говорили наші колеги, зокрема Ірина Геращенко. Припинити вакханалію, опертися на
тих, хто володіє ситуацією або може нею опанувати, має підтримку людей,
утримуватися від чисто партійних призначень. Неприпустимо конфліктувати на два
фронти: всередині країни і разом намагатися вирішити проблему миру з Росією. Нам
всім слід приймати вичерпні рішення, для того щоб не поглибити конфлікт. Тому ми
пропонуємо прийняти звернення до українського народу. Ми вже зверталися до всіх:
до міжнародних організацій, до світу, - але прийняти звернення до українського
народу, в якому чітко зафіксувати, що права кожної людини, особливо в таких
чутливих питаннях, як мова, вірування, національне питання, вони будуть
абсолютно і надалі враховані. Друге. Шановні колеги, і в цьому зв'язку, оскільки
сьогодні говорять про те, що мовна проблема, відміна Верховною Радою України
Закону "Про засади мовної політики" є одним із ключових чинників, що збурили
ситуацію в Криму, і Голова Верховної Ради, виконуючий обов'язки Президента
заявив, що він заветовував закон, більшість людей не розуміє, що таке заветував
закон. Давайте ми зараз приймемо рішення. Я просив би спокійно поставитись до
цієї пропозиції: проголосуємо відмінити наше рішення. І одночасно утворити
комісію, яка напрацює закон, і сказати, що цей закон діє, а він практично не
діє, до прийняття нового закону. Таким чином, ми знімемо. Шановні колеги! Якщо
стоїть питання про долю України і яке прийняти рішення, давайте приймемо
рішення. Дякую за увагу. Дякую. Володимире Михайловичу! Я прошу тоді разом з
вашими колегами з профільних комітетів підготувати проект звернення до
українського народу щодо стабілізації ситуації в Україні. Що стосується
Тимчасової комісії, яка повинна терміново підготувати новий проект мовного
закону. Ми сьогодні повинні якраз з цього приводу прийняти рішення. Шановні
колеги, і це дуже важливо, дійсно, до мене звернулося багато позафракційних
депутатів. Я прошу, давайте дамо двом-трьом можливість виступити по три хвилини.
Немає заперечень? Немає. Будь ласка, Олег Ляшко. Потім – Микола Рудьковський. До
3 хвилин. Олег Ляшко, радикальна партія. Я хочу сказати, що Янукович, колишній
Президент України увійде в історію України не лише як людина, яка віддавала
команди вбивати людей, а й людина, яка заради того, щоб повернутися до влади,
виступила зрадником: зрадила власну державу, зрадила український народ. Янукович
постав в ряду із французьким маршалом Петеном, який співпрацював з фашистами.
Янукович постав в одному ряду із норвезьким диктатором Квіслінгом, який
співпрацював з фашистами. Вони так само кликали фашистів для того, щоб ті
окупували їхні країни. Янукович, щоб повернутися до влади, звернувся до Путіна з
проханням ввести війська в Україну. Це є державна зрада. І тому я вимагаю від
Генеральної прокуратури порушити проти колишнього Президента Януковича
кримінальну справу за фактом державної зради, за фактом сприяння вчинення
військової агресії проти незалежної української держави. Друге. Ті події, які
відбувалися впродовж останнього часу щодо України, військова агресія сусідньої,
як здавалося донедавна, братньої Росії по відношенню до України, мають змусити
парламент замислитися щодо подальших наших дій. Перемир'я, яке ми сьогодні
отримали внаслідок адекватних дій в середині країни, внаслідок підтримки
міжнародної спільноти, це перемир'я може закінчитися будь-якої хвилини, якщо ми
не будемо діяти адекватно. Україна, зважаючи на загрози нашій територіальній
цілісності і безпеці, які постали, має вирішувати питання про позаблоковий
статус, точніше ліквідацію позаблокового статусу і приєднання до НАТО. Україна
має вирішувати питання про повернення ядерного статусу нашій країні, оскільки
гарантії, які давалися Будапештським меморандумом 1994 року, як ми бачимо, не
працюють. Україна має сьогодні звернути максимальну увагу на підтримку армії,
адже той, хто не годує свою армію, буде годувати іноземну армію. І останнє, що я
хотів сказати за браком часу. Я хочу, щоб всі в Україні зрозуміли, ми – різна
країна, ми говоримо на різних мовах, у нас, можливо, різні герої, у нас різні
політичні погляди, але, коли йдеться про захист країни, коли йдеться про єдність
країни, ми маємо бути всі разом, незалежно від поглядів, незалежно від політики.
Слава Україні! Дякую. Микола Рудьковський. Шановні народні депутати, розуміючи
ту складну ситуацію, яку ми маємо сьогодні я думаю, парламент має бути
конструктивний і єдиний у своїх діях і рішеннях. І тому я пропоную, розуміючи,
що багато є спекуляцій навколо звернення Віктора Януковича до Президента
Російської Федерації щодо введення військ на територію України, я пропоную,
розуміючи те, що згідно нової... змін до Конституції 2004 року виключно право на
прийняття такого рішення є у парламенту, прошу Голову Верховної Ради підготувати
сьогодні постанову і проголосувати про те, що це звернення є незаконним,
недійсним і Верховна Рада постановляє, що уряд України здатен контролювати свою
ситуацію в державі самостійно. Це перше. Дезавуювати це звернення. Друге. Я
вважаю, що Верховна Рада сьогодні повинна зробити робочу групу, підготувати
пакет пропозицій для кримчан, для жителів Східної України. І, в першу чергу,
група народних депутатів повинна приїхати в Крим і запропонувати чіткий перелік
законодавчих актів щодо обрання міського голови в місті Севастополі – раз. Друге
– про те, що відміна тих змін, які ми пропонували по Закону про мови, і
неповернення більше до цього питання, що люди зможуть вільно говорити російською
мовою в Криму. Друге. третє. Прийняття закону про вільну економічну зону в
Криму, що заспокоїть людей. Четверте. Раз і назавжди прийняти рішення, що у всіх
регіонах України хто хоче які пам'ятники встановлює, і лише громада приймає
рішення по цих питаннях. Я вважаю. І наступне. Ми багато говорили про те, що
відбулася демократична революція народу, який переміг. Шановні колеги, Верховна
Рада сьогодні повинна прийняти рішення, і уряд, щоб народ підтримав цей уряд і
владу, відмінити реформу медичну, відмінити пенсійну реформу. Верховна Рада
повинна відмовитися від депутатської недоторканості, зняти пільги з суддів і
призначити позачергові вибори як Верховної Ради, так і місцевих органів влади.
Щоб сформувалась нова влада, яка б користувалася довірою народу. Тоді може уряд
і влада, Верховна Рада, спиратися на народ. Дякую. Шановні колеги! Народний
депутат Немілостівий. І підводимо риску під виступами. Репліку я дам можливість.
Шановні громадяни України, шановні присутні народні депутати! Я як
позафракційний депутат прошу, щоб у нас єдність, яка є зараз у залі, не була
порушена, всі ті пропозиції, які є, виносити на голосування, тільки коли ми
бачимо, що може і ліва, і права половина залу їх підтримати. Щоб в нас
голосування відбувалося більше ніж 300 голосів і ми не провокували нові
конфлікти. По-друге. Зараз у засобах масової інформації є така позитивна
інформація, що начебто міністр оборони Російської Федерації дав наказ
підрозділам російським згорнутися і до 7 березня у місця дислокації повернутися.
Я хочу сказати, що головна причина, чому відданий такий наказ, - це все ж таки
не допомога міжнародних організацій, хоча їм велика подяка за підтримку
моральну, а це єднання всієї України. Єднання і заходу, і сходу. Єднання народу,
який, майже 46 мільйонів осіб, не може захопити армія, там, 10 тисяч осіб чи 100
тисяч осіб. Це була надія на те, що ці дії спровокують конфлікт між західною
частиною України та східною. Це не відбулося. І тому, мабуть, політичне
керівництво Росії прийняло рішення, що треба повернутися у місця дислокації. Це
дуже добре. Я хочу вам навести жахливу статистику. З офіційних джерел: загинуло
82 людини під час цієї революції. Я хочу сказати, що намагання сказати, що це
була революція між сходом і заходом, не витримує критики. Бо 35 осіб з 82
загиблих - це люди, які, наприклад: з Донецького регіону – це 3 людини загинуло,
з Харківського регіону – це 5 людей загинуло. В цілому 35 людей загинуло, які з
Центральної і Східної України, які складають 42,7 відсотка. Це жахлива цифра, це
майже половина. І це люди, які розмовляли російською мовою і які відстоювали
свої громадянські інтереси, а не інтереси заходу чи сходу. Тому давайте
підтримаємо єднання - і ніякий агресор ніколи не прийде на нашу землю. По-третє,
що я хочу запропонувати, шановні колеги: щоб негайно ми прийняли парламентом чи
постанову, чи звернення до уряду. Звернутися до Міжнародного валютного фонду, до
Паризького клубу кредиторів з тим, щоб нам списали частину боргів, державних
боргів, а частину реструктуризували, щоб ми мали можливість в бюджеті 2014 року
майже 100 мільярдів гривень переглянути на інші нужди. Інші країни зверталися
навіть не за таких складних обставин - і їм ішли назустріч. Зараз, коли
заарештовані рахунки певних посадовців на Заході, зараз, коли ми маємо
інформацію, що частину коштів вивезла сім'я Януковича на Схід, нам повинні піти
назустріч. А там далі, нехай ці кошти забирають собі. Дякую. Шановні колеги, під
час виступів називали прізвище Олега Тягнибока. Одна хвилина для репліки. Дякую.
Олег Тягнибок, фракція Всеукраїнського об'єднання "Свобода". Користуючись правом
репліки, оскільки згадувалося моє прізвище, я хочу звернутися до тих народних
депутатів, які і далі намагаються тут провокувати, використовуючи мовну карту. Я
вже не прошу, я вимагаю від вас: припиніть займатися тими провокаціями щодо
мови, припиніть тиражувати тези путінської пропаганди, яка ллється постійно тут
на Україну, яка зомбується. Товариство, я хочу вам нагадати, тим, хто далі
продовжує ці провокації, що кров і відповідальність за злочини режиму Януковича
також лежить і на ваших руках, на руках тих, які його викохали і виплекали. І ви
далі продовжуєте займатися тими провокаціями. І не спекулюйте, будь ласка, на
цьому. Зараз ми маємо бути єдиними і разом, одним цілим перемагати ворога. Слава
Україні! Дякую. Шановні колеги! Щодо пропозиції зробити Заяву Верховної Ради про
те, що саме виключно парламент має право запрошувати іноземні війська на свою
територію. Ми про це вже говорили на початку засідання і проголосували, щоб ці
тези покласти в основу заяви. Тому це вже зроблено. Колеги, є пропозиція перейти
до розгляду порядку денного нашого сьогоднішнього засідання. Він у всіх у вас є
на руках. Я прошу зараз сісти на свої робочі місця і проголосувати щодо
включення даного порядку денного до сьогоднішнього засідання, і розглянути саме
його. Будь ласка, включіть систему "Рада" і давайте проголосуємо. За - 252
Рішення прийнято. Шановні колеги! Перше питання дуже важливе для України. Поки у
нас ведуться переговори про надання допомоги, є проект Закону про ратифікацію
Меморандуму про взаєморозуміння між Україною як Позичальником та Європейським
Союзом як Кредитором і Кредитної угоди між Україною як Позичальником,
Національним банком як Агентом позичальника та Європейським Союзом як Кредитором
щодо надання Україні макрофінансової допомоги Європейського Союзу у сумі до 610
мільйонів євро. Пам'ятаєте це питання. Є необхідність надати слово міністру
фінансів? Нема. Ми це питання багато разів розглядали і маємо можливість його
прийняти і ратифікувати цю угоду. Шановні колеги! Прошу визначитись тоді і без
обговорення прийняти це питання. Ставлю на голосування без обговорення
розглянути і прийняти рішення. Прошу проголосувати. За - 279 Рішення прийнято.
Шановні колеги, я ставлю на голосування проект Закону № 73, назва довга, я її
вже озвучував. Є необхідність її ще повторити? Немає. Проект Закону 0073 прошу
прийняти за основу і в цілому. Прошу голосувати. За - 280 Рішення прийнято.
Дякую. Шановні колеги, наступне питання, яке ми повинні розглянути разом з вами
і на якому наголошували деякі виступаючі представники від фракцій і депутатських
груп, - це створення Тимчасової спеціальної комісії Верховної Ради України з
питань підготовки законопроекту про внесення змін до Конституції України. Ви
знаєте всі, що Верховна Рада відновила своїм рішенням конституційною кількістю
голосів дію Конституції, яка була прийнята в 2004 році. Зараз діє саме цей
конституційний акт. В той же час, безумовно, та діяльність і урядових структур,
і Президента, і місцевих адміністрацій, яка була протягом дії Конституції,
показала, що цей проект потребує доопрацювання, в тому числі і в напрямку не
тільки розподілу влади між гілками, але і захисту, реального захисту наших
громадян, забезпечення їхніх інтересів. Саме тому під час Погоджувальної ради
керівників депутатських фракцій і груп була внесена пропозиція створити
Тимчасову спеціальну комісію Верховної Ради з питань підготовки законопроекту
про внесення змін до Конституції України. В цю комісію входять представники
різних фракцій і груп з тим, щоб ми врахували всі пропозиції при уточненні
проекту Конституції парламентсько-президентської республіки. Щоб ми врахували
думку і заходу, і сходу, і центру, і півдня, і півночі. Цей проект ви всі маєте
на руках. Є необхідність його обговорювати чи можемо приймати рішення? Є
зауваження до проекту. Руслану Князевичу, будь ласка, народному депутату
включіть мікрофон. Шановний пане Голово, шановні колеги! Справа в тім, що в
пункті сьомому не визначено строк, до якого повинна діяти ця тимчасова
спеціальна комісія. Так, бачили, написано. Олександр Валентинович, я до вас
звертаюсь. Дайте можливість поговорити з Головою. Справа в тім, що там не
визначено строк дії комісії. І логічно було би, якщо це можливо, щоб строк
закінчився тоді, коли буде прийняте рішення Верховною Радою в цілому щодо цього
законопроекту. Бо ми не знаємо, коли зараз ми можемо вийти на якесь кінцеве
рішення. Очевидно, що це буде наступна сесія згідно Конституції. Але чи це буде
вересень, чи жовтень, чи листопад, не можемо. Пропозиція, будь ласка.
Пропозиція: строк дії встановити - до прийняття Верховною Радою законопроекту
про внесення змін до Конституції, який буде підготовлений цією тимчасовою
спеціальною комісією. Немає заперечень, шановні колеги? Немає заперечень. До
мене підходили позафракційні депутати, просять дати одну позицію членства цієї
комісії і для позафракційних. Є пропозиція погодитись, а позафракційні зберуть
підписи - і внесуть пропозицію щодо свого кандидата. Немає заперечень? Немає
заперечень. З урахуванням зауважень, які були озвучені народним депутатом
Князевичем, і з урахуванням квоти для позафракційних прошу підтримати проект
Постанови (номер 4348) про утворення Тимчасової спеціальної комісії Верховної
Ради України з питань підготовки законопроекту про внесення змін до Конституції
України, прийнявши за основу і в цілому. Внесете пропозиції - ми запишемо. За
основу і в цілому. Прошу голосувати. За - 288 За – 288 голосів. Рішення
прийнято. Включіть мікрофон голові комітету, народному депутату Писаренку.
Шановний Олександр Валентинович, я хотів ще, знаєте, що запропонувати:
враховуючи те, що ми сьогодні працюємо в режимі економії бюджетних коштів,
можливо, нам не робити окремий апарат, не робити окреме матеріально-технічне
забезпечення цієї комісії. Ми готові Комітетом з питань правової політики
забезпечити роботу цієї комісії, задля того щоб ми не витрачали зайвих коштів і
зайвих людських ресурсів. Шановні колеги, мені здається, що у нас є можливість
все ж таки забезпечити діяльність цієї комісії: надто важливе питання вона буде
розглядати. Те, що комітет буде допомагати, тут ніхто не заперечує. Я думаю, що
ця пропозиція буде підтримана. В той же час комісія повинна працювати як
незалежний орган і внести ті пропозиції, які схвалить Верховна Рада кількістю
голосів, які значно будуть перевищувати цифру 300. Шановні колеги, переходимо до
наступного питання нашого порядку денного: питання звільнення суддів. Я зразу
хочу проінформувати вас, перед тим як надати слово представнику Вищої ради
юстиції. Я не бачу нікого, до речі, з Вищої ради юстиції. Є. Він ліворуч. Це
питання обговорювалося на Погоджувальній раді. І, з одного боку, шановні колеги,
Верховна Рада, як і весь український народ, повинні дуже серйозно і ретельно
ставитися до питання призначення на посаду судді у зв'язку з тим, що судова
гілка влади у нас деформована, скомпрометована, у зв'язку з тим, що правосуддя в
Україні фактично протягом останніх років було відсутнє. І саме тому це
принципові і вагові питання, і ставитися до нього ми повинні з величезною
повагою і відповідальністю. У той же час, є пропозиція розглянути звільнення
суддів. Але кількість пропозицій щодо звільнення була значно більша, ніж та, яка
буде зараз оголошена. Чому всі пропозиції щодо звільнення не вносяться зараз для
голосування? Тому що багато суддів, які хочуть зараз піти на пенсію і отримати
величезні надбавки тощо, мали серйозні порушення під час своєї діяльності, коли
розглядали питання, порушуючи закон, Конституцію тощо. Тому зараз будуть
розглядатися питання, тільки пов'язані з виходом на пенсію за віком або
пов'язані зі станом здоров'я людей, які не можуть чинити правосуддя. Всі інші
питання будуть окремо розглядатися профільними комітетами і робочими групами,
яку, я вважаю, повинна створити Верховна Рада. А зараз я прошу до мікрофона
голову Вищої ради юстиції Лавриновича. Шановний пане Голово, шановні народні
депутати України! Вашій увазі пропонується проект Постанови (номер 4346) про
звільнення з посад суддів у зв'язку з досягненням 65 років. Вища рада юстиції,
керуючись пунктом два частини п'ятої статті 126 Конституції України, пропонує
звільніти з посад суддів: Львівського апеляційного господарського суду –
Краєвську Мирославу Василівну; Житомирського районного суду Житомирської області
– Чернявського Михайла Васильовича; господарського суду Миколаївської області –
Семенова Анатолія Костянтиновича. Шановні колеги, є зауваження або питання з
цього питання? Нема. Можемо голосувати. Прошу поставити цей проект на
голосування. 4346, будь ласка, голосуємо. За основу і в цілому. За - 269 Рішення
прийнято. Будь ласка. Наступний проект Постанови 4346-1. Вища рада юстиції,
керуючись пунктом три частини п'ятої статті 126 Конституції України, пропонує
звільнити з посад суддів у зв'язку із неможливістю виконувати свої повноваження
за станом здоров'я: апеляційного суду Кіровоградської області – Гольшу Олега
Анатолійовича; Кілійського районного суду Одеської області – Гавриш Маргариту
Захарівну. Прошу підтримати. Шановні колеги, є зауваження, заперечення? Нема.
Можемо приймати за основу і в цілому? Будь ласка, номер Постанови? 4346-1.
4346-1 прошу прийняти за основу і в цілому. Включіть систему "Рада". За - 264
Рішення прийнято. Будь ласка, далі. Наступний проект постанови - 4346-2. Вища
рада юстиції, керуючись пунктом 6 частини п'ятої статті 126 Конституції України,
пропонує звільнити з посад суддів у зв'язку з набранням законної сили
обвинувальними вироками щодо них. Тульчинського районного суду Вінницької
області Люлька Володимира Володимировича. Обухівського районного суду Київської
області Кулініченка Геннадія Володимировича. Олександрійського міськрайонного
суду Кіровоградської області Петушкова Сергія Анатолійовича. Ширяївського
районного суду Одеської області Паринюка Сергія Івановича. Шановні колеги, є
питання до цього проекту? Є питання. Будь ласка, включіть мікрофон. Романюк,
народний депутат, включіть мікрофон. Фракція "УДАР Віталія Кличка", Романюк
Роман Сергійович. Шановний головуючий, нам пропонується звільнити суддю
Обухівського району судді Київської області Кулініченка Геннадія Володимировича.
У мене до нього нема питань, є рішення першої інстанції, апеляції, який
постановив вирок. Але я, уважно прочитавши матеріали Кулініченка, бачу, що є
його звернення з проханням відкласти розгляд цього звільнення через оскарження
вироку до касаційного суду. Але зазначено, що 18 лютого касаційний суд відкрив
провадження, і вам це відомо. Є довідка Вищої кваліфікаційної комісії, яка
датована 3 лютого, про чинність його вироку, є рішення Вищої ради юстиції, яке
датовано 3 лютого. Уточніть, будь ласка, шановний Олександр Володимирович, чи
чинний на сьогодні обвинувальний вирок щодо цього судді. Будь ласка.
Обвинувальний вирок щодо судді, який відповідно, якщо ви почитали в матеріалах
кримінальної справи, виніс більше десятка рішень по відчуженню земель державної
форми власності військово-господарських земель і приймав рішення - примушення
органів влади оформлювати земельні ділянки, які належать державі або місцевому
самоврядуванню, вирок набув законної сили в момент оголошення рішення
апеляційним судом. Оскарження в касаційній інстанції не зупиняє чинність вироку.
Тому Вища кваліфкомісія подала це звернення до Вищої ради юстиції, Вища рада
юстиції подає це звернення відповідно до Конституції Верховній Раді України, яка
має приймати рішення. Я вважаю, що злочинці в мантіях не повинні відправляти
правосуддя. Шановні колеги! Необхідно ще раз задати запитання? Будь ласка,
Романюк, депутат. Я вибачаюсь, Олександр Володимирович. Суддя Кулініченко подав
касаційну скаргу, я його не захищаю, я не можу говорити: чи він злочинець, чи не
злочинець. Але уявімо собі, що касаційна інстанція, де подав суддя Кулініченко,
касаційна інстанція підтвердить його правоту або залишить без змін. І як тоді ми
будемо виглядати, прийнявши постанову про його звільнення? Я пропоную розгляд
судді Кулініченка перенести на інший час, коли буде рішення касаційної
інстанції. Дякую за увагу. Я можу підтвердити, що рішення є законним, вирок
набув законної сили, конституційні норми передбачають право Верховної Ради
ухвалення рішення, а ви визначайтеся. Шановні колеги! Можемо голосувати? З
виключенням цього судді чи без? З виключенням цього судді? Сухому, будь ласка,
народний депутат, включіть мікрофон. Шановні колеги! Я звертаюсь до тих, хто
хоче бути адвокатом чи не хоче бути адвокатом. Згадайте цю ситуацію: по дорозі
на Бориспіль з правого боку не один рік жили і ночували люди, в яких подібний
суддя відібрав землі. Далі. По дорозі на Бориспіль з правого боку під селом Гора
дві величезні вироблені плями. Вікові ліси вирубили. Так от, з дозволу таких
суддів там зараз якісь заправки, там зараз ще щось. Судом доведено, що він
винуватий, нехай апелює, на здоров'я, але правильно сказав колега Лавринович: не
місце таким в судейській мантії. Будь ласка, Олександр Валентинович, ставте на
голосування. Шановні колеги! Я думаю, що ми маємо право ставити питання на
голосування. У випадку, коли цей суддя касаційно доведе свою невинуватість,
комітет розгляне щодо його відновлення. Тому, коли у нього інших немає
зауважень, а на превеликий жаль, по більшості суддів є колосальний борг перед
українським народом за зраду своїй присязі, за те, що рішення приймалося не за
Конституцією і законом, а за вказівками або за хабарами... Тому, шановні колеги,
давайте приймати рішення. Я ставлю на голосування постанову 4346-2. Прошу
прийняти постанову за основу і в цілому. За - 266 Рішення прийнято. Будь ласка.
Наступний проект (4346-3) про звільнення суддів. Це якраз проект постанови, який
стосується переважно тих, хто подав заяву на відставку. І також звільнити
Величко Олену Володимирівну з посади судді Красноармійського міськрайонного суду
Донецької області у зв'язку з поданням нею заяви про звільнення з посади за
власним бажанням. Шановні колеги, я бачу, є зауваження до цього проекту. Будь
ласка, народний депутат Ляшко. Олег Ляшко. Шановний пане Голово! Шановні народні
депутати! Зараз нам пропонується звільнити цих суддів у зв'язку з поданою
заявою. Тобто кожен з них, коли буде звільнений, отримує вихідну матеріальну
допомогу в обсязі від 300 до півмільйона гривень – 100 мінімальних окладів.
Притому ми не знаємо, кого ми звільняємо. Можливо, серед цих суддів - люди, які
вчиняли корупцію, які виконували по команді з Адміністрації Президента політичні
вироки, рішення тощо. Тобто я пропоную зняти взагалі це питання сьогодні з
розгляду, персонально по кожному судді розібратися. І, Олександре Валентиновичу,
я вважаю, що ми взагалі маємо змінити закон. Що це таке? Виходить - півмільйона
вихідної допомоги! Роботяга в селі виходить – йому 100 гривень ніхто не дасть.
Людина в місті, лікар чи вчитель виходить – 100 гривень профсоюз не дасть, а тут
сиділи, хабарі брали - і потім ще від держави півмільйона допомоги йому давай,
невідомо за що! Зняти це питання, розібратися по кожному судді - і тоді приймати
рішення. Шановні колеги, це, дійсно, актуальна проблема, особливо в умовах тієї
кризи, в якій сьогодні знаходиться економіка після падіння режиму Януковича.
Включіть мікрофон народного депутата Гриценка. А потім народного депутата
Лабунської. Шановні колеги! Я за те, щоб відкласти розгляд цього питання, і в
принципі такого щоб більше не було. Як судді нормальні, вони працюватимуть. Якщо
- ні, через люстрацію відповідати. Але в мене зараз питання до Голови Верховної
Ради, до голів фракцій і до тих, хто представляє коаліцію. Як взагалі це питання
виникло сьогодні? Порядок денний формується на Погоджувальній раді тими, хто
представляє більшість. Я прошу, щоб більше таких питань не вносили в принципі.
Якщо люди вимагають люстрації і ми їм це пообіцяли, то без проведення люстрації
цих суддів не можна в принципі тут розглядати. Вони або підуть за грати, або
працюватимуть чесно. Спасибі. Шановні колеги, я ще раз нагадую вам, що
Погоджувальна рада прийняла рішення приймати постанови виключно щодо суддів, які
за віком, за станом здоров'я або за вироком суду. І я також здивований, чому ми
зараз розглядаємо це питання. Народний депутат Лабунська і народний депутат
Кайда. І я відчуваю, що ми знімаємо це питання з розгляду до проведення
експертизи щодо кожного, хто подав заяву. Шановні депутати, Олександр
Валентинович! Я хочу ще звернути увагу, що там у списках є люди, які
відмовлялися виконувати рішення, які тоді витребувала влада. І там їх просто
змусили написати заяву про те, щоб піти у відставку. Це дуже важливе рішення. І
я вас дуже прошу: робіть щось з комітетами. В нас дивні речі відбуваються в
комітетах. Ми попередньо розглядали, як ви кажете, прийняли рішення, що винесемо
в зал голосувати за віком і за здоров'ям. Я взагалі не розумію, як ця постанова
з'явилася в залі, як голова комітету це підписує і вносить. У нас не було такої
домовленості у комітеті, бо там є люди, з якими розправлялися, і це треба
зупинити. Дякую. Шановні колеги, я прошу зібрати профільний комітет і з'ясувати,
чому виникають ці питання. Будь ласка, народний депутат Олег Тягнибок. Олег
Тягнибок, фракція Всеукраїнське об'єднання "Свобода". Тут прозвучало
звинувачення в адресу Погоджувальної ради, і нібито, неуважності Погоджувальної
ради. То вчора, беручи участь в засіданні Погоджувальної ради, я хочу, шановне
товариство, проінформувати: якраз саме ми і наголосили, що не можна ухвалювати
подібного рішення і звільняти суддів з величезними виплатами
матеріально-грошової допомоги, якої і так зараз немає в українському бюджеті.
Потрібно переглянути кожного. І навпаки, якщо є звинувачення по відношенню до
тих суддів, які зараз хочуть втікати навмисно, треба відкривати кримінальні
справи або звільняти їх за статтею без відповідних виплат матеріальних. Тому це
питання на Погоджувальній раді не узгоджувалося, не було добро голів фракцій.
Питання треба негайно знімати і в комітеті переглянути по кожному судді. Дякую.
Дякую. Шановні колеги, я повністю підтримую виступи народних депутатів, і
знімаємо це питання з розгляду. Я прошу в комітеті розібратись, щоб у нас ті
домовленості, які ми досягаємо на Погоджувальних радах, щоб вони
реалізовувались, а не імпровізація відбувалась. Все, дякую. Закриваємо це
питання. Олександр Володимирович, знімаємо питання. Шановні колеги, якраз зараз
я хочу зробити. Перевіримо і зробимо висновки. Шановні колеги, якраз я хочу
зачитати оголошення, яке ще раз доводить, яку судову систему ми мали. Ви знаєте,
що в порушення Конституції, чинних законів України минула влада пробувала
шантажувати депутатів і деяких з них позбавляти мандатів. І сьогодні
справедливість відновляється. Ми відновили роботу депутатів, яких через суди
позбавили цього права незаконно, порушуючи, я ще раз підтверджую, підкреслюю,
Конституцію України, де чітко визначені мотиви, з яких можна позбавляти депутата
мандата. І ще одна справедливість відновлена. Я оголошую, що відповідно до
Постанови Вищого адміністративного суду України від 28 лютого 2014 року Власенко
Сергій Володимирович є народним депутатом України. Так сталося, що якраз
народний депутат України Яценюк Арсеній Петрович склав повноваження народного
депутата, тобто в списку "Батьківщини" якраз виникла вакансія, яку Сергій
Власенко зараз і заповнює. Я вітаю Сергія Власенка з тим, що справедливість по
відношенню до нього відновилась. Шановні колеги, ще одне оголошення. Згідно з
поданою заявою та відповідно до частини третьої статті 60 Регламенту Верховної
Ради України повідомляю про вихід народного депутата України Груби Григорія
Івановича зі складу депутатської фракції Партії регіонів. Шановні колеги!
Продовжуємо працювати. І зараз у нас, бачите, день відновлення справедливості.
Зараз до вашої уваги вноситься проект Закону (№ 4295) про внесення змін до
Податкового кодексу України щодо уточнення обліку та реєстрації платників
податків. Це проект народного депутата Карпунцова Валерія Віталійовича. Шановні
колеги! Перед тим як будемо розглядати, є пропозиція це зробити за скороченою
процедурою. Нема заперечень? Нема. Прошу проголосувати скорочену процедуру
розгляду цього питання. Прошу голосувати. За - 219 Рішення прийнято. Це
процесуальне рішення. Будь ласка, слово надається народному депутату Карпунцову.
Слава Україні! Хотілося б порадіти за депутата - нашого колегу Власенка. Але я
ще раз хочу наголосити, що виключно конституційність відновить справедливість
правосуддя в Україні. Стосовно проекту 4295. Прошу, колеги, звернути увагу на
те, що він називається: "Про внесення змін до Податкового кодексу України щодо
уточнення обліку та реєстрації платників податків". Якщо ви в пояснювальній
записці подивитесь цілі і завдання проекту, то він також співпадає, проект
закону, спрямований на уточнення обліку та реєстрації платників податків,
виключення положень Податкового кодексу. Ну, в даному випадку фракція "УДАР" ще
раз наголошує, що безперервність роботи Верховної Ради обумовлює також
безперервність роботи комітетів. І відповідно до Регламенту ми повинні діяти. З
приводу висновку. Є висновок нашого управління, який рекомендує прийняти
законопроект в першому, тільки законопроект, прийнятий за основу. Я підтримую
таке рішення управління. І хочу вам сказати, що той текст законопроекту, який
надав я, не повністю вирішує питання, питання відповідно до його назви стосовно
уточнення. Є досить суттєва і досить слушна пропозиція народного депутата
Терьохіна, я попрошу її озвучити. І хоча комітет прийняв рішення голосувати за
основу і в цілому, я наполягаю на тому, щоб цей проект рішення був прийнятий
виключно за основу, щоб ми змогли поправки Терьохіна врахувати на комітеті і
далі схвалити в цілому. Дякую за увагу. Тобто я правильно зрозумів, пропонуєте
прийняти його в першому читанні і за скороченою процедурою. І за скороченою
процедурою направити. І за скороченою процедурою підготувати і прийняти в
цілому. Шановні колеги! Дякую. Є необхідність обговорювати проект? Немає. Можемо
голосувати? Я прошу, шановні колеги, розглянути і підтримати законопроект (4295)
про внесення змін до Податкового кодексу щодо уточнення обліку та реєстрації
платників податків в першому читанні. Прошу включити систему "Рада" і
визначитися. Автор вніс в першому читанні, шановні колеги, я прошу заспокоїтися.
Прошу голосувати. Прошу визначитися. За - 259 Рішення прийнято. Прошу зараз
проголосувати, щоб до другого читання цей законопроект був підготовлений за
скороченою процедурою. Так автор наполягає, я зрозумів. Так, прошу голосувати.
За - 256 Рішення прийнято. Я прошу профільний комітет оперативно спрацювати, і
цей законопроект ми зобов'язані прийняти, тому що він, ця, скажемо, позиція в
минулому законі мала виключно політичний характер, і ми повинні її зняти.
Шановні колеги, дуже важливе питання ми повинні зараз з вами розглянути. Я слово
надаю голові Комітету з питань духовності і культури В'ячеслав Анатолійовичу
Кириленку. І питання ми розглядаємо про утворення Тимчасової спеціальної комісії
Верховної Ради України з підготовки проекту Закону про розвиток і застосування
мов в Україні. Зарубінський, народний депутат, хоче задати питання. З цього
питання? Будь ласка, включіть мікрофон народного депутата, поки В'ячеслав
Кириленко підходить до трибуни. Дякую, Олександре Валентиновичу. Можливо, я пана
В'ячеслава теж це питання спрямую відразу: ми хочемо результату чи процесу? Коли
створюється оця група, тут є перелік, хто залучається. Подивіться, хто
залучається. Ми хочемо результату, то давайте сюди залучимо представника
Луганського східноукраїнського університету, філолога, представника
Таврійського, чи як він там називається, Сімферополя, представника Одеського.
Тут зі всіх вищих навчальних закладів є два представника з однієї академії. Ну,
хороша академія, але вона ще не вся Україна, ви розумієте це? Пане В'ячеславе,
якщо ви хочете результату, будь ласка, залучіть всіх тих, які займаються мовами,
всіма мовами в Україні, інакше це буде чергова помилка. Дякую. Шановні колеги, я
прошу, давайте дамо виступити голові комітету і після цього задамо питання. Я
думаю, що ми всі пропозиції з вами врахуємо, тому що це наша спільна
відповідальність. Це дуже важливе питання. І ми не повинні недооцінювати. І всіх
експертів, яких треба залучити, ми повинні залучити: і з заходу, і зі сходу, -
щоб це був збалансований варіант закону. Будь ласка, пане В'ячеславе. Дякую,
пане Голово. В'ячеслав Кириленко, Партія "За Україну!", фракція "Батьківщина",
голова Комітету з питань культури і духовності. Ви знаєте, що виникло питання в
суспільстві у зв'язку із необхідністю напрацювання нового Закону про розвиток і
застосування мов в Україні. Навколо цього питання відбуваються різноманітні
дискусії, як політичні, так і дискусії професіоналів. Тому виникла потреба
створити тимчасову спеціальну комісію Верховної Ради України з тим, щоб на рівні
заступника Голови Верховної Ради, який дав згоду її очолити, вона почала свою
роботу. До участі в такій комісії повинні бути залучені депутати всіх
парламентських фракцій та груп, а також позафракційні. І я цілком згоден, що до
експертної частини мають бути залучені експерти з усіх провідних вищих
навчальних закладів України з усіх областей, регіонів і територій, які є
професіоналами і фахівцями з мовних питань. Тому, зараз голосуючи за цю
постанову, ми можемо проголосувати за депутатську частину, а в тій частині, яка
професійна, або додати пункт, що ми можемо залучати експертів і надалі, не
вичерпуючи список тих експертів, які подані в проекті Резолюції, або взагалі
вилучити всіх експертів, а надати можливість комісії вичерпний перелік експертів
- це може бути 15, 17, 20, 25 чоловік, - сформулювати. А зараз проголосувати
тільки депутатську частину тимчасової спеціальної комісії. Якщо немає тут
заперечень, то я пропонував би такий підхід. Дякую. Шановні колеги, я ще раз
прошу, щоб ми не спекулювали прізвищами і питаннями, які внесені до компетенції
цієї комісії, візьміть постанову і уважно її причитайте. Я зараз, давайте так, я
бачу всіх, хто підняв руки, давайте я дам можливість задати питання. Народний
депутат Тігіпко. Всі, хто хоче, давайте, це питання таке: хто хоче, дам
можливість виступити. Це важливе питання, давайте не обмежувати себе в часі.
Будь ласка. Пане Голово, я погоджуюся з частиною того, що пропонує доповідач. Я
би сьогодні не викладав перелік експертів, а дав групі визначитися з тим. Тому
що там повинні бути не тільки філологи - там повинні бути юристи, які займаються
застосуванням мови, місцевого самоврядування і так далі. Але я хотів би, мені
здається, комісія дуже важлива, я би підняв її статус. Я хотів би, щоб ви
очолювали робочу групу. Шановні друзі, ну, ви знаєте, дуже велике навантаження,
Сергій Леонідович. Це треба фахово до цього віднестися. Я просто, ну, чесно
кажу, я не маю, щоб поспати хоча би годину вночі. Тому давайте, щоби все ж
таки... термін роботи комісії дуже обмежений. Нам треба негайно приймати це
питання. Тому я просив би, щоб ті, хто будуть працювати в комісії, щоб вони
робили з цього пріоритет для себе. І відкинули всі інші справи і займалися
виключно цим питанням. Я хочу сказати, шановні колеги, що тут нема політичної
домінанти. Тут є тільки одна домінанта – це відповідальність перед Україною.
Розуміючи, що навколо цього питання робиться дуже багато спекуляцій. Народний
депутат Попеску, включіть мікрофон. Я бачу всі руки. І Геращенко також і...
Дякую, Попеску, Чернівецька область. Вельмишановний головуючий, вельмишановний
Голово! Як ви ставитесь до того, щоби обов'язково при розробці цього
законопроекту обов'язково врахувати два моменти? Це дуже важливо. Перший момент.
Це обов'язкове збереження існуючої системи освіти викладання мовами національних
меншин, для того щоби людей заспокоїти. І другий момент. В населених пунктах, в
яких представники мовних меншин складають суттєвий відсоток, забезпечити
обов'язкове вивчення відповідної мови. Відсоток визначити таким чином, як він
використовується в різних країнах Європейського Союзу. А після цього відправити
законопроект до Венеціанської комісії і зробити круглий і стіл і обговорення з
усіма національними меншинами в Україні. Як ви до цього ставитесь? Дякую. Пане
В'ячеславе, я прошу, відповідайте на питання. Ми розмовляли із колегою Попеску
по цих пропозиціях, які він вніс. Я особисто не маю заперечень щодо цих тез, які
він виголошує. Думаю, що в комісії вони також не зустрінуть спротиву. Ви знаєте,
що зараз в парламенті зареєстровано чотири тільки проекти базових про закон про
мову і застосування мов і десь до восьми проектів внесення змін до Закону про
мови. В принципі, базові принципи, на яких ми повинні будувати нове мовне
законодавство, вони відомі. І я думаю, що це предмет розгляду самої комісії. Я
ще раз погоджуюсь із тією пропозицією, яка внесена колегою Зарубінським і
колегою Тігіпко про те, що ми зараз повинні затвердити власне депутатський склад
Тимчасової спеціальної комісії, а вичерпний перелік експертів розширити і дати
затвердити цей перелік уже складом новообраної комісії із числа депутатів всіх
фракцій, груп та позафракційних. Дякую. Будь ласка, включіть мікрофон народного
депутата Геращенко. Дякую. Шановні колеги, я зараз буду говорити від імені Марії
Матіос, тому що у Марії Василівни зник голос. Отже, Марія Василівна пропонує
назвати закон: про порядок застосування мов в Україні. Ось як вона наполягає на
цій своїй позиції. Статус мов визначено Конституцією. Застосування мов має
визначатися виключно законом - це пункт четвертий стаття 92 Конституції.
Розвиток мови – це, очевидно, не може регулюватися жодним законом, це природній
процес. Він може залежати від політики мовної держави і, передусім, від політики
уряду, яка або сприяє розвиткові всіх мов, або гальмує його. Тому ми просимо і
вважаємо, що це більш правильно назвати: Закон "Про порядок застосування мов в
Україні". Щодо позиції голосування по постанові, ми підтримуємо думку, що варто
сьогодні проголосувати тільки депутатську частину, а вже сама ця робоча група
визначить перелік тих експертів-мовників з усіх регіонів України, які зроблять
закон збалансованим і таким, що буде тільки робити честь. Я розумію, що голова
не заперечує. Народний депутат Кайда Потім - Яворівський . Будь ласка. Дякую.
Олексій Кайда, фракція Всеукраїнського об'єднання "Свобода". Дякую. Нам вже
роздали доопрацьований проект постанови, де вже вписаний представник фракції
Всеукраїнського об'єднання "Свобода" Ірина Фаріон. Але в мене є пропозиція. Пане
Валентине, є пропозиція: до цього проекту, до цієї комісії включити В'ячеслава
Кириленка як голову профільного комітету. Бо не буде повноцінна робота цієї
комісії без співпраці з комітетом, раз. І друге. У В'ячеслава Кириленка є
напрацьовані вже законопроекти, які можуть бути розглянуті цією комісією. Прошу
врахувати і додати до списку В'ячеслава Кириленка. Дякую. Будь ласка. Народний
депутат Яворівський. Володимир Яворівський, "Батьківщина", Троєщина. Шановні
колеги, народжується нова Україна і разом з нею має народитися новий,
повноцінний, і фундаментальний Закон про мови, не політична одноденка, не
кон'юнктура, яка в той чи інший бік, а нормальний і довготривалий Закон про
мови. А для цього, я наголошую, ви знаєте, що фактично на цей шлях фіктивний
вивело нас невірний переклад і ратифікація Європейської хартії мов, яку
протягнув Медведчук. Замість міноритарних мов, які можуть загинути, які повинна
захищати держава, туди проникло абсолютно невірний переклад і заведено туди
регіональні мови. Ми повинні наново, вже є переклад справжній Хартії, із
печаткою Міністерства закордонних справ, взяти і знову переглянути, ратифікувати
нормальну Хартію, і вона нас виведе на дуже нормальний шлях для прийняття оцього
вже, ще раз кажу, фундаментального. Будь ласка, дайте відповідь пане. Навколо
Європейської хартії регіональних мов, а точніше автентичності перекладу, завжди
ламалися списи у Верховній Раді України в декількох останніх скликаннях. Тому є
сенс зараз звернутися до Міністерства закордонних справ та інших зацікавлених
відомств, щоб вони дали остаточне офіційне тлумачення, остаточний офіційний
переклад на українську мову Європейської хартії. Це перше. І друге. Шановні
колеги! Ми повинні пам'ятати, що Венеціанська комісія також повинна дати
висновок тому проекту, який буде напрацьований тимчасовою спеціальною
парламентською комісією. А якщо так і якщо є таке розуміння, то ми повинні бути
свідомими того, що до 11 березня цього року ми можемо напрацювати наш варіант
проекту, але до 11 березня цього року висновку Венеціанської комісії, звичайно,
швидше за все, ще не буде, а він в цьому випадку є ключовим і надзвичайно
важливим. Прошу це взяти до уваги також. Дякую. Включіть мікрофон народного
депутата Шуфрича Я бачу всі руки . Дякую. Шановний головуючий, шановні колеги! Я
переконаний, що суспільство вітає рішення щодо ветування Закону про скасування
Закону "Про мови". Тим самим більшість дуже відповідально поставилась до
ситуації, яка має місце сьогодні в країні. Я переконаний, що новий закон, який
зараз буде розроблений представниками всіх фракцій, безумовно, буде кращим, ніж
той, який діє сьогодні і викликає стільки запитань. Ми маємо об'єднатись навколо
мовного питання, а не роз'єднуватись, особливо сьогодні, коли перед нами стоять
значні виклики і складнощі. Сподіваюся, що робота над цим законопроектом
об'єднає Верховну Раду і в цілому суспільство. Дякую. Дякую. Будь ласка,
народний депутат Гайдош, включіть мікрофон. Іштван Гайдош, "Суверенна
європейська Україна". Шановний Голово! Шановні народні депутати! Хочу зазначити,
що прийняте Верховною Радою України 23 лютого цього року рішення про скасування
Закону України "Про засади державної мовної політики" обурило багато громадських
організацій національних меншин і створило умови для політичних спекуляцій, що є
вкрай небажаним явищем у цій складній суспільно-політичній ситуації. Багато
міжнародних організацій та експертів дали позитивну оцінку, характеристику та
схвалювали скасований закон. Загалом він відповідає міжнародним зобов'язанням,
які взяла на себе Україна у сфері захисту прав національних меншин. І тому через
скасування цього закону європейська та світова спільнота засудила таке рішення
Верховної Ради. Я звертаюся з проханням до вас, Олександре Валентиновичу,
застосувати право вето на Закон України про втрату чинності Закону про засади
державної мовної політики, бо вважають, що... Дякую. Будь ласка, голова
комітету. Шановний пане Голово! Шановні колеги! Навколо мовного питання всі 23
роки новітньої незалежності України відбувалися і відбуваються дискусії. Це
правда. Але ми з вами повинні бути об'єктивними: попередній Закон "Про засади
державної мовної політики" фактично ввів українську державну мову в стан
приниженої і упослідженої мови. Це факт, який підтверджений усіма нормами цього
закону. Разом з тим, ми повинні враховувати мовну різноманітність, яка має місце
в Україні і дійсно забезпечити захист мовам національних меншин. Слід сказати,
що національні меншини як такі та мови національних меншин захищені в Україні
від 1992 року, коли був ухвалений базовий Закон "Про національні меншини в
Україні". В Автономній Республіці Крим окремо давно функціонує три офіційних
мови: російська, українська, кримськотатарська. І жодних міжмовних ускладнень в
Криму не виникало і не виникає. Дайте завершити. Тому нашим завданням є не
визнавати об'єктивність і ефективність попереднього закону, він шкідливий в
цілому для України, а напрацювати такий закон про порядок застосування мов
України, який буде відповідати статті 10 Конституції України, яка чітко
говорить: українська мова є державною, російська та мови інших мови інших
національних меншин перебувають під захистом держави та нею розвиваються. Це
наше завдання. Дякую за увагу. Колеги, друзі, давайте, я бачу ще три руки, дамо
виступити. Народний депутат Ляшко. Потім – від комуністів Матвєєв народний
депутат. Олег Ляшко. До мене дуже часто дзвонять російськомовні громадяни і
починають свою розмову з того, что "я извиняюсь, что я разговариваю на русском
языке". Я хочу звернутися до всіх людей російськомовних, які мені будуть
дзвонити далі, будь ласка, не вибачайтеся переді мною за те, що ви говорите
російською мовою. Говоріть тією мовою, якою вам зручно. Але водночас як
українець я прошу всіх російськомовних громадян України поважати право українців
на вільне спілкування українською мовою. Я прошу і вимагаю від усіх державних
службовців спілкуватися українською мовою, у побуті говоріть – якою вам зручно,
якою ви виросли, яку ви добре знаєте. І я хочу звернутися до всього світу, хто
слухає зараз побрехеньки першого російського каналу про утиски російськомовних
громадян. Шановний світ, немає в Україні проблем з використанням російської
мови! Будь ласка, народний депутат Матвєєв. Дякую. Шановні колеги, один колега
наш зараз, тільки що в залі в цьому сказав, що повинен народитися новий
фундаментальний закон про мови в Україні. Но з цим, безперечно, не погодитися не
можна. Але, зверніть увагу, шостим пунктом ми тимчасовій спеціальній комісії
доручаємо підготувати та подати на розгляд Верховної Ради уже до 11 березня
проект Закону про розвиток і застосування мов в Україні. Чи можна це зробити?
Залишилося всього 7 днів. Чи можна за цей час підготувати такий закон, який би
ми хотіли? Думаю, що навряд чи. Поспіх тут, мабуть, не самий добрий помічник.
Друге. Ще одне. Не кажу вже про масу граматичних помилок у тексті цього проекту,
запропонованого проекту постанови. Ви зверніть увагу на те, що такі проекти
повинні хоча б вичитуватися. Дякую за зауваження. Будь ласка, прокоментуйте.
Шановні колеги, я згоден із колегою Матвєєвим у тому сенсі, що треба вичитати
кожну норму ось цього нового проекту закону, який буде розглядатися і подаватися
на розгляд парламенту українського суспільства. Тому говорити про те, що закон,
який вирішить всі питання, буде поданий до 11 березня, надзвичайно складно. Але
ми можемо виходити на рішення про те, що базові норми будуть затверджені і
погоджені в складі Тимчасової спеціальної комісії, і перший варіант проекту
закону буде відправлено на розгляд Венеціанської комісії "За демократію через
право". Після надання висновку комісії, а ми звернемося, щоб це було у
максимально стислий термін, ми повинні винести цей законопроект на розгляд
Верховної Ради України. До слова сказати. Попередній закон "Про засади
державноїмовної політики" був ухвалений всупереч з усіма висновками
Венеціанської комісії. Такого не потрібно повторювати і треба йти згідно того
духу і букви, який пропонується європейською спільнотою у всіх частинах мовного
законодавства. Народний. Включіть. Шановні, давайте дамо можливості з цього
важливого питання депутатам сказати. Ми встигнемо проголосувати. Будь ласка,
включіть мікрофон народного депутата Фаріон. Шановні колеги! Вважаю величезною
помилкою ветування, скасування Закону "Про мови". Цей закон був виразно
українофобський і ухвалювався із брутальним порушенням. Брутальні порушення
засвідчили різні міжнародні організації а також експертні комісії в Україні. Цей
закон став найбільшою ганьбою для України. 232 депутати проголосували за
скасування цього закону, тому ветування його – це є посягання на волю депутата.
Це перше. Друге. Цей закон, над яким ми зараз будемо працювати, має за основне
своє вістря захистити і розпросторити державний статус української мови. Якщо
хоч якийсь пункт цього закону буде обмежувати державний статус української мови,
він підігруватиме планам Путіна щодо запровадження другої державної мови в
Україні чи ще переваг якоїсь іншої мови. А тепер до слова докину: коли Наполеон
захопив Росію, то всі офранцужені росіяни категорично відмовилися спілкуватися
французькою мовою. Франція впала. Натомість Росія вистояла. Будь ласка, включіть
мікрофон народного депутата Деркача. Шановні колеги, я вчора звертався до
громадян України і пояснив, що ми провели Погоджувальну раду - і я підтримав
пропозицію депутатів і повністю погодився, щоб не підписувати Закон про
скасування закону, про який ми зараз з вами говорили, до того часу, поки не буде
Верховною Радою проголосований новий закон про мову. І саме тому я прошу
народних депутатів сконцентруватись на прийнятті нового збалансованого закону
про мову. Я прошу, щоб ми не перетягували політичний канат: хто більше, хто
краще, хто професійніше. Нам треба, щоб закон задовольняв в першу чергу не
народних депутатів, а народ України. От над цим ми повинні працювати. Я прошу,
народному депутату Пинзенику дайте можливість сказати. І будемо приймати
рішення. Шановний головуючий, шановні народні депутати! Ми всі добре розуміємо,
усвідомлюємо, наскільки це чутливий закон, який потребує від нас стриманості,
уваги і акуратності. Ми також всі добре розуміємо, наскільки деякі сили пробують
спекулювати на цій темі. У зв'язку з цим я звертаюсь до всіх нас підтримати
пропозицію, яку висловив колега Матвєєв. Нам сьогодні важлива політична
одностайність парламенту в тому, що ми готові прийняти закон, який ніколи не
буде використаний ніким для спекуляції. А тому для нас важливіше якість закону,
а не швидкі темпи. Тому я пропонував підтримати пропозицію Матвєєва дати більший
час, можливо, треба буде включати інших представників ще до складу комісії, але
прийняти закон, який не дасть змоги жодному, нікому спекулювати навколо мовної
теми в Україні. Будь ласка. І пропозиція до постанови. Пан Журавський. Шановні
колеги, в мене конкретна є пропозиція, дві пропозиції. Мовне питання -
надзвичайно чутливе, і ми це побачили на прикладі півострова Крим. Включити до
складу тимчасової спеціальної комісії представника з Криму, тобто народного
депутата і представника гуманітарного сектору. Я пропоную Віталіну Дзоз. І друге
питання: подовжити термін роботи тимчасової спеціальної комісії до 31 березня.
Дякую. Шановні колеги, є пропозиції, давайте ми їх все ж таки сформулюємо, щоб
можна було проголосувати з їх урахуванням. Перше. Були пропозиції щодо вивести
за межі цієї постанови перелік експертів, які повинні приймати участь у
підготовці цього закону, для того щоби збалансувати представництва експертів,
які представляють різні школи наукові, різні регіони України. Ця підтримується
пропозиція? Підтримується. Далі, шановні колеги. Я би також просив робочу групу,
яку ми зараз створимо, тимчасову групу, щоб вони залучили провідних діячів
культури, науки, зокрема представлених групі "Першого грудня". Вони дуже просили
залучитись до розробки цього закону. Це друга пропозиція. Третя пропозиція. Щодо
кількості учасників цієї групи. Була пропозиція включити ще голову профільного
комітету. Була пропозиція включити представника від кримських депутатів –
Віталіну Дзоз. І також була пропозиція одну квоту залишити для позафракційних
депутатів, які визначаться також щодо свого представника. Нема заперечень щодо
цих пропозицій? Нема. Шановні колеги, єдине прохання. Ви можете дати іншого
кримського представника? Тому що ми її включили до тимчасової комісії по
Конституції. Це протирічить Регламенту. Є пропозиція інша? Не почув. Дайте
прізвище. Від Криму ми готові сприйняти прізвище. Сухого включіть будь ласка
мікрофон народного депутата. Я пропоную, я пропоную Лютікову Валентину Іванівну,
город Керч. Нема заперечень? Нема заперечень. Шановні колеги, давайте не
збурювати зал. Будь ласка, включіть мікрофон, я не бачу без окулярів, Пацкана
народного депутата мікрофон. Шановний пане Голово! Я пропоную включити до складу
комісії Джемільова Мустафу як представника Комітету з питань прав людини і як
кримчанина, який знається на ситуації, яка зараз відбувається в Криму. Нема
заперечень, шановні колеги? І також Джемільова включити до складу цієї комісії.
Немає заперечень. Шановні колеги! Також була пропозиція остання щодо збільшення
часу роботи комісії до 31 березня. Єдине прохання, шановні колеги. Коли можливо
швидше підготувати цей закон, це треба зробити швидше. Коли є можливість
прискорити, будь ласка, прискорте це питання. Я розумію, що це повинен бути
закон дуже професійний, збалансований. Але часу у нас не так багато, щоб
заспокоїти людей. Щоб не було спекуляцій навколо мовного питання. Зі всіма цими
пропозиціями ми можемо ставити проект ставити на голосування? Можемо. Шановні
колеги! Прошу поставити на голосування проект 4347 про утворення Тимчасової
спеціальної комісії Верховної Ради з підготовки проекту Закону про розвиток і
застосування мов в Україні і проголосувати його за основу і в цілому. Прошу
голосувати. За - 275 Рішення прийнято. Шановні колеги!. Зараз, почекайте.
Шановні колеги, я прошу, заспокоїтися. Нам треба ще прийняти постанову, заява
надійшла від Степана Кубіва, який просить достроково припинити його
повноваження. Відповідно до пункту 1 частини другої статті 85 Конституції
України Верховна Рада постановляє припинити достроково повноваження народного
депутата України Кубіва Степана Івановича, обраного в загальнодержавному
багатомандатному виборчому окрузі політичної партії Всеукраїнського об'єднання
"Батьківщина" у зв'язку з особистою заявою про складання депутатських
повноважень. Шановні колеги, можемо поставити на голосування, ця постанова не
потребує включення до порядку денного? Можемо. Прошу підтримати постанову №
4350, яку я зараз оголосив. Прошу включити систему "Рада" і проголосувати. За -
265 Рішення прийнято. Шановні колеги, тут багато було пропозицій, я так розумію,
що народний депутат Шуфрич хоче з цього приводу сказати, про активну участь
народних депутатів в нормалізації ситуації і в Криму і в взагалі на зовнішніх
всіх, скажемо так, фронтах, які навколо України пробують створити. Колеги, я
хочу вас проінформувати, що Погоджувальна рада керівників депутатських фракцій і
груп запропонувала підписати розпорядження, яке вже мною підписано, щодо
створення Консультативної групи за участі народних депутатів для того, щоб ця
група працювала в напрямку нормалізації ситуації з усіма депутатами місцевих рад
і Автономної Республіки Крим, і Сходу України, а також могла використовувати
свої можливості і знання під час міжнародних зустрічей. Я вас інформую про це.
Інформацію про склад цієї групи буде оголошено, коли є необхідність її
збільшити, ми завжди підемо назустріч. Будь ласка, Нестор Іванович. І будемо
підводити риску. Дякую, шановний Олександре Валентиновичу. Шановні колеги,
дозвольте мені продовжити на російській мові, тому що це питання напряму буде
стосуватись наших жителів в Автономній Республіці Крим. Шановні колеги, я хочу
дуже коротко прокоментувати. Тому що, дійсно, діалог – це важливо. Єдність – це
надважливо. В той же час, на превеликий жаль, шановні народні депутати, сьогодні
рішення в Криму і процеси в Криму контролює не кримський парламент, який приймає
іноді постанови, які протирічать українській Конституції, українському закону, а
який формує, скажімо так, органи, які, ну, не вписуються сьогодні в Конституцію.
І треба повернутися, я звертаюся до кримського парламенту, поверніться в
конституційну площину, і ми готові сідати і серйозно з вами говорити. Але ж
сьогодні рішення в Криму приймає військове керівництво Російської Федерації. І
це є проблема. Тому що сьогодні, на превеликий жаль, прийняти рішення щодо
повернення російських військових в казарми кримський парламент не може. Давайте
чесно про це говорити. І тому передумовою розв'язання всіх проблем, які є в
Автономії, безумовно, є повернення російських військових в частини, де вони
повинні базуватися. І залишити територію України, зокрема Автономної Республіки
Крим. Це головна передумова для того, щоб розв'язати всі проблеми, а я
переконаний, що ми їх розв'яжемо, шановні колеги, обов'язково. Дякую. Шановні
народні депутати, давайте ми з вами порадимося щодо нашої подальшої роботи. У
нас це робота в комітетах. І, дійсно, це необхідно робити, тому що, ви бачите, у
нас достатньо такий обмежений порядок денний тих питань, які можна голосувати,
але питань, які необхідно голосувати, значно більше. Але їх треба підготувати
професійно в комітетах. Парламент в умовах екстремальних довго не працював за
напрямками, які визначені в наших парламентських комітетах, і необхідно
підготувати серйозні закони. В той же час, враховуючи ту небезпеку, яка сьогодні
ще залишається, враховуючи ситуацію наших відносин з Російською Федерацією,
враховуючи ситуацію, яка відбувається сьогодні в Автономній Республіці Крим, я
би просив народних депутатів не покидати міста Київ, для того щоби ми могли в
будь-яку мить зібрати наш парламент для прийняття необхідних рішень, як ми з
вами домовлялись. А цей тиждень ми працюємо в комітетах, з готовністю в будь-яку
мить зібратись тут, в сесійній залі, для схвалення відповідних важливих рішень.
І ми робимо перерву з вами до 10-ї години наступного вівторка. Я сподіваюсь, що
саме з цього часу парламент буде працювати за графіком і порядком денним, який
ми з вами затвердимо. Дякую 

Доброго ранку, шановні народні депутати та гості Верховної Ради України!
Насамперед я перепрошую, що ми всі затрималися, тому що в нас була анонсована
зустріч лідерів політичних фракцій і груп з міністром оборони і з
Головнокомандувачем, і тому ми обговорили ці питання. Я думаю, що ваші колеги
повідомлять вас про нашу зустріч. 

Шановні колеги, я прошу вас підготуватися до електронної реєстрації. Нагадую, що
після початку реєстрації необхідно, утримуючи сенсорну кнопку, натиснути на
зелену кнопку "За" та утримувати ці дві кнопки одночасно до кінця реєстрації. 

Шановні колеги, прошу приготуватися до реєстрації. Готові реєструватися? Прошу
народних депутатів реєструватися. 

У залі зареєстровано 181 народний депутат. Пленарне засідання Верховної Ради
України оголошую відкритим. 

Шановні народні депутати, сьогодні у нас день народження Президента України
Володимира Олександровича Зеленського. Давайте привітаємо. 

Шановні колеги, і сьогодні день народження у нашої колеги, народної депутатки
України Роксолани Андріївни Підласої, "Слуга народу". Давайте привітаємо. 

Шановні народні депутати, відповідно до статті 25 Регламенту у вівторок ми маємо
30 хвилин для виступів уповноважених представників депутатських фракцій та груп
для внесення пропозицій, оголошення заяв і повідомлень. Тому прошу представників
фракцій і груп записатися на виступи. 

Слово надається народному депутату України Загородньому Юрію Івановичу, фракція
політичної партії "Опозиційна платформа - За життя". 

Юрій Анатолійович, будь ласка, Бойко. 

Шановний пане спікер, шановні народні депутати, я впевнений, що сьогоднішня
ситуація… вперше за 30 років незалежності України наша країна має так багато
викликів: військовий конфлікт на сході, енергетична небезпека, зростання цін,
боротьба з епідемією – все це ми маємо сьогодні. А головне, що ми маємо
абсолютно неадекватну владу, випадкових і непрофесійних людей при владі, які
живуть власним життям у власних фантазіях і повністю відокремились від потреб
суспільства. Головна загроза сьогодні в країні – це військовий конфлікт на
сході. 

Сьогоднішня влада і діючий Президент, йдучи на вибори, обіцяли принести в країну
мир. Що сьогодні ми бачимо після двох років правління? Ми бачимо повністю
заблокований процес Тристоронньої контактної групи, практично в нас не працює
Нормандський формат, вісім років триває конфлікт, ми втрачаємо людей,
зупиняється економіка, а при спалахах конфлікту інвестори просто тікають з
країни, забираючи гроші. Діючий Президент, його міністри, з одного боку,
закликають західних партнерів надати допомогу, з іншого – допускають зневажливе
висловлювання на їх адресу. Я впевнений, що головне завдання сьогоднішнього
парламенту – це принести мир в країну. Наша фракція зареєструвала Постанову
Верховної Ради по невідкладному втіленню в життя імплементації Мінських угод і
припиненню бойових дій. Це відповідальний політичний крок, який зразу дозволить
зменшити напругу і в країні, і зовні. 

Якщо цей парламент не здатний на такі політичні кроки, яких чекає вся країна, то
треба просто мати політичну та й просто людську совість саморозпуститись і
надати можливість народу України обрати новий склад парламенту, нових депутатів,
які будуть виконувати свої обіцянки привести країну до миру і ділом докажуть це
суспільству. Це справедливо, це чесно і це є наша політична позиція. 

Дякую за увагу. 

Юрій Камельчук, фракція "Слуга народу", будь ласка. Камельчук, будь ласка. 

Прошу передати слово Давиду Арахамії. 

Будь ласка, Давид Арахамія, "Слуга народу", будь ласка. 

Шановні друзі, шановні колеги, вітаю вас з першим сесійним днем! Будемо
сьогодні. мій виступ стосується ситуації, яка зараз є на кордоні України. Всіх
нас турбує, всіх вас, ваших друзів, ваших рідних, ваших виборців турбує одне
питання – питання безпеки нашої держави, питання безпеки наших родин. Ви знаєте,
що з 2014 року в нас фактично йде війна з Російською Федерацією і всі до цього
вже звикли. Але війна гібридна, і всі розуміють, що це така цікава назва
"гібридна війна", мені здається, що з жовтня цього року ми почули і відчули, що
таке гібридний компонент, саме інформаційний компонент. Така
інформаційно-психологічна спецоперація давно не була в Україні, ви знаєте, як
нагнітається паніка і як багато людей на це реагують, і як цьому умовно, в
лапках "допомагають" зараз відомі світові видання. Тому наше з вами завдання як
народних депутатів і як парламенту – це слідкувати і рухатись фактично в тому,
як це роблять наші військові. 

Наші військові зараз демонструють стійкість, демонструють холодний розум,
готуються до можливих всіх сценаріїв – але жодної паніки, жодної дестабілізації
і таке інше. Інакше, якщо це спрацює, якщо українці піддадуться цим панічним
настроям, ми фактично ризикуємо підставити під загрозу всю економіку України. І
навіть якщо не буде жодної ескалації і жодної агресії, Росія фактично виконає
своє завдання, і люди почнуть забирати депозити з банків, почнуть переставати
купувати житло, переставати витрачати гроші, і таким чином зупиниться
економічний розвиток в країні. 

Тому я всіх застерігаю від таких сценаріїв, хочу, щоб ми, незважаючи на те, які
в нас з вами політичні програми, з якої ми політичної партії, зосередитись на
тому, щоб допомагати нашій армії, нашим військовим і конкретно розповідати нашим
виборцям, всім виборцям, що не треба панікувати, не треба робити ніяких зараз
маніпуляцій, слідкувати за подіями. 

У нас сьогодні о 9-й ранку була закрита зустріч з керівництвом Міністерства
оборони, ми отримали всі необхідні відповіді. Тому зберігаємо спокій і працюємо.
Слава Україні! 

Дякую. 

Героям Слава! 

Слово надається народній депутатці України Совсун Інні Романівні, фракція
політичної партії "Голос". І я так розумію, що передає. Рудик Кіра, будь ласка.

Доброго дня! Я, Кіра Рудик, лідерка партії "Голос". За останні декілька місяців
українці почали звертати увагу на політиків, і сьогодні, я впевнена, багато з
них дивиться засідання Верховної Ради, щоб за нашими виступами, за нашими
словами, щоб, читаючи між рядків, отримати для себе відповідь на питання, а що ж
буде далі, чи буде ескалація і, головне, чи ми готові. Люди згадують про те, за
кого вони голосували, щоб зрозуміти, а чи здатні ми виконати ту єдину задачу,
яка зараз перед нами стоїть: укріпити нашу обороноздатність та захистити і
зберегти нашу країну. 

Ця задача одна в незалежності від того, ми у владі чи ми в опозиції. Тому що
єдиний розумний, єдиний дорослий крок українського політика зараз – це відкинути
всі можливі політичні амбіції і протиріччя і працювати на виконання цієї єдиної
задачі. Так, в неї включається і інформація, щоб запобігти паніці. Так, в неї
включаються законопроекти, які ми вносимо для того, щоб посилити нашу армію, для
того, щоб посилити наших військових. Так, в неї вкладаються і інші задачі, щоб
протистояти іншим кризам, про які ми зараз набагато менше говоримо. 

Сьогодні кожен український політик повинен приймати рішення, базуючись на двох
критеріях. Перший – це об'єднує чи роз'єднує суспільство. І ми повинні всі
працювати на об'єднання. Другий – це посилає нашу країну чи послаблює. І кожен з
нас повинен працювати тільки на посилення, тому що знову ж політичні амбіції
зараз мають набагато менше значення ніж збереження нашої держави. 

Сьогодні, окрім питання ескалації з боку Росії, у нас зберігаються і нікуди не
ділися три кризи. Перша – це економічна. Бо ми всі бачимо підвищення цін і ми
бачимо, як потерпає кожен українець і малий, і середній бізнес. Партія "Голос"
вносить податковий законопроект для того, щоб у людей залишилося більше грошей в
кишені. 

Друге – це енергетична криза, яка стосується того, що щороку до нас опалювальний
сезон приходить несподівано, і партія "Голос" має відповідь і на це питання, ми
будемо презентувати наші законопроекти цього тижня. 

Третє питання – це загроза COVID. Я впевнена, зараз у кожного є все більше
знайомих, все більше людей, які захворіли знову. І тому закликати до вакцинації.

Дякую. 

Слово надається народному депутату України Цимбалюку Михайлу Михайловичу,
фракція політичної партії Всеукраїнське об'єднання "Батьківщина". 

Юлія Володимирівна Тимошенко, будь ласка. 

Прошу передати слово Юлії Тимошенко. 

Шановні колеги, я не буду нагадувати вам, тому що ви добре знаєте, з якою думкою
і з якими страхами, застереженнями, турботами живе сьогодні кожна родина в нашій
країні. Я думаю, що сьогодні немає інших розмов в жодній родині, на жодній
кухні, крім як про війну. І мені здається, що люди, які були заведені у вкрай
тяжку ситуацію економічну і соціальну, сьогодні отримали ще один удар: страх,
невизначеність, нерозуміння, що відбувається навколо кордонів України. 

Сьогодні вранці відбулася зустріч лідерів фракцій з міністром оборони України і
з іншими високопосадовими військовими, які мали розповісти лідерам фракцій про
те, наскільки є серйозною загроза повномасштабного військового вторгнення. 

Зараз ми почули заспокійливі слова, але це нічого не означає. Нічого не означає
тому, що ми як країна не маємо права покладатися на випадок, на авось, на те,
підуть чи не підуть, гадати на кофейній гущі, буде повномасштабне вторгнення чи
ні. Нам потрібно було давно, а особливо зараз готуватися по всім напрямкам, як
захищати Україну. 

І перше, що ми сьогодні побачили і, власне, ми це і знали, що наша армія
фундаментально недофінансована, починаючи від того, що отримають наші військові
в якості грошового забезпечення і як взагалі армія забезпечена всім необхідним.
І коли повстало сьогодні питання на зустрічі, де брати фінансові ресурси для
того, щоб забезпечити армію, то ми почули відповідь від влади, що у нас же є
необхідність ремонтувати дороги і будувати і тому армія у нас вторинна. 

Дорогі друзі, мова йде сьогодні не про корупцію, яку сьогодні всі розуміють,
відбувається на будівництві доріг, а мова йде про захист країни – пріоритет
абсолютний. І те, що сьогодні ми бачимо у фінансах, в економіці, в інфляції, в
тарифах, в енергетиці, – це все страшно. 

І тому наша команда вийшла з ініціативою створення уряду національної єдності,
не бла-бла-бла приєднання, а реальне єднання з конкретною програмою дій для
країни, для людей, для оборони, для місцевого самоврядування. Поки ми тут будемо
хаос терпіти всередині країни, нам важко буде захистити наші кордони. 

Сьогодні я звертаюсь з відкритим зверненням до Президента. 

Будь ласка, Арешонков Володимир Юрійович, група "Довіра". Будь ласка. 

Шановний пане Голово, шановні колеги! Погоджуюсь з думкою тих наших колег, які
вже виступали, про те, що новий політичний рік розпочинаємо в дуже непростих
умовах: з одного боку, дійсно ускладнення економічного характеру, загрози
стабільного функціонування сектору енергетики при зростанні цін на продукти та
товари, з іншого боку, ситуація з посиленням концентрації поруч з нашими
кордонами багатотисячної російської армії, зростання інформаційних та кібератак
на Україну. І все це, на жаль, на тлі чергового політичного загострення
всередині країни. 

Тому наша депутатська група "Довіра" вчергове звертається також до представників
і керівників всіх політичних фракцій і груп у Верховній Раді дійсно припинити
з'ясування своїх спорів, чвар і об'єднатися навколо ідеї, яка є надзвичайно
важливою сьогодні – нормальні, спокійні умови для життя країни, створення
безпеки. Сьогодні ми маємо говорити про те, щоб підсилити свої кордони,
забезпечити всім необхідним нашу армію, створити дієві сили територіальної
оборони. Якраз у цьому контексті нарада, яка зараз відбулася під головуванням
Голови Верховної Ради України, на якій були присутні керівники політичних
фракцій і груп, говорять про те, що ми всі розуміємо, чим сьогодні потрібно
займатися, які законодавчі акти необхідно приймати для того, щоб забезпечити
стабільну ситуацію у країні. Я хочу вам сказати, що останній час уже навіть діти
школярі в школах починають говорити про загрозу вторгнення. Тому це серйозні
речі. 

Звертаю увагу нашої депутатської групи "Довіра" на ті питання, які ми будемо
розглядати цього тижня. Законопроект 5289, який спрямований на те, щоб спростити
процедуру закупівель для закладів соціальної сфери, шкіл, дитячих садків і
лікарень. Цей законопроект чекають територіальні громади, і, безперечно, я прошу
колег його підтримати. 

Ми готові попрацювати над законопроектом 5090, в якому йде мова про внесення
змін до Бюджетного кодексу України щодо регулювання бюджетних відносин під час
реалізації договорів. Це може спонукати до заключення інвестиційних нових
проектів і залучення коштів. 

Ну і, безперечно, питання перегляду державного бюджету, виділення коштів для
нашої української армії. 

Дякую. Бажаю всім плідної роботи. 

Будь ласка, слово надається народному депутату Лабазюку Сергію Петровичу, група
"За майбутнє". 

Тарас Іванович Батенко, будь ласка. 

Доброго дня, шановні колеги! Як казав Вінстон Черчилль, який успішно боровся з
двома імперіями – нацистською і червоною, будь-яка криза – це нові можливості.
Головне, щоби ми самі не породжували у себе дома цю кризу. 

Тому наша депутатська група "За майбутнє" постійно і вкотре звертається до усіх
політичних сил, які є в парламенті і поза парламентом, звертається з потребою
єдності політичних еліт і політичних партій, необхідності відкинути свої
амбіції, думати про Україну і заради України, заради простих громадян, а не
себе. І не лише в контексті нещодавнього святкування, безумовно, Дня Соборності.
Ми переконані, що можлива агресія Російської Федерації, про яку ми зараз чуємо,
зумовлена ще й тим, що Україна в свідомості Росії ніколи вже не стане Росією і
ніколи не повернеться в лоно нового Радянського Союзу, якщо хтось марить
відновленням такого. 

Ми знаємо, що Росія повністю стала на шлях диктатури і потурання міжнародного
права, яке вона демонструє останні роки. Тому ми сповідуємо два різних
світогляди формування світової історії в цивілізованому світі. Ми сповідуємо мир
і демократію і сподіваємося, що ми маємо надійних міжнародних партнерів, які теж
не лякаються і теж разом з нами хочуть опонувати цьому військовому агресору, а
не, власне, звертатися до своїх посольств з пересторогами щодо того, щоби
евакуйовувати своїх співробітників. Ми сподіваємося, що наші міжнародні партнери
стабільні і впевнені в собі, так само, як ми, українська нація, впевнена в собі,
в тому, що ми можемо подолати свою внутрішню роздробленість. 

І тому наше звернення сьогодні: подолати внутрішній вождізм, бажання тягнути
ковдру на себе, егоїзм і стати пліч-о-пліч. І тут важлива місія українського
парламенту. Ми повинні шукати додаткові можливості, фінансові кошти, щоби
підтримати українську армію, щоби підтримати військовослужбовця. Ми почули
запевнення від Міністерства оброни про необхідність додаткових 2,7 мільярда на
підсилення територіальної оброни. І я вважаю, що ми негайно маємо зібратися і
прийняти відповідні зміни до Державного бюджету України. Головний внутрішній
ворог сьогодні – це паніка. І не даймо підстав сьогодні поширення цього
негативного явища. 

Думаймо про Україну, працюймо заради України – і перемога буде за нами! Слава
Україні! 

Героям слава! 

Слово надається народній депутатці України Іоновій Марії Миколаївні. Політична
партія. А, будь ласка, Княжицький. 

Шановні колеги, партія "Європейська солідарність" і наш лідер Петро Порошенко
твердо вимагають від українського парламенту негайно виділити 50 мільйонів
гривень на підтримку української армії. Армія просила 39 мільйонів в бюджеті,
цього не було зроблено. 

Ми вимагаємо негайно припинити політичні переслідування і негайно зробити все,
щоб Україна утвердилася як демократична країна. У зв'язку з цим наша партія
"Європейська солідарність" підтримує звернення Національного круглого столу під
егідою Київського безпекового форуму, який було скликано за ініціативи Фонду
Арсенія Яценюка. Зокрема, зачитаю пункти цього звернення. 

"Закликаємо керівництво України виявити тверду волю й об'єднати весь український
народ на захист нашої держави, зміцнити союзництво з іншими демократичними
країнами задля оборони нашої незалежності і спільної свободи. На всі злочинні
вимоги Путіна Україна має сказати категоричне "ні". 

Закликаємо владу і все суспільство усвідомити, що головним захисником нашої
незалежності є українські воїни – чоловіки і жінки – і зосередити всі
національні сили на підтримку Збройних Сил, їхнє пріоритетне фінансування,
впровадження сучасних засобів стримування ворога. 

Закликаємо здійснити історичну місію нашого часу і завершити втілення необхідних
перетворень й вимог для вступу в НАТО, Європейський Союз. 

Вимагаємо неухильного дотримання демократичних цінностей і свобод нашого народу,
припинення будь-яких незаконних переслідувань національної опозиції, замахів на
свободу слова і вільне волевиявлення. 

Закликаємо негайно зупинити спроби підриву антикорупційних інституцій і
якнайшвидше завершити судову реформу. 

Закликаємо забезпечити умови для вільного економічного розвитку в Україні,
зупинити неприхований наступ на малий, середній і великий бізнес, іноземних
інвесторів, гарантувати рівні, прозорі, конкурентні правила для всіх, незалежно
від наближеності до влади. 

Закликаємо гарантувати курс на повну енергетичну незалежність від Росії,
Білорусі. 

Закликаємо забезпечити неухильне дотримання законодавства про захист української
мови як державної. 

Закликаємо забезпечити систему боротьби з російською пропагандою і агентурою. 

Запрошуємо до діалогу Президента України. І водночас закликаємо до співпраці
зацікавлені політичні партії, громадських активістів по всій країні. Настав час
об'єднувати сили українських патріотів, створювати спільні мережі дій,
допомагати територіальній обороні і разом захищати державу. 

Закликаємо весь вільний світ підтримати свободу і боротьбу демократії." 

Це звернення київського круглого столу Національного безпекового форуму, який
підтримує "Європейська солідарність". 

Дякую. 

Дякую. 

Шановні колеги! Шановні колеги, у нас є заява від двох фракцій про перерву із
заміною на виступ. 

Слово надається народній депутатці України Тимошенко Юлії Володимирівні. 

Шановні колеги, ми взяли перерву і замінили її на виступ тільки з однією метою –
нагадати всім народним депутатам і особливо тим, які представляють сьогоднішню
владу, що навколо парламенту сьогодні зібралися мікропідприємці, малі підприємці
з усієї країни. Їх там десятки тисяч. Ви вийдіть, подивіться, що там
відбувається: перекриті дороги, оточений парламент, заблоковані входи. 

Я хочу просто трошечки освіжити в пам'яті депутатів, чому люди з усієї країни,
на руках яких тримається сьогодні зайнятість людей, які самі собі створили
робочі місця, а зараз у них ці робочі місця забрали. Я хочу нагадати, що
приїхали вони тому, що замість того, щоб партія влади дала їм можливість
підтримки, якихось ще послаблень під час епідемії коронавірусу, згадали, що на
середньому класі тримається кожна країна світу, і дали їм можливість працювати.
Замість цього у них забрали життя, у них забрали роботу, забрали можливість
годувати їх дітей і їх родини, забрали можливість жити в Україні. Частина з них
вже просто покинули Україну, проклинаючи той момент, коли вони проголосували за
цю владу. А ті, хто залишилися, ті, хто не хоче бігти з України, вони сьогодні
під парламентом в холод стоять і на колінах благають ту владу, яку вони обрали,
згадати про їх життя, про їх існування, і вони просять вас відмінити ваші
нелюдські рішення проти малого бізнесу, повернути їм нормальну можливість
працювати. Запросити зараз їх ініціативну групу в будинок народу, який
називається парламентом, а не сидіти і не ухмилятися ситими посмішками,
дивлячись у вікно на те, як вони стучаться у ваші двері, які ви зачинили перед
народом. 

Ми вимагаємо негайно їхніми вустами, прийняти їхню делегацію, зараз негайно
послухати лідерам фракцій. 

Друге, законопроект 5866 чи 66-1 поставити як невідкладний сьогодні на розгляд і
розглянути, і прийняти, дати можливість людям, по яким і так вдарили локдауни,
жити, працювати, забезпечувати свої родини, купувати хліб, мати робочі місця. Я
наполягаю, щоб ви зараз поставили на голосування питання негайного розгляду,
невідкладного, 5866-1 і послухали підприємців. 

Шановні колеги, переходимо до роботи. 

Перелік питань, що пропонується для обговорення і прийняття рішень сьогодні, вам
надано. Переходимо до розгляду питань. 

Першим питанням сьогоднішнього порядку денного є проект Постанови про скасування
рішення Верховної Ради України від 15.12.2021 про прийняття у другому читанні та
в цілому проекту Закону "Про ефективне управління майновими правами
правовласників у сфері авторського права і (або) суміжних прав" щодо
забезпечення збору доходів від прав організаціями колективного управління. Я
доповідаю, що відповідно до Регламенту це питання розглядається за скороченою
процедурою та без голосування про включення до порядку денного пленарного
засідання відповідно до частини дев'ятої статті 48 Регламенту України. 

Шановні колеги, ми переходимо до розгляду цього питання, і я запрошую автора
цієї постанови народну депутатку України Буймістер Людмилу Анатоліївну. Будь
ласка. 

Я перепрошую, немає авторки постанови? Такий у нас інтерес до блокуючих
постанов, колеги. 

Я надаю слово голові Комітету з питань Регламенту, депутатської етики та
організації роботи Верховної Ради України Сергію Віталійовичу Кальченку. Будь
ласка, Сергій Віталійович. 

Шановна президія, шановні народні депутати, регламентний комітет на своєму
засіданні розглянув проект Постанови Верховної Ради про скасування рішення
Верховної Ради України від 15 грудня 2021 року про прийняття у другому читанні
та в цілому проекту Закону "Про ефективне управління майновими правами
правовласників у сфері авторського права і (або) суміжних прав" щодо
забезпечення збору доходів від прав організаціями колективного управління,
реєстраційний номер Закону 5572, внесений народним депутатом Буймістер.
Реєстраційний номер проекту постанови 5572-П. 

Цим проектом постанови пропонується скасувати відповідне рішення парламенту про
прийняття в другому читанні та в цілому проекту Закону, реєстраційний номер
5572, оскільки, як вказує автор проекту постанови, цей закон було прийнято з
порушенням Регламенту Верховної Ради України, зокрема статті 32. 

Регламентний комітет, розглянувши це питання, ухвалив висновок на проект
Постанови (реєстраційний 5572-П) і прийняв рішення рекомендувати Верховній Раді
України визначитися шляхом голосування щодо прийняття або відхилення цього
проекту постанови. 

Дякую. 

Дякую, Сергій Віталійович. 

Шановні колеги, є необхідність обговорити цю постанову? Тому що, якщо вона не
цікавить навіть автора цієї постанови, я думаю, обговорювати немає. Тому, з
вашого дозволу, ставлю цю постанову на голосування. 

Шановні колеги, ставлю на голосування проект Постанови про скасування рішення
Верховної Ради України від 15.12.2021 про прийняття у другому читанні та в
цілому проекту Закону України "Про ефективне управління майновими правами
правовласників у сфері авторського права і (або) суміжних прав" щодо
забезпечення збору доходу від прав організаціями колективного управління
(реєстраційний номер проекту 5572-П). 

Готові голосувати? Шановні колеги, прошу голосувати. 

За - 18 

Рішення не прийнято. Постанова відхилена. 

Шановні колеги , наступна теж блокуюча Постанова 6055-П. 

Переходимо до її розгляду . Це проект Постанови про скасування рішення Верховної
Ради України від 16.12.2021 року про прийняття у другому читанні та в цілому
проекту Закону про Національну комісію, що здійснює державне регулювання у
сферах електронних комунікацій, радіочастотного спектра та надання послуг
поштового зв'язку (реєстраційний номер постанови 6055-П). Відповідно до
Регламенту ця постанова розглядається за скороченою процедурою та без
голосування про включення до порядку денного пленарного засідання відповідно до
частини дев'ятої статті 48 Регламенту. 

Шановні колеги, я запрошую до слова автора цієї постанови народного депутата
України Ярослава Івановича Железняка. Будь ласка, Ярослав Іванович. 

Доброго дня, шановні колеги! Я не буду дуже довго розповідати про цей закон,
зачитаю тільки один абзац із висновку юридичного управління: "Окремі положення
проекту суперечать Конституції України, не враховують юридичних позицій
Конституційного Суду, не узгоджуються з положенням чинного законодавства і не
містять достатніх і завершених правових механізмів". 

Я б дуже хотів би, щоб у залі Верховної Ради ми хоча б з цього року закінчили
практику голосування відверто антиконституційних законів. Я впевнений, що ви
зараз провалите цю постанову, тому дуже довго свого часу витрачати на неї не
буду. 

Але я хочу звернутися на більш важливе питання – це порушення Регламенту, яке,
на жаль, стало практикою в цій залі, а не окремими навіть випадками. 

Я пам'ятаю, у вересні місяці тут один із кандидатів, а потім і Перший заступник
Голови парламенту, так яскраво жалівся, що в нас погано працює Регламент і треба
парламентська реформа. На жаль, немає пана Корнієнка, я хотів би в нього
запитати, а як там відбувається зараз парламентська реформа? Що у нас з
Регламентом новим, який нам тут обіцяли, що підготують разом з європейськими
партнерами? 

Як так сталося, що телеканал "Рада" передали в ручне керування Офісу Президента?
Як так сталося, що збираються голови фракцій на нараді, а потім Офіс Президента
повністю відміняє всі рішення. І студія там же залишається, і окремі експерти
або ведучі залишаються, хоч це обіцяли. 

Як так сталося, що ми повністю втратили парламентський контроль, і міністри
перед звільненням не хочуть навіть звітувати? Ну, взагалі, як так сталося, що з
цієї трибуни нам обіцяли, що щось змінять по парламенту, а залишилося все, як є
або стало ще гірше, навіть набагато гірше. 

На жаль, пана Корнієнка немає, тому, сподіваюся, він коли прибуде в залу,
відповість на ці запитання. 

Постанову можете провалювати. Дякую. 

Запрошую до слова співдоповідача голову Комітету з питань Регламенту,
депутатської етики та організації роботи Верховної Ради України Кальченка Сергія
Віталійовича. 

Будь ласка, Сергію Віталійовичу. 

Шановна президія, шановні народні депутати! Регламентний комітет на своєму
засідання розглянув проект Постанови Верховної Ради України про скасування
рішення парламенту від 16 грудня про прийняття у другому читанні та в цілому
проекту Закону про Національну комісію, що здійснює державне регулювання у
сферах електронних комунікацій, радіочастотного спектра та надання послуг
поштового зв'язку, який внесений народним депутатом Железняком (реєстраційний
номер проекту постанови 6055-П). Цим проектом постанови пропонується скасувати
рішення парламенту від 16 грудня про прийняття в другому читанні та в цілому
проекту відповідного закону, оскільки, як вказує автор цього проекту, закон було
прийнято з порушенням Регламенту, зокрема частини першої статті 117. 

Регламентний комітет за підсумком розгляду цього питання ухвалив висновок на
проект Постанови реєстраційний 6055-П і прийняв рішення рекомендувати парламенту
визначитися шляхом голосування щодо його прийняття або відхилення. 

Дякую. 

Дякую, Сергій Віталійович. 

Шановні колеги, є необхідність обговорити цю постанову? Є. Будь ласка,
запишіться тоді: два – за, два – проти. 

Слово надається народному депутату України Каптєлову Роману Володимировичу,
фракція політичної партії "Слуга народу". 

Прошу передати слово Павлу Фролову. 

Павло Фролов, будь ласка. 

Доброго дня, шановні народні депутати! Сьогодні ми знову розглядаємо постанову
про скасування рішення Верховної Ради і ми знову фактично блокуємо роботу
Верховної Ради. Дивіться, в сьомому скликанні за все скликання було
зареєстровано всього 40 таких постанов. В минулому скликанні за майже п'ять
років роботи Верховної Ради було зареєстровано 117 таких постанов. В цьому
дев'ятому скликанні, шановні колеги, увага, ми працюємо лише два роки і кілька
місяців, вже 167 постанов. Ну, навіщо ви їх реєструєте? Ви їх реєструєте тільки
для того, щоб не дати Верховній Раді працювати. Це є сама, що ні на є
парламентська обструкція, тому що жодна постанова не набирає голоси. За десять
років останніх, більш ніж десять років Верховної Ради жодна така постанова не
була прийнята, не була проголосована. Навіщо ви блокуєте роботу Верховної Ради.
Ви маєте конституційні можливості скасувати рішення, прийнятий закон Верховної
Ради, звернення до Конституційного Суду, вето Президента або новий законопроект
про скасування прийнятого закону. Такої процедури про скасування рішення
Верховної Ради немає в жодному, в жодному парламенті світу. Ну, в що ви
перетворюєте Верховну Раду? 

Я вважаю, що ми маємо внести зміни до цієї 48 статті Регламенту і скасувати цю
можливість. Ну, це абсурдна ситуація. Про що ми розглядаємо? Був час, ви
переконували "за", "проти" закону. Прийнятий закон, будь ласка, дайте працювати
цьому парламенту. 

Дякую. 

Слово надається народній депутатці України Совсун Інні Романівні, фракція
політичної партії "Голос". 

Прошу передати слово Ярославу Железняку. 

Ярослав Іванович Железняк, будь ласка. 

Хочу дати відповідь на деякі запитання мого шанованого колеги Павла Фролова.
Шановний колего, ви знаєте, що найменш ця постанова дозволяє вам зараз зібрати
голоси в залі. Тому що 181 народний депутат в залі після майже 40 днів
відпочинку, це якось виглядає погано. Я боюсь, що інші закони ви теж сьогодні
будете провалювати. 

Я б дуже хотів би зрозуміти, чому нам треба поспішати. Відкрийте порядок денний.
Для того, щоб приймати сьогодні зменшення податків на гральний бізнес? Чи потім
голосувати боротьбу з поправочним спамом і обмеження прав народних депутатів? Чи
в четвер проголосувати правки для табачных монополій? Що саме ми хочемо
встигнути на цьому тижні прийняти? Якщо б ви сформували хоча б якийсь достойний
порядок денний, я б відповідно міг би відкликати цю постанову. 

Тепер щодо наявності цих постанов. Я розумію, що іноді плохим танцюристам щось
може заважати. Але парламент є парламентом, і такі правила прописані, і вони
працюють. В нашому залі є ексспікер парламенту Андрій Володимирович Парубій. І
якось в минулому скликанні навіть наявність постанов і навіть менша кількість
коаліцій не заважала приймати реформу ProZorro, медичну реформу, фінансові
реформи, інші речі, якими в тому числі ви зараз пишаєтеся. 

Тому, шановані колеги, дуже просто жалітися на правила, коли вони працюють проти
вас. Нічого страшного, те, що ви розглядаєте тут постанови, не сталося і не
станеться. Дуже радив би всім, перш ніж почати якісь реформи, особливо щодо
реформи парламенту, почитати рекомендації тих європейських колег, на які ви так
пилко посилалися, коли звільняли ексспікера. Там багато розумних речей, але
точно там немає рекомендацій про зміну цього розділу щодо постанов. 

Дякую. 

Слово надається народному депутату України Колтуновичу Олександру Сергійовичу,
фракція "Опозиційна платформа – За життя". 

Дякую. Шановний пане Голово, шановні колеги, перше, щодо електронних комунікацій
радіочастотного спектра і надання послуг поштового зв'язку. Питання, безумовно,
актуальне, але колега і доповідач під час свого першого виступу звернув увагу на
те, що окремі положення цього закону базового, який ми голосували ще в минулому
році, суперечить окремим положенням Конституційного Суду і є відповідні
роз'яснення. Це раз. На це необхідно було би звернути увагу або хоча би внести
зміни до головного закону. 

Але не можу не відповісти, два попередні виступаючі задали дуже хороший тон
дискусії. А щодо ефективності роботи парламенту, щодо того, чим ми тут
займаємося, і головне, який від цього економічний і соціальний ефект. Ну,
дивіться, Рада працює вже більше двох років, залишилось один рік дев'ять місяців
до кінця каденції Верховної Ради дев'ятого скликання. Що ми залишили? Точніше,
уряд, який працює на сьогоднішній день і, в принципі, вся влада. Плюс 13
мільярдів доларів державний борг. Тобто ми заходили з одними цифрами, сьогодні
віддали плюс 13 мільярдів доларів. Ефективно працюємо? М'яко кажучи, не дуже. 

Другий момент. Чому не вирішуються питання, які стосуються подолання дефіциту
бюджету Пенсійного фонду і загального бюджету України, 189 мільярдів гривень?
Необхідно вирішувати? Необхідно. Чому цих питань немає? Я не проти того, щоб ми
десь ігнорували певні речі і не завжди наполягали на виступах і на інших речах.
Але я глибоко переконаний в тому, що та адженда, яку ви пропонуєте з 23 питань
порядку денного, м'яко кажучи, жодним чином не корелює з тими викликами, які
сьогодні є в суспільстві. Де питання енергетики, де питання регулювання
конфлікту на Донбасі? Де ряд інших моментів, які на сьогоднішній день є життєво
неважливими, що стимулюють зайнятість тощо? 

Ми, безумовно, не будемо приймати участь у голосуванні за цю постанову. Але я
хочу звернути увагу, що порядок денний має відповідати викликам часу і потребам
суспільства. 

Дякую. 

Слово надається, ще просить народний депутат Ар'єв Володимир, фракція
"Європейська солідарність", і після цього переходимо до голосування. 

Шановні колеги, фракція "Європейська солідарність" утримається від голосування
за цю постанову, хоча це таке компромісне рішення, бо недоліків в ухваленому
законопроекті, який має стати законом, достатньо. Проте хочу зосередити увагу на
двох речах. 

Перше. Давайте через такі постанови не будемо чіпати Регламент. Тому що це,
по-перше, знищує права опозиції і не тільки опозиції, а кожного народного
депутата, який сумнівається в тому, що законопроект був прийнятий в нормальному
порядку. Не чіпайте Регламент, ви і так його вже перелопатили так, що і самі
скоро не зможете розібратися. 

І другий момент. Комісія має, регуляторний орган, має почати працювати. Тому що
те, що сьогодні відбувається в кібербезпеці і, зокрема, питання того, що Рада
національної безпеки і оборони так і не зібралася після того, як була здійснена
кібератака на державні сайти, в той час, як європейські партнери збиралися, це
ганьба і бездіяльність нинішньої влади. 

Дякую. 

Шановні колеги, ми обговорили це питання, переходимо до прийняття рішення. 

Я ставлю на голосування проект Постанови про скасування рішення Верховної Ради
України від 16.12.2021 року про прийняття у другому читанні та в цілому проекту
Закону про Національну комісію, що здійснює державне регулювання у сферах
електронних комунікацій, радіочастотного спектра та надання послуг поштового
зв'язку (реєстраційний номер постанови 6055-П). 

Шановні колеги, готові голосувати? Прошу голосувати. 

За - 25 

Рішення не прийнято. Постанова відхилена. 

Шановні колеги, у зв'язку з тим, що ми відхилили цю постанову, я хочу внести
таку пропозицію. Цей законопроект, він повинен був бути прийнятий і вступити в
дію з 1 січня. Водночас у зв'язку з блокуванням цієї постанови ця норма
залишилась. Якщо я, використовуючи 131 статтю, запропоную виправити недоліки і
вступити з дня наступного. Що ні, в мене є таке право, колеги. Шановні колеги,
якщо є така можливість, давайте підтримаємо, щоб ми мали чистоту закону цього. 

Шановні колеги, 18 січня 2022 року до мене звернувся Комітет Верховної Ради
України з питань цифрової трансформації з пропозицією усунути відповідно до
вимог статті 131 Регламенту Верховної Ради України редакційну неточність у
прийнятому 16 грудня 2021 року Законі України "Про Національну комісію, що
здійснює регулювання у сферах електронних комунікацій, радіочастотного спектра
та надання послуг поштового зв'язку". Згідно з частиною другою статті 131
Регламенту питання щодо усунення неузгодженостей чи редакційних неточностей у
прийнятому законі розглядається Верховною Радою без попереднього включення його
до порядку денного пленарного засідання у день винесення його Головою Верховної
Ради України. 

Пропозиції щодо усунення неузгодженостей вам надано на підставі рішення Комітету
Верховної Ради України з питань цифрової трансформації від 18 січня 2022 року
(протокол № 62) щодо необхідності усунення неузгодженостей стосовно набрання
чинності вказаним законом вноситься пропозиція: пункт 2 розділу ІІІ Закону
України "Про Національну комісію, що здійснює регулювання у сферах електронних
комунікацій, радіочастотного спектра та надання послуг поштового зв'язку"
викласти в редакції: "Цей закон набирає чинності з дня, наступного за днем його
опублікування". 

Шановні колеги, я, з вашого дозволу, ставлю цю пропозицію на голосування і прошу
її підтримати для того, щоб ми отримали юридичну чистоту цього закону. 

Шановні колеги, ставлю цю пропозицію на голосування, прошу народних депутатів
голосувати. 

За - 239 

Рішення прийнято. Дякую, шановні колеги. 

Так, йдемо далі, неузгодженість виправлено. Наступне питання, яке ми маємо
розглядати відповідно до порядку денного, це проект Постанови про утворення
Тимчасової спеціальної комісії Верховної Ради України з питань перевірки
можливих фактів порушення Уповноваженим Верховної Ради України з прав людини
присяги. 

Шановні колеги, відповідно до Регламенту це питання не потребує включення до
порядку денного і розгляд його проводиться за скороченою. Але для розгляду за
скороченою процедурою нам треба прийняти відповідне рішення. 

Шановні колеги, я ставлю пропозицію розглянути це питання за скороченою
процедурою, для прийняття цього рішення нам необхідно 150 голосів. Шановні
колеги, прошу голосувати. 

За - 185 

Рішення прийнято. 

Я запрошую до слова народного депутата України Максима Євгеновича Дирдіна. Будь
ласка, Максим Євгенович. 

Шановні колеги, до голів депутатських фракцій і груп Верховної Ради надійшли
заяви від громадян України щодо порушення питання про звільнення з посади
Уповноваженого Верховної Ради України з прав людини Людмили Денісової на
підставі судових рішень. Судовими рішеннями визначено протиправну відмову
Уповноваженого щодо розгляду електронних звернень заявника та зобов'язано
омбудсмена повторно розглянути електронні звернення. 

Станом на дату написання своїх заяв, а саме серпень 21-го року, заявник вказує,
що рішення вищевказаних судів так і не виконано. Перевищення проблематики
судовими рішеннями проти Офісу Уповноваженого стало відомо, що є не тільки
рішення за заявами заявника, а й інші, які ставлять під сумнів належність
виконання Уповноваженим своїх обов'язків відповідно до присяги. 

Враховуючи це, мною зареєстровано у Верховній Раді проект Постанови про
утворення Тимчасової спеціальної комісії Верховної Ради України з питань
перевірки можливості фактів порушення Уповноваженим Верховної Ради України з
прав людини самої присяги. 

Мною було направлено листи про створення ТСК до усіх депутатських фракцій та
груп, проте пропозиції щодо участі надійшли тільки від фракцій "Слуга народу",
"Батьківщина", від депутатської групи "Довіра". Від депутатських фракцій
політична партія "Опозиційна платформа - За життя", "Європейська солідарність",
"Голос" та депутатської партії "За майбутнє" пропозиції не надходили. 

Хочу зазначити, що після реєстрації проекту Постанови до мене почали надходити
звернення, заяви та повідомлення з інших питань стосовно діяльності
Уповноваженого. Проект Постанови, який зараз виноситься на голосування,
дозволить здійснити попередній розгляд питання щодо наявності або відсутності
підстав для звільнення Уповноваженого. 

Шановні колеги, прошу підтримати дану ініціативу. Дякую за увагу. 

Слово надається голові Комітету з питань Регламенту, депутатської етики та
організації роботи Верховної Ради України Сергію Віталійовичу Кальченко. Будь
ласка, Сергій Віталійович. 

Шановна президія, шановні народні депутати! Регламентний комітет на своєму
засіданні розглянув проект Постанови Верховної Ради про утворення Тимчасової
спеціальної комісії Верховної Ради України з питань перевірки можливих фактів
порушення Уповноваженим Верховної Ради України з прав людини присяги, внесений
народним депутатом Дирдіним (реєстраційний номер проекту Постанови 6322). 

Згідно з пропозиціями парламентських фракцій і депутатських груп, які надійшли
до ініціатора внесення, пропонується обрати до персонального складу цієї
Тимчасової спеціальної комісії, депутатів, які представляють фракції партії
"Слуга народу", партії "Батьківщина" і депутатської групи "Довіра". Інші
парламентські фракції і групи не запропонували своїх кандидатур. 

Регламентний комітет дійшов висновку про необхідність редакційного уточнення, а
саме в пункті 3 проекту постанови, в якому визначається, що кількісний склад
Тимчасової спеціальної комісії становить 9 народних депутатів України, виходячи
з практики норми проектування, в частині вживання числівників, менших за 10,
цифра 9 має бути записана прописом. 

Отже за підсумком розгляду цього питання регламентний комітет рекомендує
Верховній Раді України розглянути цей проект постанови з урахуванням
редакційного уточнення нашого комітету, який вказаний у висновку, і прийняти
рішення відповідно до частини третьої статті 138 Регламенту. 

Дякую. 

Дякую, Сергій Віталійович. 

Шановні колеги, є необхідність обговорити це питання? Прошу записатися: два –
за, два – проти. 

Слово надається народному депутату України Дануці Олександру Анатолійовичу,
фракція політичної партії "Слуга народу". 

Прошу передати слово колезі Дирдіну. 

Будь ласка, народний депутат Дирдін Максим Євгенович. 

Дякую. Колеги, є питання щодо проголосувати, тому що після реєстрації даної
постанови було звернення безлічі людей, і письмові, і усні, щодо розгляду даного
питання, його важливості. Це не те, що буде зареєстровано, буде створена ця ТСК
і буде прийнято рішення, ми маємо його перевірити, ті факти, або підтвердити,
або спростувати і все. 

Дякую за увагу. 

Слово надається народному депутату Рудику Сергію Ярославовичу, "Партія "За
майбутнє". 

Прошу передати слово Дмитру Валерійовичу Лубінцю. 

Лубінець Дмитро Валерійович, будь ласка. 

Шановна президія, шановні народні депутати, громадяни України! Депутатська група
"Партія "За майбутнє" не буде підтримувати і голосувати за цю постанову. Ми
категорично проти такої ініціативи. 

Я як голова Комітету з прав людини зараз звертаюся до ініціатора. Скажіть мені,
будь ласка, чому ці факти не були надіслані до нашого комітету, який займається
в тому числі моніторингом діяльності Уповноваженого? Зараз все, що тут
відбувається, це просто цирк: на підставі однієї заяви, одного громадянина
України, на якого відкрито кримінальне провадження, який звертався постійно до
всіх органів, і таке було враження, що він постійно щось шукає, до чого
причепитися. Ви можете собі уявити, людина, яка в день пише більше ніж 50 заяв і
постійно вимагає, щоб в десятиденний строк йому надіслали відповіді. Ця людина
займалась просто провокацією, направленою на дискредитацію діяльності
Уповноваженого Верховної Ради з питань прав людини. 

Тому я закликаю народних депутатів: якщо ви хочете розбиратись, будь ласка,
приходьте до нашого комітету, надсилайте свої заяви, приходьте, ми робимо
неодноразово засідання, в тому числі разом з Уповноваженим. 

Я можу навести єдині цифри, які показують довіру українського суспільства до
омбудсмена. В рік збільшилось на 40 відсотків звернень до Денісової. Це 60 тисяч
людей, і один виявився, який проти цього. 

Тому, шановні народні депутати, якщо хочете розбиратись, приходьте до нашого
комітету. А зараз за це не можна голосувати. І ми просимо не підтримувати дану
постанову. 

Дякую. 

Слово надається народному депутату Крульку Івану Івановичу, фракція
"Батьківщина". 

Іван Крулько, фракція "Батьківщина". Зараз парламент розглядає достатньо
серйозне питання, на мою думку, із звинуваченням Уповноваженого Верховної Ради з
прав людини, що нібито вона порушила присягу, і створення відповідної тимчасової
спеціальної комісії. 

У зв'язку з цим я хотів би зазначити кілька моментів. Перше – це створення
тимчасової спеціальної комісії, а не тимчасової слідчої комісії. Тому для
прийняття позитивного рішення потрібно 226 голосів народних депутатів, не менше
цього. Друге: якщо лунають такі серйозні звинувачення, то потрібно було б
побачити факти. Я уважно ознайомився з проектом постанови, але, вибачте,
звинувачення в тому, що Уповноважена не відповіла на якийсь один електронний
лист, чи два електронні листи, - це що, порушення присяги? Так, шановні народні
депутати, за таким принципом можна звинуватити в порушенні присяги кожного
народного депутата, який якомусь громадянину не відповів на якийсь лист. Ну, це
ж правда. 

Тому я вважаю, що в тій ситуації, в якій знаходиться Україна, з порушенням прав
людини, особливо на тимчасово окупованих територіях, в Криму і на Донбасі, коли
знущаються над громадянами України, ми як парламент маємо підтримати
Уповноваженого з прав людини, тому що це єдиний орган в державі, який займається
захистом прав людини. Давайте не розхитувати цей орган, який працює. А рівно
через рік зійде п'ятирічний термін, на який обирали Уповноваженого з прав
людини. Ось тоді всі питання, які є у народних депутатів, можна буде
Уповноваженому з цього питання задати. Але зараз, мені здається, треба
посилювати органи, які займаються охороною прав людини, а не розхитувати їх і не
знищувати. 

Тому "Батьківщина" не буде голосувати за цей проект постанови. 

Почекайте, ще у нас записаний Мамка. Будь ласка, Мамка Григорій Миколайович,
фракція політичної партії "Опозиційна платформа – За життя". 

Прошу передати слово Колтуновичу. 

Колтунович Олександр Сергійович. 

Дякую, шановний пане Голово. 

Шановні колеги, на відміну від інших наших колег "Опозиційна платформа – За
життя" підтримає даний проект постанови. Я вам приведу кілька чітких прикладів,
чому позиція і діяльність Уповноваженого Верховної Ради з прав людини є
неприйнятною. Вона, в принципі, не вкладається в ту логіку і вона не виконує
свої базові обов'язки, які мають бути. 

Перше. В країні запроваджувалися незаконні, неконституційні санкції щодо
громадян України. Де позиція Уповноваженого Верховної Ради з прав людини? Її
немає. Якщо ви хочете факти, подивіться медіамоніторинг будь-який. Немає жодної
заяви, жодного повідомлення, навіть виступу. 

Далі йдемо. В незаконний спосіб закриті п'ять незалежних інформаційних
телеканалів: NewsOne, ZIK, "112 Україна", UKRLIFE і "Перший Незалежний". Де наш
Уповноважений Верховної Ради з прав людини? Чому права журналістів порушуються в
цинічний спосіб? Цього також немає. 

Далі дивимося. Політична партія "Опозиційна платформа – За життя", здійснюються
політичні репресії щодо лідера нашої партії, голови політради партії Віктора
Медведчука. Десять місяців домашнього арешту. Десять! Де заява Уповноваженого
Верховної Ради з прав людини? І так далі, і так далі, і так далі. 

Тому цей список можна продовжувати дуже довго. Але те, що інститут
Уповноваженого Верховної Ради з прав людини не працює – це факт. І це лише
тільки ті поодинокі приклади, які я зараз вам навів. 

Тому, перше, ми підтримаємо створення ТСК. 

Друге. Предмети відання мають бути розширені, тому що бездіяльність такого
фундаментального інституту, який має відстоювати права громадян України, він на
сьогоднішній день повністю декласований, повністю нівельований. І тому, на наш
погляд, взагалі цей інститут потребує повного перезавантаження. 

Я дякую за увагу і прошу підтримати даний проект. Дякую. 

Слово надається народній депутатці України Геращенко Ірині Володимирівні. Будь
ласка, Ірина Володимирівна, з місця. 

Дякую, шановні колеги. 

Виходячи з того, що не всі фракції навіть подали своїх представників до цієї так
званої ТСК, ми бачимо очевидну політизацію цього питання. Права людини
потребують серйозної уваги Верховної Ради України: право на працю, право на
безпеку, право на освіту, право на свободу зібрання, право на свободу слова,
сьогодні ці фундаментальні права українців порушуються і нам так само хотілось
би більш активної позиції шановної Уповноваженої з цих питань. 

Але ми бачимо сьогодні вибіркове правосуддя не лише в кримінальних провадженнях
проти опозиції, а і розгляд цього питання. Власне, влада намагається зачистити
всіх нелояльних, мстити всім, хто не виконує волю Банкової, і ще хтось один із
"кварталу" залишився не працевлаштованим, тому все це робиться. За цим
голосуванням уважно стежить світ, тому що інститут омбудсмена має бути
максимально незалежним, не грайтеся з цим. 

І, власне, хотілось би почути позицію пана Железняка, який нерідко підігрував. 

Слово надається народній депутатці Устіновій. 

Шановні колеги, кожен раз, коли я чую слово "політичні переслідування" чи
"репресії" стосовно когось, я дивлюся на доброчесність цієї людини. 

Ви знаєте, я колись особисто про пані Денісову писала розслідування, про те, як
вона була фігуранткою кримінального провадження, коли заробляли на ендопротезах
для хворих людей інвалідів в той час, коли вона очолювала міністерство, тоді її
покрили. Потім, я вам скажу, зараз, коли вона була призначена, ми всі читали і
слухали "плівки Вовка", на яких прямим текстом казали, що "яйця Уповноваженої у
нас". Нагадаю вам, що ця людина займається не лише правами людини, а вона
призначає членів Кваліфікаційної комісії прокурорів і туди призначили суддів,
які забирали права в автомайданівців, суддів, які відмазували "бухих" суддів.
Тому вибачте, будь ласка, в нас правами людини мають займатися люди з
кришталевою репутацією, для яких права людини в першу чергу, а не заробляння
грошей і політичні різні розборки. 

Тому ми будемо підтримувати цю постанову. І я вважаю, що ми маємо розібратися,
чи насправді ця людина займається правами. 

Шановні колеги, ще, будь ласка, одна хвилина, Железняк, бо його згадала Ірина
Володимирівна, як право на репліку. І після цього переходимо до голосування.
Прошу народних депутатів зайняти свої місця. 

Будь ласка, Ярослав Іванович. 

Я просто хочу всім нагадати, що попередній виступаючий не представляє позицію
партії "Голос", представляє, напевно, позицію Офісу Президента. І хочу пояснити,
звідки взялася ця постанова. 

Шановні колеги, тут багато апелювали до фактів, якихось елементів, які
згадувались в тому поданні. Ні, дуже просто. Пані Денісова знайшла в собі
сміливість направити на ще попереднього голову парламенту звернення, щоб
законопроект про піар на олігархах відправили у Венеційську комісію. Це дуже не
сподобалося Офісу Президента, як і не сподобалася позиція багатьох фракцій, які
підтримали цю ідею. І саме тому Офіс Президента вирішив таким чином, через
парламент, звільнити пані Денісову, про що, до речі, достатньо відверто говорять
спікери від влади на всіх ефірах. Тому це виключно політична історія і,
звичайно, партія "Голос" цю маячню підтримувати не буде. 

Дякую. 

Шановні колеги, переходимо до прийняття рішення. Прошу народних депутатів
зайняти свої місця. Я ставлю пропозицію прийняти в цілому з урахуванням
пропозицій комітету проект Постанови про утворення Тимчасової спеціальної
комісії Верховної Ради України з питань перевірки можливих фактів порушення
Уповноваженим Верховної Ради України з прав людини присяги (реєстраційний номер
проекту 6322). 

Шановні колеги, готові голосувати? Готові? Прошу голосувати. 

За - 202 

Рішення не прийнято. 

Переходимо до наступного питання порядку денного. 

По фракціях покажіть. 

Наступне питання – це проект Постанови про внесення змін до порядку денного
шостої сесії Верховної Ради України дев'ятого скликання (реєстраційний номер
проекту 5893-18). 

Шановні колеги, можемо його голосувати чи проведемо обговорення за скороченою
процедурою відповідно до Регламенту? 

Прошу фракції записатися: два – за, два – проти. 

Це питання розглядається за скороченою процедурою. Реєстраційний номер проекту
5893-18. Будь ласка. 

Слово надається народному депутату України Приходьку Борису Вікторовичу,
депутатська група "Довіра". Будь ласка. 

Бакунець Павло. Будь ласка. 

Павло Бакунець, Львівщина, депутатська група "Довіра". 

Шановний пане Голово! Шановні народні депутати! Дорогий український народе! На
наших з вами очах, шановні колеги, руками, діями і розумом кожного свідомого
українця будується успішна проєвропейська Україна. І ця прірва, яку не лише ви
тут в залі, а кожен свідомий українець, зробили протягом останніх років своєю
діяльністю. Ця прірва між Україною і Московією вже ніколи не буде назад
повернута. І, звичайно, що Кремль чітко усвідомлює і розуміє, що міф про єдині
народи вже абсолютно розвіяний, що українці обрали проєвропейський шлях. Кремль
розуміє, що позицію українського народу назад не розвернути. Тому агресор
вдається до цього міжнародного шантажу. Він шантажує міжнародну спільноту, він
намагається загнати в паніку і нас з вами, українців. І цим вже нищить нашу
економіку. Однак Кремлю це не вдасться. 

Тому сьогодні Верховна Рада України звертається до парламентів іноземних держав,
аби все ж таки неприйнятним був цей військовий шантаж з боку агресора. Ми
закликаємо всіх у цьому залі підтримати дане звернення і цим голосуванням
показати, що ніякий військовий шантаж Росії ніколи в житті не заперечить
проєвропейського курсу, проєвропейського вектору української держави. 

Шановні колеги, слово надається Фединій Софії Романівні, фракція політичної
партії "Європейська солідарність". 

Прошу передати слово колезі Артурові Герасимову. 

Шановні українці, чи буде "Європейська солідарність" голосувати за цей проект
постанови? Категорично ні. Тому що там немає ключових законів, які на сьогодні
потрібні нашій державі. 

Ви знаєте, коли ми сьогодні говоримо про ймовірний широкомасштабний напад з боку
країни-агресора, ключове питання не тільки і не стільки в тому, нападе чи не
нападе, а в тому, наскільки ми готові для того, щоб відбити цю атаку російських
окупантів. І ми маємо розуміти, що ключова гарантія нашої безпеки, ключова
гарантія безпеки українців і всіх наших дітей – це українська армія. 

І от тепер у мене питання. А чому на Погоджувальній раді саме команда
Зеленського завалила законопроект 6542 про виділення додаткових мільярдів
гривень українській армії? Відкрию вам один з моментів, які сьогодні були на
зустрічі з міністром оборони: армії потрібні гроші, Збройним Силам України
потрібні гроші, і вони це відкрито сьогодні сказали нам. Саме тому питання
сьогодні не про політику – питання сьогодні про безпеку держави. І я закликаю
всіх об'єднатися, якщо треба, давайте перепишемо цей законопроект, давайте разом
від керівників і лідерів всіх фракцій і груп його подамо. Але сьогодні гроші
треба не закатувати в крадівництво, а гроші треба виділяти на армію, і це є наше
першочергове завдання. Ось, що треба включати в порядок денний, а не те, що ви
хочете розглядати: про бджоли, з усією до них повагою, і казино, які сьогодні
стоять в порядку денному на середу. 

Дякую. 

Слово надається народному депутату України Колтуновичу Олександру Сергійовичу,
фракція політичної партії "Опозиційна платформа – За життя". Будь ласка. 

Шановний пане Голово, я прошу передати слово народному депутату Шуфричу Нестору
Івановичу. Дякую. 

Нестор Іванович Шуфрич, будь ласка. 

Дякую. Шановний пане Голово, шановні колеги, наша фракція не буде голосувати за
проект цієї постанови, тому що, скажу відверто, немає за що голосувати. Скажіть,
будь ласка, сьогодні всі говорять про одне – треба зняти напругу на лінії
розмежування. Одні говорять – війна буде, другі говорять – війни не буде,
сьогодні нас переконували, що її не буде, в інтерв'ю говорять, що буде. Вже всі
заплутались. Вчителі іноземці біжать, дипломати вже біжать з країни, інвестори
біжать, економіка зупиняється. Рішення цієї проблеми одне – прийняти постанову,
яку пропонує сьогодні наша фракція щодо готовності розгляду тих законопроектів,
які передбачені комплексом дій щодо реалізації Мінських угод. Якщо побачать, що
Україна як держава і Верховна Рада України розуміють відповідальність і здатні
взяти на себе ініціативу по реалізації Мінських угод і встановленню миру в нашій
країні, повернення наших громадян, то, повірте мені, напруга спаде сама собою.
Ми вже рік живемо в очікуванні: нападуть – не нападуть, поедут танки – не поедут
танки. Це маразм і повна безвідповідальність! 

А що робиться в цей час, коли фактично зупиняється економіка, ділки на газу,
дев'ять людей – дев'ять, заробляють до 500 мільйонів доларів в місяць, тому що у
нас спотова ціна, яка є в Європі, стала ринковою. Ринкова ціна газу в Європі –
370 доларів сьогодні, це 12 тисяч гривень для промисловості. А ми їм продаємо за
50-60 тисяч, і на 60 відсотків піднялись товари промислового споживання. Оце
відповідальність і реальний злочин проти... 

Слово надається народному депутату України Железняку Ярославу Івановичу, фракція
"Голос", будь ласка. 

Шановні колеги, якщо дуже коротко, за цю постанову партія "Голос" голосувати не
буде. Якщо більш дослівно, а давайте почитаємо, що ж такого важливого ми
включаємо в порядок денний після 38 днів відпочинку українського парламенту.
Можливо, там є військові закони? Майже немає. А в цьому порядку денному точно
немає. Можливо, є економічні закони? Їх також немає. Відповіді на виклики – ні.
По коронавірусу один закон, щоб дати можливість РНБО приймати, коли у нас
впроваджується карантин. Чудова ініціатива, тільки не б'ється з Конституцією і
логікою. 

В цьому ж порядку денному є закони про економічний паспорт, але тільки половина,
іншу половину забули. До речі, шановні колеги, в першу чергу "слуги народу",
зараз особливо підкреслю, в цьому порядку денному, який ви хочете зараз
голосувати, є включення в наш розгляд всіх законів щодо подвійного громадянства.
Впевнений, що ви це питання ще не проговорювали, єдиної позиції у вас тут немає.

Ви знаєте, мені виглядає так, що у нас парламент трішки відірвався від
реальності: коли в порядку денному 128 законів на цей тиждень і тільки два
військових, коли в порядку денному знову пхають зменшення податків для грального
бізнесу, коли найвеличнішою проблемою українського суспільства зараз є те, що
нам треба боротися з поправочним спамом. І саме ці закони ставляться
першочергово в порядок денний. 

Тому давайте відхилимо цю постанову, парламент це не заблокує, роботу нам не
зупинить, давайте дослухаємося до інших комітетів. Від Комітету податкової
політики взагалі нуль законів тут подали. І потім разом будемо працювати. А за
цю маячню партія "Голос" голосувати точно не буде. 

Дякую. 

Слово надається народному депутату Івченку Вадиму Євгеновичу, фракція
"Батьківщина". 

Шановні колеги, після цього будемо голосувати, прошу народних депутатів зайняти
свої місця. 

Вадим Івченко, "Батьківщина". Колеги, ви щойно повернулися з регіонів, ви щойно
спілкувалися з виборцями. Невже не можна зробити адекватний порядок денний для
країни? Колеги, у нас закінчилась пандемія? А законопроекти по COVID? Колеги,
територіальна оборона, на сьогоднішній день потребують закони щодо вдосконалення
законодавства з цього питання. Колеги, Міністерство оборони, а де збільшити
бюджет на соціальний захист тих людей, які нас захищають, які стоять там на
передку? І такі законопроекти "Батьківщина" запропонувала. 

Колеги, я скажу більше, а де законопроекти по педагогам? Нам вже давно потрібно
було перерахувати освітню субвенцію. "Батьківщина" запропонувала цілий перелік
законопроектів – тільки три ви поставили в порядок денний. 

Тому ми не голосуємо за неадекватний порядок денний такий. 

Шановні колеги, ми обговорили це питання. Прошу народних депутатів зайняти свої
місця. 

І я ставлю на голосування пропозицію комітету прийняти в цілому проект Постанови
про внесення змін до порядку денного шостої сесії Верховної Ради України
дев'ятого скликання (реєстраційний номер проекту 5893-18). 

Шановні колеги, готові голосувати? Прошу голосувати. 

За - 215 

Рішення не прийнято. 

Переходимо до наступного питання. По фракціях покажіть. 

Наступне питання – це проект Постанови про Звернення Верховної Ради України до
Організації Об'єднаних Націй, Європейського Парламенту, урядів та парламентів
іноземних держав та парламентських асамблей міжнародних організацій стосовно
неприйнятності військового шантажу відносно України з боку Російської Федерації,
який вона здійснює з метою недопущення реалізації європейських та
євроатлантичних прагнень України (реєстраційний номер проекту 6543). 

Шановні колеги, нам спочатку треба провести ряд голосувань для того, щоб
включити в порядок денний. Я спочатку ставлю пропозицію проголосувати про
включення до порядку денного сесії зазначену постанову, проект Постанови
реєстраційний номер 6543. 

Шановні колеги, прошу голосувати. 

За - 273 

Рішення прийнято. 

Шановні колеги, я ставлю на голосування пропозицію проголосувати аd hoc щодо
розгляду та прийняття рішення на цьому пленарному засіданні, для голосування
потрібно 226 голосів. Шановні колеги, я прошу голосувати. 

За - 274 

Рішення прийнято. 

Я ставлю на голосування пропозицію розглянути це питання за скороченою
процедурою. Прошу голосувати. 

За - 236 

Рішення прийнято. 

Шановні колеги, до слова запрошується для доповіді народний депутат України
Голова Верховної Ради України Руслан Олексійович Стефанчук. 

Шановні колеги! Вашій увазі пропонується для розгляду проект Постанови про
Звернення Верховної Ради України до Організації Об'єднаних Націй, Європейського
Парламенту, урядів та парламентів іноземних держав та парламентських асамблей
міжнародної організації стосовно неприйнятності військового шантажу відносно
України з боку Російської Федерації, який вона здійснює з метою недопущення
реалізації європейських та євроатлантичних прагнень України (реєстраційний номер
6543). 

Нічим не виправдані агресивні геополітичні амбіції Російської Федерації, яка в
порушення всіх міжнародних домовленостей намагається силовими методами
задовольнити свої імперські апетити на пострадянському просторі, стала реальною
загрозою мирному поступальному демократичному розвитку суверенітету та
територіальній цілісності України та інших країн колишнього Радянського Союзу і
прямою загрозою країнам Центрально-Східної Європи, в усьому світі. 

Тому цим проектом постанови пропонується схвалити звернення Верховної Ради
України, визнати, що вимоги Російської Федерації до міжнародних партнерів щодо
недопустимості реалізації європейських та євроатлантичних прагнень України є
порушенням цілої низки міжнародних договорів та принципів міжнародного права. А
також невідкладно надіслати текст звернення до Організації Об'єднаних Націй,
Європейського Парламенту, урядів та парламентів іноземних держав та
парламентських асамблей міжнародних організацій. 

Запропоновані проектом постанови заходи сприятимуть консолідації міжнародних
правових зусиль з метою недопущення розширення агресивних дій від Російської
Федерації проти України і всієї Центрально-Східної Європи. 

Шановні колеги, я думаю, що це має стати серйозним закликом Верховної Ради
України, який має бути почутий у світі, тому що дуже важливо про це говорити і
формувати позицію. І я вдячний всім представникам політичних фракцій і груп в
парламенті, які майже одноголосно підписали цю постанову. 

Тому прошу підтримати цю постанову, шановні колеги. 

Дякую. Слава Україні! 

Шановні колеги, слово надається співдоповідачу, заступнику голови Комітету з
питань зовнішньої політики та міжнародного співробітництва Марині Олегівні
Бардіній, будь ласка. 

Дякую. Дорогі українці, парламентарі! Сьогодні ми продовжуємо виборювати
європейське майбутнє нашої країни. З безпеки України починається безпека Європи,
і це чудово розуміють наші міжнародні партнери. 

Сьогодні у часи, коли в країні восьмий рік триває військова агресія Російської
Федерації, продовжується тимчасова окупація Криму та частини території на сході
України, а тисячі людей страждають від наслідків цієї агресії, рівень
міжнародної підтримки стає все переконливішим: це продовження та посилення
санкцій, це допомога в обороноздатності нашої країни. 

Я хочу наголосити на тому, що ми прагнемо досягти миру саме дипломатичним
шляхом, тому говоримо винятково про спроможності нашої країни оборонятися. Ми
продовжуємо наполягати на європейському та євроатлантичному майбутньому нашої
країни, адже це наш спільний вибір, вибір українського народу в першу чергу.
Прагнення українців бути членами Європейського Союзу та НАТО відображені в нашій
Конституції. 

Сьогодні у часи, коли Російська Федерація всіляко намагається завадити
євроатлантичним прагненням нашої країни, хочу нагадати, що ми, незалежна,
суверенна держава, яка самостійно вирішує, де, в яких альянсах, союзах та у
партнерстві з ким нам бути. Важливо, що таку ж позицію поділяють міжнародні
партнери. Підтвердженням цьому, зокрема, стали результати січневих самітів з
питань безпеки. НАТО підтвердило, що не обмежуватиме право держав на вступ до
Альянсу, так само, як і Сполучені Штати Америки стали на захист політики
"відчинених дверей" НАТО. 

Сьогодні ми з вами, колеги, вкотре маємо стояти разом на захисті європейського
майбутнього та підтримати цю постанову і звернення, яку одноголосно підтримали
на профільному комітеті. 

Дякую. 

Шановні колеги, є необхідність обговорювати це питання? Прошу записатися: два –
за, два – проти, будь ласка, колеги. 

Слово надається народному депутату України Швачку Антону Олексійовичу, фракція
політичної партії "Слуга народу". 

Прошу передати слово Яременку. 

Яременко Богдан, будь ласка. Включіть, будь ласка. 

Богдан Яременко, політична партія "Слуга народу". Шановні колеги, слід перш за
все подякувати автору Руслану Стефанчуку за пропозицію зрозумілого і конкретного
способу, в який парламент може долучитися на сьогоднішньому етапі до оборони
України. Юридично виважений і грамотний текст постанови має дуже просту і
зрозумілу канву. 

Воля українського народу самостійно вирішувати питання в союзі з ким бути не є
предметом для торгу. За вибір українського народу ми будемо боротися юридично,
політично, дипломатично, економічно. Але якщо на це буде воля сусідньої держави
і буде потреба, ми будемо захищати наш вибір зі зброєю в руках. 

Ті народи, до яких ми звертаємося і парламенти, ми не просимо їх воювати за нас,
ми не просимо воювати на нашій території, ми здатні захистити себе самі. Але
якщо наші друзі і партнери готові захищати принципи міжнародного права, готові
захищати принцип свободи волевиявлення народу, в історії і в серцях українського
народу ті, хто нам допоможуть у військово-технічному плані, допоможуть у
політичному плані чи інший тиск на Росію подальший, залишаться друзями в серцях
і в історії нашого народу. 

Колеги, я прошу проголосувати і підтримати цю постанову. 

Дякую, Богдан Васильович. 

Слово надається народному депутату Саврасову Максиму Віталійовичу, фракція
політичної партії "Європейська солідарність". 

Іонова Марія, будь ласка. 

Прошу передати слово Марії Іоновій. 

Шановні колеги, в такі важкі відповідальні часи ми маємо бути чесними як ніколи:
чесними перед собою, чесними перед суспільством. А ми демонструємо таку
чесність? Ні. Тому що 38 днів парламент відпочивав. 

Президент чому не скликає Раду безпеки ООН? Чому Зеленський досі не підписав
закон, який дозволяє допуск іноземних військ на територію України, чому була
заблокована ініціатива "Європейської солідарності" щодо позачергової сесії
стосовно безпекових питань і щодо змін до бюджету – 50 мільярдів для армії.
Давайте підтримаємо керівництво Міноборони, тому що вони сьогодні якраз
погодилися з необхідністю збільшення цього фінансування. 

А порядок денний який сьогодні? Для вас пріоритети – це гральний бізнес, "Велике
будівництво", тютюнові правки. Для вас що, не прийшов ще час підняти зарплати
військовослужбовцям? Чи ще не прийшов час запустити заводи, які зараз працюють
по один, два дні, і реанімувати виконання проваленого ДОЗу? Армії сьогодні
потрібно 50 мільярдів, і вони в нас є, тому що ви знайшли 11 мільярдів на
"Велике будівництво" минулого тижня. 

Не треба заколихувати суспільство, чітко покажіть план дій, і готуватися до
захисту кожну хвилину. На наших кордонах неадекватний кривавий російський
маніяк, і тому адекватне керівництво мало б два роки працювати і посилюватися, а
ми бачили інфантильність і легковажність. Час прокинутися. Суспільство буде
набагато спокійнішим, коли буде бачити, що влада готує країну до супротиву, а не
вдає, що не бачить пожежу. 

Покірний уряд і глухонімий парламент підігрують інфантильному Президенту. Тому
вкрай важливо посилити парламентську дипломатію: маємо підготувати план дій,
їхати в усі столиці, запрошувати їх в Україну, говорити про превентивні санкції.
І Президент так само має цим займатися. Працювати над впровадженням
конституційної норми, яка була закріплена Президентом Порошенком щодо
євроатлантичної інтеграції. Давайте прокидатися. Сьогодні так само, колеги, від
вас дуже багато залежить. Слава Україні! 

Героям слава! 

Слово надається народному депутату України Бурмічу Анатолію Петровичу, фракція
політичної партії "Опозиційна платформа – за життя". 

Прошу передати слово Олександру Колтуновичу. 

Олександр Сергійович Колтунович, будь ласка. 

Шановний Руслан Олексійович, шановні колеги! Я вам скажу відверто, я, коли бачу
такі декларативні постанови, я завжди заглядаю на сайт Державної служби
статистики України подивитися, як він же ж корелює з реальністю і взагалі що
відбувається в нас в реальному житті. 

Ми ж з вами на сьогоднішній день, да, звертаємося до окремих організацій і так
далі, але у нас, з одного боку, оце відбувається, а з іншого – Президент
Зеленський, якого ми всі тут слухали, виходив на цю трибуну і роз'яснював про
те, що він виступає за прямі перемовини з Російською Федерацією. 

А в мене тоді задається запитання. А як це корелює з тією постановою, яку ви
сьогодні приймаєте? Як буде здійснюватись цей діалог? Це раз. 
