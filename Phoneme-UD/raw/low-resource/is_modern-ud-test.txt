Virðulegi forseti. Ég þakka fyrir svarið. Ég held að margir vilji vinna að
þessum málum með hv. þingmanni og flokknum hennar. Við í Bjartri framtíð erum
með svipað kerfi sem heitir heimasidan.is þar sem við leitum í grasrótina. Hver
sem er getur komið með athugasemdir og pælingar sem fara svo í gegnum
kosningakerfi og geta endað á Alþingi sem tillaga. Þar er líka grundvöllur.
Aðeins að þessari fátæktarskýrslu. Mig langar að nefna hér að hv. velferðarnefnd
hefur tekið vel í það, allir sem einn þar, að fjalla um hana. Þá sjáum við hvert
framhald þeirrar vinnu getur orðið á Alþingi. Mig langaði líka að koma að, ég
gleymdi því áðan og kom því heldur ekki að, komugjöldunum eins og þau heita víst
núna, ekki legugjöld lengur. Það er erfitt að taka afstöðu til einhvers í
fjárlagafrumvarpi sem maður veit ekki hvað er og mér heyrist enginn vita hvernig
þessi komugjöld eiga að vera. Við í velferðarnefnd vorum þó svo lánsöm í morgun
að fá einhverjar útskýringar frá Landspítalanum um hvernig þau héldu að þetta
mundi líta út. Þá fengum við þær upplýsingar að miðað við um 30 þúsund komur á
ári, þær voru það á síðasta ári, væri líklegt að um 1/3 mundi borga þetta
komugjald, 2/3 eru börn og öryrkjar. Þau höfðu auðvitað bara áhyggjur af því að
geta ekki innheimt þetta. En komugjaldið yrði eitthvað um 18 þús. kr., Forseti
hringir. eftir því sem ég kemst næst. Herra forseti. Ég þakka andsvarið og
stuðninginn. Varðandi rafrænu sjúkraskrána mætti auðvitað flokka hana sem
fjarheilbrigðisþjónustu en kannski fyrst og fremst styður þetta hvert annað,
þetta yrði þá samþætt þjónusta sem allir fagaðilar geta nýtt sér til heilla
fyrir þann sem verið er að þjónusta. Þetta talar auðvitað mikið saman. Annað sem
talar mikið saman og styður hvort annað er það sem hv. þingmaður nefndi, það er
að til að nýta fjarheilbrigðisþjónustu sem best þarf auðvitað netsamband að vera
í lagi alls staðar á landinu. Ég held að þetta tvennt ætti að geta stutt mjög
vel hvort við annað. Herra forseti. Ég þakka spurningarnar frá hv. þingmanni.
Hvað lýtur að hugmyndum mínum um hvar ætti að verja peningunum betur höfum við í
Bjartri framtíð helst talað um að þeim yrði varið í að lækka vaxtakostnað
ríkissjóðs, borga niður þær skuldir okkar úr því að við erum að tala um jöfnun
fyrir fólk og það er sannarlega eitthvað sem nýtist öllum og þá helst til
framtíðar og á það legg ég mikla áherslu. Þingmaðurinn spurði um leiguhúsnæðið,
hvort mér fyndist koma til greina að nefndin ynni einhverjar tillögur til handa
þeim sem eru á leigumarkaði. Mér þætti mjög gott ef það yrði gert. Ég skil
raunar ekki alla þessa gríðarlegu áherslu á að fólk komi sér alltaf upp eigin
húsnæði og mér finnst svolítið að þessar aðgerðir snúist um það. Ég skil ekki af
hverju það er eitthvert takmark í sjálfu sér. Það væri mjög gott og vissulega
þarft ef nefndin skilaði tillögum þess efnis. Herra forseti. Ég þakka
spurningarnar. Nei, ég vil ekki endilega draga upp glansmynd af
Evrópusambandinu. Ég tel að það sé margt ágætt þar en það er líka margt þar sem
er ekki gott. En það er ekki eins og þetta sé einsleit mynd. Hv. þingmaður
talaði um atvinnuleysi í Evrópusambandinu. Atvinnuleysi í Evrópusambandinu er
mjög misjafnt eftir löndum, alveg eins og á Íslandi, það er misjafnt eftir
landshlutum. Það er misjafnlega mikið atvinnuleysi eftir landshlutum, það er
mikið á Suðurnesjum en lítið í til dæmis Norðausturkjördæmi, þannig að ég held
við verðum að passa að setja ekki alltaf allt undir einn hatt þegar við ræðum um
Evrópusambandið. Það er ekki eins og það sé orðið eitt land. Það eru mörg lönd
innan Evrópusambandsins. Það sem ég held að Evrópusambandið geti hjálpað okkur
með er að ná stöðugleika og eins og ég talaði um í ræðu minni tel ég að
pólitískur stöðugleiki og fjárhagslegur stöðugleiki haldist algerlega í hendur.
Við þurfum svolitla aðstoð við það, sýnist mér á öllu. Ég vil sjá samninginn.
Eins og ég sagði í ræðu minni verður þetta alltaf spekúlatíft og auðvitað er
ekki hægt að segja: Svona verður framtíðin, ég ætla að sýna þér hana hérna á
blaði. Við getum aldrei vitað hvernig framtíðin verður en við getum reynt að
koma með bestu ágiskun út frá bestu mögulegu gögnum Forseti hringir. og ég tel
að við eigum vinna jafnt að því að ná í þau. Herra forseti. Ég þakka andsvarið.
Ég tek undir með hv. þingmanni að fórnfýsi lækna og annarra hjúkrunarstarfsmanna
varðandi eftirfylgni er og hefur verið ofboðslega mikil. En auðvitað á það ekki
að vera þannig að læknar og hjúkrunarfræðingar séu að gera það á sinn eigin
kostnað. Með fjarheilbrigðisþjónustu þarf að formgera það að greining, þó að hún
gerist í gegnum Skype, heima hjá viðkomandi lækni eða á bakvakt eða hvernig sem
það væri, að greitt sé fyrir þann tíma eða það viðtal, þá vinnu. Þetta er
eitthvað sem við þurfum væntanlega að vinna með og finna lausn á. Niðurstaðan
verður auðvitað samt sem áður sú að mun ódýrara verður að þurfa ekki að borga
fyrir lækninn eða sjúklinginn, flutning á honum. Það er mun ódýrara að borga þá
bara fyrir viðtalið á greiningunni. Ég held að við hljótum öll að sjá það og ég
vona að hæstv. ráðherra hugi að því í tillögum sínum til þingsins, ef þessi
þingsályktunartillaga nær fram að ganga. Herra forseti. Ég vildi aðeins hnykkja
á því sem ég sagði í ræðu minni áðan þegar ég mælti fyrir nefndarálitinu, og
kannski skýra þá mismunandi afstöðu sem ég skynjaði þegar hv. þm. Össur
Skarphéðinsson fór í andsvör og það sem hv. þingmaður nefndi hér. Við í Bjartri
framtíð lögðum fram þingsályktunartillögu sem við í atvinnuveganefnd fórum í
gegnum samhliða þessu máli. Það var þegar skýrslan frá ráðgjafarhópnum kom fram.
Hún hljóðaði upp á það að fela ráðherra að fara strax að vinna að þeim sjö
tillögum sem fram komu þar. Ráðherra valdi að senda skýrsluna inn í þingið,
fannst það vera betri leið og það er svo sem bara skiljanlegt. Henni fannst það
vera lýðræðislegra. Ég er ánægð með að við í atvinnuveganefnd skyldum vinna það
mál mjög hratt og vel. Ég er ánægðust með að samhljómur var í áliti okkar þó svo
að sumum þingmönnum sem áður hafa talað hér heyrðist sá samhljómur ekki vera
nógu sterkur eða nógu mikið í samræmi við skoðanir sínar. Ég held að mestu máli
skipti að við séum sammála um þetta og þau skilaboð koma mjög skýrt fram til
ráðherra að hún haldi málinu áfram. Önnur leið hefði verið að hætta og draga úr
þessu verkefni en það varð ekki niðurstaðan. Niðurstaðan varð sú að hvetja
ráðherra til að halda áfram og hefur hún móttekið þau skilaboð. Herra forseti.
Ég þakka þingmanninum kærlega fyrir þessar útskýringar, þær voru góðar og vil
enn og aftur undirstrika þakklæti mitt til hans og annarra framsögumanna að
leggja málið fram. Mér þykir í rauninni ótrúlegt að þetta sé ekki
stjórnarfrumvarp og það hafi ekki komið fram á síðustu tíu árum. En hv.
þingmaður stendur vaktina og fyrir það er ég sannarlega þakklát. Virðulegi
forseti. Ég þakka fyrir ræðu þingmannsins. Mig langar fyrst að spyrja um þær 75
milljónir sem margir hafa algjörlega gapað yfir sem eru skilyrtar út frá
einhverjum ákveðnum húsbyggingarstíl í skrifstofuhúsnæði við Alþingi. Ég spyr
vegna reynslu þingmannsins hér hvort það sé algengt að fjárlagaliðir í
fjárlagafrumvarpi séu skilyrtir út frá einhverju fagurfræðilegu mati einstakra
ráðherra eins og hæstv. forsætisráðherra í þessu tilfelli. Ef þetta verður ekki
samþykkt, verður þá engin bygging byggð hér? Ég næ því ekki hvernig skilyrða má
fjárlagaliði við eitthvað tiltekið, eins og í þessu máli tiltekna teikningu sem
er margra ára gömul. Aðeins að fjárútlátum til Landspítala. Ég er mjög hugsi
yfir því hvernig Landspítalinn á enn eina ferðina að geta rekið sig og sinnt
sínum lögbundnu skyldum við borgara þessa lands þegar upp á vantar 3 milljarða
kr. Ég næ því ekki hvernig fólk fær það út að það geti gengið upp, enda höfum
við séð að það gengur ekki upp. Þótt ég viti að hv. þingmaður sé ekki sammála
því kerfi sem er að fara að koma í gegn í heilsugæslunni, þar er samningurinn sá
að það á að borga fyrir hvern sjúkling alveg klárt og kvitt og ef það koma
fleiri sjúklingar en samningurinn gerir ráð fyrir þá bætir ríkið það upp, þá
langar mig Forseti hringir. að spyrja: Þyrfti ekki að hugsa fjárútlát til
Landspítalans á nákvæmlega sama hátt? Af hverju gerum við þetta fyrir einkaaðila
en ekki fyrir okkar rekstur? Virðulegi forseti. Ég þakka andsvarið. Eins og ég
fór yfir í ræðu minni hv. þingmaður hefur kannski brugðið sér aðeins frá þá var
þetta misræmi einmitt ein meginstoð þess sem ég fjallaði um. Þetta kom mér í
sjálfu sér rosalega á óvart. Ég hélt að það ætti að leysa þetta aðgangsvesen
allt með náttúrupassa. Munið þið ekki? Það átti að leysa það. Þetta frumvarp
gerir það því miður ekki. Ég veit ekki alveg lagalegu hliðina á bak við það en
ég er algerlega sammála hv. þingmanni að 4. gr. gengur ekki upp. Af hverju ættu
landeigendur Geysis að vilja koma undir regnhlíf hæstv. ráðherra um
náttúrupassa? Hvaða hag hafa landeigendur af því? Ekki neinn. Gripið fram í.
Innheimtu, ég fór yfir það í ræðu minni rétt áðan það gæti verið eini kosturinn;
það er alveg rétt hjá hv. þm. Pétri Blöndal sem kallar hér fram í. Landeigendur
hafa enga tryggingu fyrir því að fá eitthvað út úr þessum sjóði, enga tryggingu
fyrir því að fá eitthvað út úr náttúrupassanum. Þeir verða bara að bíða í von og
óvon. Þeir þurfa ekki að bíða í von og óvon með eigin stöðumælaverði um allt. Ég
tek það fram að ég held að það sé ekki heillavænlegt heldur að hafa
fyrirkomulagið þannig. Til að hnykkja á því þá átti náttúrupassinn að koma í veg
fyrir slíkt en þessi útfærsla gerir það svo sannarlega ekki, því miður.
Virðulegi forseti. Það var sólarhringur sem leið á milli þess að hv. formaður
tilkynnti að það ætti að taka málið út og svo varð að fresta aftur. Ég vil segja
það, Gripið fram í. ég er með orðið, takk fyrir, að ég var til dæmis veik á þeim
fundi sem málið var tekið út og hafði sérstaklega fyrir því að láta vita af því
við formann nefndarinnar. Þetta er stórt og mikið mál og mikilvægt að það fari í
gegn, mikilvægt að það sé vel unnið og þá skil ég ekki þann asa sem er hér á
síðustu metrunum. Mér finnst gott að heyra að formaðurinn er sammála mér um að
við þurfum að vinna ákveðna þætti betur og þá skulum við bara einhenda okkur í
það. Virðulegi forseti. Hv. þm. Katrín Jakobsdóttir skilur ekki margt eftir til
að spyrja að í raun og veru en mig langaði bara vegna þess að þingmenn hinna
svokölluðu vinstri flokka spyrja aftur og aftur, hvaðan þessir peningar koma,
hvað verði skorið niður. Ég vil bara ítreka að það þarf ekkert að skera niður,
það er ekkert mál að gefa öllum ókeypis peninga ef maður fær þá einfaldlega
lánaða. Þá er eina spurningin hversu mikið meira munu komandi kynslóðir fá að
borga fyrir það. Það er svo sem enginn ágreiningur um það, þetta er bara
eitthvað sem mér finnst mikilvægt að rifja upp aftur. Þetta er ekki spurning um
hægrið, að lækka skatta, eða vinstrið, að auka útgjöld. Í stærra samhengi snýst
þetta líka um að halda jafnvægi í ríkissjóði til lengri tíma, burtséð frá því
hvort við erum til hægri eða vinstri og hvort sem við erum að hækka skatta eða
auka útgjöld eða hvað það er. Einnig hefur verið vikið að því í þessum umræðum
áður að svokallaður hugmyndafræðilegur ágreiningur aftur varðandi þetta vinstri
hægri dæmi allt saman, sem á sér kannski einhverja réttlætingu, þó að mínu mati
frekar mikið ýkta vegna þess að þegar kemur að eignarrétti, sem ég held að allir
hérna trúi á, þá er gamla spurningin um kvótakerfið einmitt spurning um
eignarrétt einstaklingsins á móti eignarrétti þjóðar. Það er sama spurningin og
á milli einstaklingsfrelsis og lýðræðis, eignarréttur yfir náttúruauðlindum er í
raun bara eignarréttur á öðrum skala á öðrum stað. Mig langaði að spyrja hv. þm.
Katrínu Jakobsdóttur aðeins meira út í þetta þar sem þetta er kallað veiðigjald.
Nú vitum við öll að þetta er viðurkenning á því að þjóðin eigi auðlindina. En
mætti þetta ekki alveg eins heita auðlindagjald ef markmiðið er að setja þetta
gjald á fleiri auðlindir? Virðulegi forseti. Hv. þingmaður talar um sitt
afskaplega jákvæða verk á seinasta kjörtímabili sem var einmitt að birta gögn á
sniði sem í þokkabót er mjög auðvelt fyrir tæknimenn að nota. Það hefur stundum
verið gagnrýnt, hef ég heyrt, að gögnin séu ekki nógu aðgengileg til dæmis
fréttamönnum, þá koma ekki litir og sæt kökurit og annað eins sem fólk vill
helst sjá, heldur hrá gögn sem tæknimenn geta notað. En það hefur einmitt leitt
til þess að leikmenn hafa nýtt sér þessi gögn til að birta þau á mun betri hátt.
Þá vil ég nefna sérstaklega vefinn hvertferskatturinn.is en það er vefur sem
vinnur úr gögnum sem hv. þingmaður lék lykilhlutverk í að opna á vefnum
gogn.island.is. Hv. þingmaður og allir hv. þingmenn geta búist við fullri
samvinnu við að halda slíku áfram og passa að þau verkefni sitji ekki á hakanum.
Virðulegi forseti. Ég þakka hv. þingmanni kærlega fyrir svarið. Þá velti ég
fyrir mér öðru sem ég er að vona að hv. þingmaður geti kannski frætt mig
svolítið um vegna þess að ég er nýr þingmaður og hef ekki enn kynnst öllum þeim
lausnum og kannski trikkunum til að fara með fjármál ríkisins almennt. Ég heyrði
að það kæmi til greina að hækka skráningargjöld úr 60 þúsundum upp í 85 þúsund
og að sá peningur ætti ekki einu sinni allur að renna til háskólans. Þetta
minnir mig afskaplega mikið á nefskattinn gagnvart RÚV, Ríkisútvarpinu, og ég
tek eftir meiru og meiru svona, að gjöld eru innheimt án þess að þau rati á sinn
rétta stað. Ég var að velta fyrir mér hvort þingmaðurinn hefði einhverjar
hugmyndir sem hann gæti deilt með nýjum þingmanni um það hvernig mætti bregðast
við þessu eða jafnvel reyna að leysa þetta vandamál. Virðulegi forseti. Hv. þm.
Haraldur Einarsson spyr: Af hverju að kjósa um þetta núna eða ákveða þetta núna?
Ástæðan er sú ég man þegar fjölmiðlalög voru samþykkt á Alþingi sem var síðan
hafnað af forseta lýðveldisins. Það hafði ekki gerst áður þannig að það ætti að
fara í þjóðaratkvæðagreiðslu en það gerðist svolítið merkilegt við þann
gjörning, skyndilega fór fólk að taka þátt í umræðunni sem hafði aldrei áður
tekið þátt í henni. Það er vegna þess að þegar þjóðin skynjar að hún hefur
raunverulegt vald fer hún kannski stundum að hugsa til þess að hún ætti að nýta
það á skynsaman hátt. Eins og það er núna, þar sem völdin liggja yfirleitt hjá
einhvers konar fulltrúum, er nóg fyrir marga, jafnvel flesta, að bölva þeim í
stað þess að láta þjóðina sjálfa ráða þessu þannig að hún hafi fullt tækifæri og
fullt erindi til að ræða það með hliðsjón af því að það verði
þjóðaratkvæðagreiðsla og þá geti niðurstaðan orðið sem lýðræðislegust. Hv.
þingmaður spyr einnig hvort samningar séu á leiðinni. Nei, ekki í augnablikinu,
en það er vegna þess að búið er að stöðva samningaviðræðurnar og um að gera að
kjósa sem fyrst um það hvort við eigum ekki að halda þeim áfram. Síðast en ekki
síst nefnir hv. þingmaður það aftur þegar verið er að innleiða ýmislegt frá
Evrópu. Það er óhjákvæmileg afleiðing af því að vera í EES og við erum ekkert að
fara út úr EES jafnvel þótt við sleppum því að kjósa um þetta. Virðulegi
forseti. Ég þakka hv. þingmanni svarið, að frumvarpið gangi of langt og að hv.
þingmaður vilji ekki festa fólk til lengdar í aðstæðum sem það ræður ekki við.
Ég er alveg hjartanlega sammála. Hins vegar hefði ég nú haldið að fólk gæti alla
vega valið um það. Ef fólk vill borga af lánum sínum og getur borgað af þeim þá
væntanlega getur það gert það, en ef fólk vill fara á hausinn þá er það
væntanlega möguleiki líka. Hér er spurningin enn og aftur, ekki um aðgerðir
hæstv. ríkisstjórnar gagnvart þessum skuldugu aðilum heldur snýst málið fyrst og
fremst um lögmæti samninganna. Við gætum þannig séð, a.m.k. í fyrri hluta
umræðunnar, bara gleymt alfarið aðgerðum hæstv. ríkisstjórnar og fókuserað
eingöngu á lögmæti samninganna sem liggur ekki enn fyrir. Ég held ekki að fólki
sé gerður greiði með því að selja ofan af því og síðan komi seinna meir í ljós
að samningarnir hafi verið ólöglegir. Þótt skuldirnar fari ekki erum við
auðvitað ekki að tala um að gefa fólki peninga eða leysa öll vandamál alls fólks
í landinu enda er það óhugsandi. Það sem við getum hins vegar gert er að fresta
nauðungarsölum þar til lagalegri óvissu hefur verið eytt. Ég furða mig svolítið
á því að þetta frumvarp gangi of langt því að sérstaklega var miðað að því að
ganga eins skammt og mögulegt er, samt með því að gera yfir höfuð eitthvað. Hér
er lausnin afmörkuð við Íbúðalánasjóð vegna þess að hann tilheyrir ríkinu og
þegar allt kemur til alls Alþingi og þjóðinni sjálfri. Ég velti því fyrir mér
hvernig væri hægt að ganga skemur ef það á í raun og veru að fara út í þessa
aðgerð. Ég furða mig svolítið á þeim orðum en viðurkenni þau vissulega sem svar.
Þegar allt kemur til alls þá snýst þetta ekki um skuldaleiðréttingar hæstv.
ríkisstjórnar, ekki aðallega Forseti hringir. heldur um lögmæti samninga. Herra
forseti. Ég vil þakka hv. þingmanni fyrir ágæta ræðu og sérstaklega fyrir að
glíma aðeins við stóru drættina í þessari mynd og rifja upp aðstæðurnar eins og
þær voru hér 2008 2009, og spurningu um aðferðafræði. Ég er hjartanlega sammála
hv. þingmanni að jafn göfugt og það markmið er að stefna sem fyrst að
hallalausum fjárlögum skiptir máli hvernig því er náð og hversu traustur sá
grunnur er. Eins og við þekkjum bæði, geri ég ráð fyrir, ég og hv. þingmaður,
var valin svonefnd blönduð leið tekjuöflunar og sparnaðar í útgjöldum en nú er
greinilega orðin þar umtalsverð stefnubreyting á. Ég var aðeins að horfa á að
tæplega er hægt að segja að nokkur áhersla sé á tekjuöflun vegna þess að í einu
einasta tilviki virðist hæstv. ríkisstjórn ætla að afla tekna á næsta ári með
hækkuðum bankaskatti en skattahækkanirnar á móti vega það upp og rúmlega það
þannig að í reynd mun hinn stabíli tekjugrunnur ríkisins lækka á næsta ári en í
staðinn er boðaður umtalsverður niðurskurður. Þá kemur upp áhugaverð spurning um
þjóðhagsleg og hagvaxtarleg áhrif slíkrar stefnubreytingar í ríkisfjármálum sem
væri fróðlegt að ræða. Ég vil spyrja hv. þingmann: Óttast hv. þingmaður að með
þessu kunni menn að vera að kæla niður hagkerfið, samanber þá umræðu sem fer
núna víða fram og var síðast í útvarpinu í morgun um vaxandi efasemdir manna um
að beita niðurskurðar- eða aðhaldsaðgerðum einum við svona aðstæður. Ég held að
á Íslandi séu þeir tímar að renna upp að við þurfum að fara að greina þetta vel
og vandlega. Í öðru lagi, af því að hv. þingmaður nefndi desemberuppbæturnar og
hv. þingmaður er formaður velferðarnefndar Alþingis það ég best veit, vildi ég
gjarnan spyrja hvort velferðarnefnd hafi tekið það mál til umfjöllunar og
hvernig menn meta aðstæður atvinnulausra núna. Við heyrum ekki skemmtilegar
fréttir af Forseti hringir. ásókn í fjárhagsaðstoð fyrir jólin og ugglaust má
gera ráð fyrir því að einhverjir illa settir atvinnuleitendur séu í þeim hópi.
Frú forseti. Ég geri ráð fyrir að hv. ræðumaður þekki mig orðið það vel af
langri samveru að hann viti að þótt ég hafi farið hér nokkuð mikinn í ræðu minni
sé það ekki endilega ávísun á að ég geti svo ekki orðið diplómatískur og miðlað
málum. Maður hefur nú lítið upp úr krafsinu nema maður komi sinni skoðun
svolítið fast á framfæri, það er mín reynsla. Að sjálfsögðu væri mikið
fagnaðarefni ef það andrúmsloft gæti myndast, og ég hef nú reynt að tala
svolítið inn í þann veruleika, meira annars beint máli mínu til
stjórnarþingmanna, nefndarmanna í umhverfis- og skipulagsnefnd. Vonandi er það
ekki þannig að hæstv. ráðherra mundi leggja stein í götu þess að menn gerðu
tilraun á vettvangi nefndarinnar til að setjast yfir málið og velta fyrir sér
ýmsum leiðum í þessum efnum. Ég get tekið undir að það sem manni væri náttúrlega
mestur akkur í væri að nýmælin í lögunum og meginreglurnar, varúðarreglan og
annað í þeim dúr, fengju að viðhaldast inni í löggjöf, það væri verulegur
ávinningur í því einu og sér. Hitt atriðið sem ég er hvað uppteknastur af gerði
ég talsvert að umtalsefni hér. Mér finnst alveg ómögulegt að þetta verði til
þess að tefja enn frekar að við komum böndum á vegamál og akstursmál. Það er
gríðarlega áríðandi og brýnt og við höfum ekki mikinn tíma til þess. Það er
alveg augljóst að það kallar á ný lagaákvæði. Gömlu lögin hafa verið það sem við
höfum haft og við vitum hvernig það hefur gengið. Það þarf nýja nálgun, einhvern
nýjan grunn til að byggja þau mál á. Stutta svarið er auðvitað já, að
sjálfsögðu, ef það andrúmsloft getur myndast. Við höfum alveg tímann til þess,
ég tek undir það. Ég held að vösk nefnd væri tiltölulega fljót að því að
einhenda sér í þá vinnu, sem því miður var ekki unnin í ráðuneytinu, að greina
helstu álitamálin. Þau eru hugsanlega ekki nema þrjú, fjögur þegar upp er
staðið, miðað við það sem ég man af þessari helstu gagnrýni. Forseti hringir. Og
sumpart var þar misskilningur á ferð þannig að þetta ætti ekki að vera mjög
flókið. Frú forseti. Réði þá minni hlutinn hérna á síðasta kjörtímabili? Svarið
er auðvitað já. Hv. þingmaður segir það sjálfur. Minni hlutinn gekk lengra en ég
þekki nokkur dæmi um í þingsögunni a.m.k. rúmlega í 30 ár aftur í tímann í því
að taka sér vald sem var út yfir öll eðlileg mörk því að þingræðið er auðvitað
ekki fólgið í því að minni hlutinn ráði algerlega. Það sem var eiginlega nýtt
fyrir mér, og hef ég nú talsverða reynslu af stjórnarandstöðu, var að minni
hlutinn vildi ekki bara ráða því hvaða mál fengjust afgreidd og hver ekki,
heldur krafðist hann þess að ráða efnislegri niðurstöðu þeirra mála sem fengjust
afgreidd, það er minnihlutasjónarmið áttu að verða niðurstaða þingsins efnislega
í þeim málum sem meiri hlutanum yrði náðarsamlegast leyft að fá hér afgreiðslu
á. Það endurtók sig aftur og aftur og er mikið umhugsunarefni fyrir okkur
þingræðislega séð. HBH: Er það sama ekki að gerast í dag? Það tel ég nú ekki
vera og ég verð að segja við hv. þingmann, sem tók sér í munn orðið málþóf í gær
eða fyrradag, að í fyrsta lagi er eiginlega ekki hægt að stunda málþóf í 1. umr.
Það er nú einfaldlega þannig, hún er lokuð. Það er tiltekinn réttur sem þingmenn
hafa, þeir geta fullnýtt hann ef þeir telja ástæðu til og svo er það búið. Það
gildir öðru um 2. umr. vegna þess hversu fáránlega vitlaus þingsköpin eru sem
menn afgreiddu hér í ágreiningi árið 2007. Varðandi umsagnir og athugasemdir,
nei, ég nálgast það ekki þannig að þær vegi misþungt. Þær eru auðvitað
mismunandi að umfangi, lúta að mismunandi þáttum, fyrir sumum er það meira eða
þá minna. Ég held að þegar menn leggja það á sig að veita umsögn um þingmál og
senda hana inn þá er það alltaf vegna einhvers sem þeir telja sig miklu varða
a.m.k. sig og þá á að taka það alvarlega og hvort sem það eru heildarsamtök eða
fámenn félagasamtök. Ef það er vel rökstutt, ef það er málefnalegt, ef það er
eitthvað sem varðar viðkomandi aðila að hans mati þá á að taka tillit til þess,
þá á að skoða það. Frú forseti. Ég þakka hv. þm. Róberti Marshall fyrir hans
yfirferð á nokkrum þeim atriðum sem í greinargerð frumvarpsins er talað um að
séu óljós eða einhver vandamál í sambandi við gildandi lög. Ég tek undir þá
kröfu að hæstv. ráðherra geri efnislega grein fyrir því hverju í væntanlegri
löggjöf hann telur áfátt. Það er ekki hægt að tala svona í almennum orðum, að
þetta lykti of mikið af boðum og bönnum hvað segir það okkur? Ekki nokkurn
skapaðan hlut. Hvar er farið offari? Hvar fara menn offari í því að leggja
hömlur á hlutina og hvaða boð og bönn eru það? Ég og hv. þm. Róbert Marshall
áttum hér ágæta umræðu fyrir tveimur eða þremur dögum, eða svo, um tillögu um
uppbyggingu vega á hálendinu, og ræddum þar ástandið. Þrátt fyrir að ýmis
sjónarmið kæmu fram um slíka vegauppbyggingu þá leyfi ég mér að túlka þá umræðu
þannig að allir hafi verið sammála um að hlutirnir væru ekki í nógu góðu horfi.
Það væri allt of tilviljunarkennt hvar slóðir væru að myndast sem síðan væri
farið að líta á sem vegi og leyfilegar leiðir til aksturs. Þá vaknar spurningin,
út frá þeim dæmum sem hv. þm. Róbert Marshall var með í þeirri umræðu, hvaða
skilaboð verða það ef hæstv. ráðherra hefur vilja sinn fram, ef það verður
slegið af það sem menn hafa þó bundið vonir við að væri að komast af stað
varðandi það að ná tökum á þessum máli? Hvaða skilaboð erum við að senda inn í
þennan málaflokk ef lögin í heild sinni verða ekki látin taka gildi, ef engin
vinna er að hefjast við kortagrunn eða afmörkun vega og vegslóða, hvar má þá
keyra og hvar ekki, ef engin varúðarregla kemur í lög, hvaða skilaboð erum við
að senda? Hvað mundi hv. þingmaður, út frá sinni þekkingu sem Forseti hringir.
leiðsögumaður farandi mikið um hálendið hvernig mundi hann meta ástandið? Frú
forseti. Vandinn er eiginlega sá að þegar hæstv. ríkisstjórn tók við og
forustumenn hennar komu fram í sumarbyrjun fóru þeir í sérstakt úthlaup til að
reyna að koma þeim skilaboðum út í samfélagið að þeir væru að koma að hryllilegu
búi og allt öðru og verra en þeir höfðu átt von á. En hvað var svo gert í
framhaldinu? Það fyrsta sem var gert var að lækka tekjur ríkisins. Augljósa
svarið er náttúrlega að það áttu menn að láta vera. Ef það var þannig, sem upp
að vissu marki var vissulega rétt, að horfurnar væru að þyngjast vegna veikari
hagvaxtar þá hefði það átt að vera um það bil það síðasta sem mönnum dytti í hug
að veikja tekjugrunninn sjálfan. Menn verða líka að átta sig á því að þegar
tekjur af þessu tagi eru teknar út og svo ákveðið að hafa ekki 14<percent/>
virðisaukaskatt af hótelgistingu þá er ekki verið að gera það bara í eitt
skipti, heldur er líka verið að afsala ríkissjóði framtíðartekjum. Það er því
óskaplega skammsýnt að rjúka af stað með eitthvað áður en menn hafa séð myndina
fyrir sér og horft til framtíðar og áttað sig á því hvernig eigi að takast á við
vandann í heild. Ég verð að viðurkenna að ég er ekki viss um að hægt hefði verið
að gera stóra hluti sem hefðu nægt til þess að ná þessu aftur algerlega inn á
áætlun. Það hefði þurft umtalsvert átak til þess sem hefði kannski orðið erfitt
eftir að komið var inn á mitt ár. Fyrir slíku eru þó auðvitað fordæmi, samanber
hinar miklu aðgerðir 2009, en þetta er allt orðið býsna miklu þrengra nú vegna
þess hversu mikið er búið að gera að undanförnu. Enda má jafnvel deila um það
líka við núverandi aðstæður hvers konar blöndu af aðgerðum er skynsamlegast að
fara í út frá hagvaxtarhorfum einfaldlega og öðru slíku. Það er ekki víst að það
sama eigi við í dag og gat átt við 2009 eða 2010. Við ræddum einmitt fyrr í
þessari umræðu um kælingarhættuna fyrir hagkerfið ef menn fara þá leið að afla
engra tekna og skera bara niður. Á því er sá augljósi skavanki að það er líklegt
að það kæli hagkerfið niður. Ég er því ekki viss um að maður hefði talið
skynsamlegt efnahagslega að fara í stórfelldar ráðstafanir, enda ætti þess ekki
að þurfa að því tilskildu að menn nái markinu um hallalaus fjárlög á næsta ári
sem ég tel enn að sé afar mikilvægt að stefna að og ná fram. Frú forseti. Þegar
við lögðum af stað í þá vegferð að sækja um aðild að Evrópusambandinu héldu menn
hér inni þá að okkar leið og vegferð yrði önnur en annarra þjóða sem hafa sótt
um aðild? Héldu menn virkilega að það yrði með öðrum hætti? Það verður hins
vegar tekið tillit til sérstöðu Íslands. Við erum að sjálfsögðu í
aðildarviðræðum. Menn geta reynt að snúa út úr eins og þeir sem eru andsnúnir
þessum viðræðum vilja gera og sagt að um hreina og klára aðlögun sé að ræða. Ég
lít á þetta sem aðildarviðræður. Til að mynda þegar menn hafa verið að tala um
að það þurfi að breyta hér tollkerfinu, skráningarkerfinu o.fl. þá lít ég svo á
að við þurfum hvort sem er að gera það og höfum dregið lappirnar gagnvart EES.
Það er margt Forseti hringir. sem þarf að gera þrátt fyrir að við munum
hugsanlega ekki Forseti hringir. ganga í Evrópusambandið, það eru margar kröfur
sem við þurfum að uppfylla engu að síður. Ég segi: Vinnum áfram að Forseti
hringir. samningum þannig að við getum treyst því að þjóðin hafi það besta þegar
þar að kemur. Forseti ÞBack: Forseti biðst afsökunar á því að klukkan sé biluð
og verða hv. þingmenn að treysta því að forseti fylgist með tímanum ef hún fer
ekki í gang. Frú forseti. Ég er sammála hv. þingmanni, stjórnarskráin verður að
vera þannig að hún geti tekið á móti nýjum straumum o.s.frv. En hún má ekki vera
tískuplagg. Þetta er sígilt plagg sem verður, að mínu mati, að standast tímans
tönn. Þess vegna verðum við að vanda okkur við það verk að breyta henni. Hvað ef
þessi tillaga nær ekki fram að ganga? Það getur vel verið að hún geri það ekki.
Þá hvílir mikil ábyrgð á okkur sem höfum talað um að við viljum breytingar að
sýna fram á að hægt sé að fara aðra leið. Þær leiðir höfum við sjálfstæðismenn
meðal annars dregið fram. Það er til svo mikið af gögnum, eins og við höfum bent
á, ekki bara frá þjóðfundinum og ekki bara frá stjórnlaganefndinni heldur líka
frá stjórnarskrárnefndinni sem Jón Kristjánsson leiddi á sínum tíma. Það er
gríðarlega mikið magn til af efni og það er gríðarlegur vilji til að breyta. Þá
verða menn einfaldlega að grípa þann bolta ef þetta fellur, og við skulum vona
að þetta falli, og fara frekar í þann farveg sem mér finnst heppilegri og ýmsum
öðrum, sem er þessi hefðbundni stjórnarskrárbundni farvegur miðað við daginn í
dag, það er að allir flokkar setjist niður og noti þann vilja og kraft og þá
þekkingu og þær upplýsingar sem til staðar eru til að breyta stjórnarskránni.
Við þurfum þá að hafa hraðar hendur því eins og hv. þingmaður veit viljum við
bæði kosningar sem allra fyrst. Nýtum þá tímann fram að næstu þingkosningum, sem
verða vonandi fyrr en síðar. Þá getum við kosið um nýja stjórnarskrá og þá
verðum við kannski komin með nýja stjórnarskrá innan árs. Frú forseti. Eftir
situr þá spurningin: Af hverju er verið að breyta lögunum fyrst þetta hefur
verið gert svona fram til þessa og er algjörlega sambærilegt við það sem áður
hefur verið gert? Ég var einfaldlega að inna hv. þingmann eftir því hvort hann
sæi þetta í auknum mæli þannig að Vegagerðin færi í að stofna hlutafélag og færi
þá þessa leið varðandi það að koma til móts við stórtækar samgönguframkvæmdir
eins og Vaðlaheiðargöng eru hugsanlega, Sundabraut líka o.fl. Mér hefur borist
til eyrna að hv. þm. Ólína Þorvarðardóttir og Mörður Árnason, þingmenn í
samgöngunefnd, hafi verið frekar andsnúin þessu máli. Er það rétt og þá á hvaða
forsendum? Hvaða röksemdir settu fram þeir þingmenn sem hafa verið frekar
andsnúnir þessu máli en fylgjandi? Getur hv. þingmaður upplýst um þær umræður
sem hafa átt sér stað innan samgöngunefndar? Um leið og ég þakka fyrir svarið um
þá aðila sem komu á fund nefndarinnar finnst mér miður að menn hafi ekki farið
víðtækara yfir það að fara þessa leið og fá álit fleira fólks. Mér þætti vænt um
ef það væri hægt að greina frá umræðum innan nefndarinnar um þetta mál og hvort
skiptar skoðanir hafi verið um það. Hvaða sjónarmið voru þá uppi af hálfu þeirra
þingmanna sem gátu ekki fallist á þessa leið? Frú forseti. Ég skal aðeins
útskýra þetta með sjávarútveginn. Það er ljóst að hann er stærsta málið fyrir
okkur að ná niðurstöðu í gagnvart ESB. Það byggir meira annars á því að
Evrópusambandið sýni skilning á því hversu mikilvægur sjávarútvegurinn er fyrir
okkur Íslendinga, ekki bara efnahagslega heldur hefur hann líka tilfinningalegt
gildi fyrir okkur. Það verður mjög erfitt að mínu mati að sýna fram á að
hagsmunir okkar Íslendinga séu mjög ríkir þegar kemur að sjávarútveginum þegar
búið er að kippa stoðunum undan honum hér heima. Við getum ekki sýnt fram á að
hann sé jafnrík stoð fyrir okkur í samfélaginu þegar búið er að rústa honum. Það
verður því erfitt að fá ESB til að skilja hvað við eigum við þegar kemur að því
að ræða mikilvægi sjávarútvegsins. Ég vil aðeins koma að EES-málunum aftur og
samningnum og taka undir það sem hæstv. ráðherra sagði fyrr í dag varðandi það
að þingið ætti að hafa starfsmann þar núna í ljósi aukins mikilvægis
Evrópuþingsins í Brussel. Ég vil spyrja hæstv. ráðherra að því hvort hann telji
ekki rétt að fara eftir þeirri skýrslu sem utanríkismálanefnd gerði á sínum tíma
um að virkja betur vinnuna innan þingsins sem utan til að nýta alla kosti
EES-samningsins, reyna að vinna líka á þeim vettvangi en ekki bara á þeim
vettvangi sem snertir aðildarviðræðurnar. Við þurfum um sinn allavega,
hugsanlega í tvö til þrjú ár, kannski lengur, að byggja á EES-samningnum. Væri
þá ekki gott að halda áfram að knýja á um að nýta það regluverk og þau tæki og
tól sem hann býður okkur upp á en við nýtum ekki? Stefánsmótið í golfi var
haldið um helgina í ellefta sinn. Mótið er haldið til heiðurs Stefáni
Þorleifssyni, stofnmeðlim og fyrrverandi formanni Golfklúbbs Norðfjarðar, sem
varð 100 ára í vikunni og spilar enn golf á hverjum degi þegar veður leyfir. Frá
því Stefán varð níræður hefur verið haldið árlegt afmælismót honum til heiðurs
hjá Golfklúbbi Norðfjarðar. Mótið í ár var sérstaklega stórt í tilefni af
aldarafmælinu og Stefán sjálfur að sjálfsögðu meðal keppenda. „ Ég byrjaði að
spila golf fimmtugur. Konan mín gaf mér golftæki þá þegar það var nýbúið að
stofna þennan golfklúbb. Svo smám saman heillaðist ég af íþróttinni. Ég er nú
enn heillaðri af íþróttinni en áður. Þett er nefnilega fyrir fólk á öllum aldri,
ekki síst fyrir gamalt fólk. Maður getur stundað þessa íþrótt meðan maður getur
gengið sæmilega uppréttur.“ Stefán sem fæddist 18. ágúst 1916 stundar golf og
fer í sund á hverjum degi yfir sumarið og yfir vetrarmánuðina fer hann á skíði í
Oddsskarði. Hann segir golfið færa sér gleði og hann hafi gaman að því að leika
sér. „ Svo er þetta þannig að maður er alltaf að glíma við að gera betur. En það
blessast ekki alltaf.“ segir Stefán en íþróttafrétt RÚV um hann má sjá í
spilaranum hér að ofan. Margir sterkustu kylfingar landsins eru mættir til leiks
á Borgunarmótið á Eimskipsmótaröðinni í golfi sem hófst í morgun og er haldið á
Hvaleyrarvelli. Keppt verður um Hvaleyrarbikarinn en þetta er í fyrsta skipti
sem mótið er haldið og er það jafnframt það fyrsta í nýju„ final-four“
fyrirkomulagi í úrslitakeppni Eimskipsmótaraðarinnar. Mótinu lýkur á sunnudag.
Sex fyrrverandi Íslandsmeistarar í karlaflokki eru á meðal keppenda og
Íslandsmeistari kvenna frá því í fyrra. Fimm af þeim karlkylfingum sem sigruðu í
2. deild Evrópumótsins í síðustu viku eru með og sömuleiðis kvennalandsliðið sem
lék á Evrópumótinu á Urriðavelli í síðustu viku. Hvaleyrarvöllur er sagður
skarta sínu fegursta þessa dagana og keppnisaðstæður með besta móti, að því er
fram kemur á heimasíðu Golfsambands Íslands þar sem einnig er hægt að fylgjast
með framvindu mótsins. Hannes Þór Halldórsson, landsliðsmarkmaður Íslands í
fótbolta, er genginn til liðs við danska úrvalsdeildarliðið Randers frá NEC
Nijmegen í Hollandi. Þetta var staðfest á heimasíðu Randers nú í morgun. Hannes
Þór vakti mikla athygli á nýafstöðu Evrópumóti í Frakklandi, varði flest skot
allra markmanna á mótinu og margir biðu spenntir að sjá hvert framhaldið yrði
hjá þessum 32 ára gamla uppalda Leiknis-manni. Það hefur nú verið staðfest,
þriggja ára samningur við Randers. Ólafur Kristjánsson er þjálfari Randers sem
hefur leik á nýju tímabili á mánudag gegn Midtjylland og verður Hannes þá í
hópnum. Randers hafnaði í sjötta sæti dönsku deildarinnar á síðasta tímabili.
Karen Knútsdóttir, fyrirliði íslenska kvennalandsliðsins í handbolta, sagði
liðið verða að komast í betra form í viðtali á RÚV eftir fjórtán marka tap fyrir
Frökkum í undankeppni EM í gærkvöldi. „ Ég veit að deildin hérna heima er rosa
skemmtileg og allt það en það vantar bara meiri gæði og hraða og styrk,“ sagði
Karen sem spilar sjálf með Nice í frönsku úrvalsdeildinni. Fátt gekk upp hjá
íslenska liðinu í gærkvöldi og draumurinn um að komast á EM í Svíþjóð í desember
er nánast úti. Þó er einn leikur eftir í undankeppninni, gegn Þjóðverjum á
sunnudag, og náist stór sigur er enn möguleiki. Karen kallaði eftir því að
fleiri leikmenn æfðu betur og kæmust í alþjóðlegt form. Axel Stefánsson hefur
verið ráðinn þjálfari íslenska kvennalandsliðsins í handbolta. Hann tekur við
liðinu af Ágústi Þór Jóhannssyni sem hefur stýrt því frá því snemma árs 2011 en
gaf ekki kost á sér áfram. Tilkynnt var um ráðningu Axels á blaðamannafundi sem
HSÍ hélt nú rétt fyrir hádegi. Hann hefur verið búsettur í Noregi lengi og
starfað þar fyrir norska handknattleikssambandið. Hann spilaði sem markmaður á
árum áður, bæði með Þór og KA, og einnig með Val. Síðar lék hann og þjálfaði í
Noregi, meira annars við hlið Þóris Hergeirssonar hjá norska kvennalandsliðinu,
sem er sem stendur handhafi allra stærstu titlanna sem í boði eru. Samningur
Axels við HSÍ er til þriggja ára og samkvæmt formanni sambandsins, Guðmundi B.
Ólafssyni, er mikil uppbygging framundan hjá liðinu sem tókst ekki að tryggja
sér sæti á EM í Svíþjóð í desember. Nánara yfirlit yfir feril Axels má sjá hér.
Ólympíuleikarnir í Ríó í Brasilíu verða settir með pompi og prakt 5. ágúst og
mun öll heimsbyggðin fylgjast með þessari stærstu íþróttahátíð heims. RÚV mun
sýna beint frá leikunum í Ríó og fram að þeim hitum við upp með ýmsum hætti.
Meðal annars birtast pistlar í öllum þáttum Sportrásarinnar á Rás 2 fram að
leikum. Í gærkvöld voru teknir fyrir Ólympíufarar sem hafa verið talsvert eldri
en flestir aðrir. Hlusta má á pistilinn í spilaranum hér fyrir ofan.
Fimleikakonan Oksana Chusovitina er ein þeirra sem mun keppa í
áhaldafimleikakeppni Ólympíuleikanna í Ríó de Janeiro í Brasilíu. Hún mun keppa
fyrir Úsbekistan. Þetta væri svosem ekki í frásögu færandi nema fyrir þær sakir
að Chusovitina verður 41 árs þegar Ólympíuleikarnir í Ríó hefjast og þetta verða
sjöundu Ólympíuleikar hennar í röð. Chusovitina er fyrrverandi Ólympíumeistari,
því hún vann til gullverðlauna í liðakeppni í fimleikum á leikunum í Barcelona á
Spáni árið 1992. Þá keppti þó ekki undir neinum þjóðfána heldur fyrir sameinað
lið fólks íþróttamanna frá löndum þar sem óvissuástand var og þá undir merkjum
Ólympíufánans. Oksana Chusovitina er fædd 19. júní 1975 í Buchara í
Sovétríkjunum borgin er nú hluti af Úsbekistan og hóf ung að æfa fimleika. Hún
vann sér fyrst inn þátttökurétt á Ólympíuleikunum í Barcelona árið 1992 en þá
höfðu Sovétríkin liðast í sundur og Chusovitina keppti með sameinuðu liði
íþróttafólks á hrakhólum og vann gullverðlaun í liðakeppni. Eftir leikana í
Barcelona var tilveruréttur Úsbekistan viðurkenndur og hún varð ríkisborgari
þess lands og keppti fyrir Úsbeka á Ólympíuleikunum í Atlanta 1996, Sydney 2000
og Aþenu 2004. Hún giftist fimleikamanninum Bakhodir Kurbanov sem einnig er
Úsbeki árið 1997 og tveimur árum síðar eignuðust þau soninn Alisher. Alisher
greindist með hvítblæði árið 2002 og til að leita lækninga fluttust Chusovitina
og Kurbanov með Alisher til Kölnar í Þýskalandi. Á meðan Alisher gekkst undir
meðferð í Köln æfði Chusovitina í Þýskalandi og árið 2006 gerðist hún þýskur
ríkisborgari. Hún keppti því fyrir Þýskaland í fimleikakeppni Ólympíuleikanna í
Peking árið 2008. Þar vann hún sín önnur Ólympíuverðlaun þegar hún hlaut silfur
fyrir stökk. Chusovitina keppti svo á sínum sjöttu Ólympíuleikum þegar hún mætti
til London 2012 fyrir hönd Þjóðverja þá 37 ára og komst meðal annars í úrslit í
stökki og endaði í fimmta sæti. Nú er hún farin að keppa aftur fyrir hönd
Úsbekstan og tókst í vor að vinna sér inn þátttökurétt á sjöundu Ólympíuleikunum
í röð og verður því væntanlega í eldlínunni í Ríó í ágúst, þá orðin 41 árs.
Oksana Chusovitina er í miklum metum í heimalandi sínu og ber meðal annars
titilinn heiðursíþróttamaður Úsbekistan fyrir framlag sitt í þágu íþrótta í
gegnum tíðina. Chusovitina verður elsta fimleikakonan til að keppa á
Ólympíuleikum þegar hún mætir til leiks í Ríó og þá hefur heldur engin
fimleikakona keppt jafn oft á Ólympíuleikum og hún. Chusovitina á þó talsvert
langt í að ná meti kanadíska knapans Ian Millar sem keppt hefur á 10
Ólympíuleikum. Millar sem keppti í hestaíþróttum keppti fyrst á leikunum í
München árið 1972 þá 25 ára og svo aftur fjórum árum síðan í Montreal en missti
af leikunum í Moskvu 1980. Hann keppti svo á öllum leikum frá og með 1984 til
leikanna í London 2012 en þá var Millar orðinn 65 ára. Lengi vel var útlit fyrir
að Millar færi á sína elleftu Ólympíuleika og yrði með á leikunum í Ríó, en þar
sem hans besta hross, hesturinn Dixon er að jafna sig eftir aðgerð verður ekkert
af þátttöku hans. En Millar verður þó í Ólympíuliði Kanada, það er að segja Amy
Millar, dóttir Ians og hún mun að sjálfsögðu keppa í hestaíþróttum á leikunum.
Millar er þó ekki elstur til að keppa á Ólympíuleikum. Það met er í eigu sænsku
skyttunar Oscars Swahn sem var 72 ára og 281 dags gamall þegar hann keppti í
skotfimi á Ólympíuleikunum í Antwerpen árið 1920. Swahn náði reyndar lágmarki
inn á leikana í París fjórum árum síðar, dró þátttöku sína til baka og mætti
ekki til keppni. Swahn á líka metið yfir elstu íþróttamenn til að vinna
gullverðlaun á Ólympíuleikum. Hann var 64 ára og 280 daga gamall þegar hann vann
gullið í skotfimikeppni á leikunum í Stokkhólmi árið 1912. Ekki nóg með það, þá
á Swahn líka metið sem elsti verðlaunahafi á Ólympíuleikum frá uppafi. Hann vann
nefnilega silfurverðlaun á leikunum í Antwerpen 1920 þá á sjötugastaogþriðja
aldursári. Elsta konan til að vinna verðlauna á Ólympíuleikum er Lida Peyton
Pollock frá Bandaríkjunum sem vann gull í bogfimi í St. Louis 1904, þá 44 ára.
Elsti Íslendingurinn til að keppa á Ólympíuleikum var Carl J. Eiríksson sem var
62 ára þegar hann keppti í skotfimi á leikunum í Barcelona 1992. Hann var raunar
elsti keppandinn af öllum íþróttamönnunum sem kepptu á Ólympíuleikunum í
Barcelona. Carl náði sér þó ekki á strik og endaði í 50. sæti af 52 keppendum í
sinni grein. Íslensku keppendurnir átta sem mæta til leiks í Ríó í Brasilíu í
ágúst eru hins vegar allir talsvert yngri. Júdókappinn Þormóður Árni Jónsson er
þeirra elstur, en hann er þó ekki nema 33 ára, sem telst nú ekki hár aldur í
hæsta gæðaflokki í júdó. Pistillinn var fyrst fluttur á Sportrásinni á Rás 2,
mánudagskvöldið 25. júlí 2016. Evrópumótið í frjálsum íþróttum hefst í Amsterdam
í Hollandi á miðvikudag, 6. júlí. Allt besta frjálsíþróttafólk Evrópu verður
meðal keppenda, þar á meðal fimm íslenskir íþróttamenn. RÚV sýnir beint frá EM
alla keppnisdagana. Aníta Hinriksdóttir keppir í 800 metra hlaupi og hefur
keppni í undanrásum á miðvikudag klukkan 16:25. Komist hún í undanúrslit keppir
hún í þeim á fimmtudag klukkan 16:50. Úrslit 800 metra hlaups kvenna verða svo
laugardaginn 9. júlí klukkan 19:40 Ásdís Hjálmsdóttir keppir í spjótkasti.
Forkeppnin verður klukkan 10:00 eða 11:25 á fimmtudag, en komist hún í úrslit
keppir hún í þeim laugardaginn 9. júlí klukkan 16:45. Arna Stefanía
Guðmundsdóttir keppir í 400 metra grindahlaupi. Undanrásirnar eru föstudaginn 8.
júlí klukkan 12:15. Undanúrslitin verða á laugardag klukkan 18:20 og úrslitin á
sunnudag klukkan 15:05. Guðni Valur Guðnason keppir í kringlukasti. Forkeppnin
verður á fimmtudag klukkan 14:35 eða 16:15 eftir því í hvorum riðlinum hann
lendir. Komist Guðni Valur í úrslit verða þau laugardaginn 9. júlí klukkan
18:35. Hafdís Sigurðardóttir keppir í langstökki. Forkeppnin verður á miðvikudag
klukkan 16:40. Komist hún í úrslit verða þau föstudaginn 8. júlí klukkan 17:20.
miðvikudagurinn 6. júlí: Frá kl. hinn 13:30 á RÚV fimmtudagurinn 7. júlí: Frá
kl. hinn 14:05 á RÚV föstudagurinn 8. júlí: Frá kl. hinn 16:05 á RÚV og RÚV 2
laugardagurinn 9. júlí: Frá kl. hinn 16:45 á RÚV og RÚV 2 sunnudagurinn 10.
júlí: Frá kl. hinn 15:00 á RÚV og RÚV 2 Sigurbjörn Árni Arngrímsson mun lýsa
mótinu af sinni alkunnu snilld. Besti tennisspilari heims um þessar mundir,
Serbinn Novak Djokovic komst í heimspressuna í morgun vegna ummæla sinna um
verðlaunafé á alþjóðlegum tennismótum og hafa ummælin reitt marga til reiði.
Djokovic telur sanngjarnara að verðlaunafé til karla á stórmótum í tennis eigi
að vera hærra en verðlaunféð sem konurnar vinna sér inn. Eftir sigur á Milos
Raonic í úrslitum BNP Paribas Open mótsins í gær voru ummæli Raymonds Moore frá
því fyrr um helgina borin undir Djokovic. Moore sem er frá Suður-Afríku var
sigursæll tennisleikari á áttunda áratug síðustu aldar, lét hafa eftir sér um
helgina að konur eins og Serena Williams ættu að vera þakklátar fyrir það að
menn eins og Roger Federer og Rafael Nadal hefðu borið tennisíþróttina á herðum
sér síðustu ár og konurnar í tennisheiminum nytu í raun aðeins góðs af því.
Moore hefur nú beðist afsökunar á ummælum sínum sem vöktu hörð viðbrögð, meðal
annars Serenu Williams sem sagði þau ekkert annað en óvirðingu við konur. En
skaðinn var skeður og Novak Djokovic tók upp þráðinn eftir sigurinn á Raonic í
gær. „ Á meðan öll gögn styðja það að áhuginn sé meiri á karlakeppni í tennis,
það seljast fleiri miðar á okkar viðureignir og áhorfendur eru miklu fleiri, þá
er það í raun frekar ósanngjarnt að verðlaunaféð í kvennakeppninni sé jafn mikið
og hjá okkur,“ sagði Djokovic meðal annars. Serena Williams svaraði Djokovic á
blaðamannafundi eftir tap gegn Victoriu Azarenka á sama móti í gær. „ Á síðasta
ári var uppselt á úrslitaleik kvenna á Opna bandaríska meistaramótinu löngu áður
en uppselt varð á úrslitaleikinn hjá körlunum. Þið verðið að afsaka, en spilaði
Roger Federer þann úrslitaleik eða þá Rafa Nadal eða einhver annar karl? Ég held
nú síður, sagði Serena Williams. Bryndísi Rún Hansen tókst ekki að tryggja sér
sæti í undanúrslitum 100 m skriðsunds kvenna. Bryndís synti í fimmta riðli af
níu í undanrásunum í morgun og var tími hennar 56,98 sekúndur. Bryndís Rún var
síðust í sínum riðli. Aðeins sextán komast áfram í undanúrslit og var Bryndís
með 58. besta tímann í undanrásunum og því talsvert frá því að komast í
undanúrslit. „ Þetta var allt í lagi. Ég er eiginlega ekkert svo sátt því ég
náði mér ekki á strik. Ég var eiginlega of æst í að ná árangri og hugsaði alltof
mikið í sundinu, sagði Bryndís Rún þegar RÚV ræddi við hana eftir undanrásirnar
í morgun. Nánar er rætt við Bryndísi í viðtali sem sjá má í spilaranum hér fyrir
ofan. Geir Þorsteinsson sem verið hefur formaður Knattspyrnusambands Íslands frá
2007 ætlar ekki að gefa kost á sér til endurkjörs formanns á ársþingi
sambandsins í febrúar. Þetta kemur fram í yfirlýsingu sem hann sendi frá sér
rétt í þessu. Geir varð framkvæmdastjóri KSÍ 1997 og formaður tíu árum síðar.
Kosið verður um nýjan formann í Vestmannaeyjum 11. febrúar. Nú þegar hefur Guðni
Bergsson gefið kost á sér og Björn Einarsson íhugar málið. Yfirlýsing Geirs er
svohljóðandi: „Snemma á níunda áratugnum fyrir rúmum 30 árum hóf ég afskipti af
knattspyrnumálum utan mín félags þegar ég tók að mér niðurröðun
knattspyrnuleikja í Reykjavík, sat síðan í stjórn KSÍ 1986-87 undir forystu
Ellerts B. Schram og tók að mér formennsku í mótanefnd KSÍ. Eitt leiddi af öðru
og um áramótin 1992-93 hóf ég störf á skrifstofu KSÍ, en þá hafði Eggert
Magnússon tekið við formennsku KSÍ. Ég tók síðan við sem framkvæmdastjóri KSÍ
1997 og hef verið formaður síðan 2007. Um þessi áramót hef ég staðið vaktina
fyrir KSÍ samfellt í tæpan aldarfjórðung. Starfið hefur verið fjölbreytt og
skemmtilegt en um leið krefjandi. Góðir stjórnunarhættir kalla á endurnýjun í
forystu samtaka eins og KSÍ. Eftir vandlega íhugun hef ég ákveðið að gefa ekki
kost á mér til endurkjörs á næsta ársþingi og bið samstarfsfólk í KSÍ,
aðildarfélög KSÍ og forystumenn íslenskra knattspyrnufélaga að virða ákvörðun
mína og sameinast um að kjósa nýjan formann íslenskri knattspyrnu til heilla. Ég
er stoltur af starfi mínu og framlagi til íslenskrar knattspyrnu og hef ávallt
haft hagsmuni heildarinnar í huga. Knattspyrnusamband Íslands stendur nú - utan
sem innan vallar - öflugara en nokkru sinni fyrr. Áfram Ísland, Geir
Þorsteinsson, formaður KSÍ.” Elfar Freyr Helgason hefur skrifað undir nýjan
þriggja ára samning við úrvalsdeildarlið Breiðabliks í fótbolta. Jafnframt hefur
verið ákveðið að hann fari á lánssamningi til Horsens sem spilar í efstu deild í
Danmörku. Frá þessu var greint á heimasíðu Breiðbliks í dag. Elfar sem er 27 ára
hefur spilað 197 leiki með meistaraflokki Breiðabliks og skorað í þeim níu mörk.
Hann hefur spilað sex leiki með U-21 árs landsliði Íslands og einn með
A-landsliðinu. Hann mun spila með Horsens næstu mánuði og þar hittir hann fyrir
Kjartan Henry Finnbogason sem gekk til liðs við félagið 2014. Þjálfari liðsins
er Bo Henriksen sem spilaði hérlendis á árum áður, með Val, Fram og ÍBV. Stjórn
og starfsfólk Íþróttasambands fatlaðra hefur lýst yfir vonbrigðum yfir því að
Helgi Sveinsson, Evrópumeistari í spjótkasti, hafi ekki hlotið stig í kjöri
Samtaka íþróttafréttamanna á Íþróttamanni ársins 2016. Formaður Samtaka
íþróttafréttamanna segir ekki litið niður á neinar íþróttir. Á síðu
Íþróttasambands fatlaðra má lesa eftirfarandi: „Stjórn og starfsfólk
Íþróttasambands fatlaðra lýsa yfir vonbrigðum sínum á þeirri staðreynd að
Evrópumeistarinn Helgi Sveinsson hafi ekki hlotið eitt einasta stig í kjöri
Samtaka Íþróttafréttamanna á Íþróttamanni ársins 2016. Fjöldi íþróttamanna gerði
hávært tilkall til þess að vera inni á topp 10 listanum fyrir árið 2016 en alls
voru 19 íþróttamenn sem hlutu stig í kosningunni. Allir sem fengu atkvæði í
kosningunni eru vel að þeim komin og óskar Íþróttasamband fatlaðra þeim öllum
innilega til hamingju. Enginn íþróttamaður úr röðum fatlaðra hlaut stig í
kjörinu þetta árið. Árið 2016 varð Helgi Sveinsson Evrópumeistari í spjótkasti í
sameinuðum flokkum F42,43 og 44. Þá setti hann nýtt Paralympic-met í flokki 42 á
Paralympics sem fram fóru í Ríó de Janeiro þegar hann kastaði 53,96 metra og
hafnaði í 5. sæti. Á Paralympics er einnig keppt í sameinuðum flokkum aflimaðra
(42,43 og 44) og er Helgi í flokki 42 eða þeirra sem keppa með mesta skerðingu
innan flokkanna þriggja. Var hann einn úr hópi keppenda í flokki 42 sem komust í
úrslit spjótkastkeppninnar í Ríó. Er það einlæg von Íþróttasambands fatlaðra að
ekki sé svo litið á að Evrópumeistaratitill í íþróttum fatlaðra og
Paralympic-met séu svo léttvæg fundin að hægt sé að afskrifa slík afrek með
öllu.“ Íþróttamaður ársins 2016 var kjörinn Gylfi Þór Sigurðsson,
knattspyrnumaður hjá velska liðinu Swansea. Eiríkur Stefán Ásgeirsson, formaður
Samtaka íþróttafréttamanna, hafði þetta um málið að segja: „Svona var
niðurstaðan að þessu sinni, við lítum ekki niður á neinar íþróttir.“.
Unglingalandsliðsmanni í körfubolta var boðin nýjasta tegund af snjallsíma fyrir
að hitta ekki úr fyrsta vítaskoti sínu í leik með landsliðinu fyrir nokkrum
árum. Þetta kom fram á fundi Körfuknattleikssambands Íslands með foreldrum
leikmanna í úrtakshópi fyrir unglingalandslið í körfubolta. Tilboðið kom frá
manni sem setti sig í samband við leikmanninn stuttu fyrir landsliðsverkefni og
ætlaði sér að græða á „klúðrinu“. Leikmaðurinn var sextán ára þegar atvikið kom
upp, fyrir tveimur til þremur árum, að sögn Hannesar S. Jónssonar formanns KKÍ
en sambandið hafi ekki heyrt af þessu fyrr en eftir á og því ekki getað aðhafst
neitt. „Þessi hluti kynningarinnar var til þess gerður að foreldrar átti sig á
þeirri vá sem fylgir veðmálum og hagræðingu úrslita sem er því miður orðin
fylgifiskur fótbolta, körfubolta og fleiri íþróttagreina,“ segir Hannes
jafnframt í umfjöllun um málið í Morgunblaðinu í dag. Stefán Rafn Sigurmannsson
vinstri hornamaður er kominn til Frakklands og æfði með íslenska landsliðinu í
Metz í gær. Stefán Rafn var einn þeirra sem ekki komst í gegnum niðurskurð Geirs
Sveinssonar landsliðsþjálfara áður en Ísland hélt á fjögurra þjóða æfingamót í
Danmörku um síðustu helgi, en er nú kominn aftur inn í hópinn. Þau svör fengust
frá HSÍ að ástæða þess að Stefán Rafn væri kominn til Metz væri til að vera til
taks, vegna meiðsla Bjarka Más Elíssonar. Bjarki Már missti af leik Íslands og
Danmerkur í Árósum á sunnudag eftir að meiðsli tók sig upp. Stefán Rafn hefur
verið í íslenska landsliðinu á síðustu fjórum stórmótum, en Bjarki Már hefur
aldrei áður farið með A-landsliðinu á stórmót. Ástand Bjarka Más verður skoðað
betur í dag, en Ísland þarf að tilkynna 16 manna hóp fyrir leikinn á móti Spáni
annað kvöld, á tæknifundi klukkan 18 að íslenskum tíma í kvöld. Í landsliðshópi
Geirs Sveinssonar sem keppir fyrir Íslands hönd á HM í Frakklandi eru ungir og
efnilegir leikmenn í bland við eldri og reynslumeiri. Guðjón Valur Sigurðsson
keppir á sínu 20. stórmóti, en Bjarki Már Elísson, Arnar Freyr Arnarsson, Janus
Daði Smárason og Ómar Ingi Magnússon eru allir á sínu fyrsta stórmóti.
Upplýsingar um leikmenn Íslands má sjá hér fyrir neðan. Vignir Svavarsson er
veikur og fór ekki með liðinu til Kaupmannahafnar í dag þaðan sem liðið ferðast
til Frakklands á morgun. Aron Pálmarsson er hins vegar kominn til móts við
íslenska liðið, en það er þó enn óvíst um þátttöku hans á HM. Íslenska
karlalandsliðið í handbolta verður aðeins með 14 leikmenn á leikskýrslu þegar
Ísland mætir Danmörku í lokaleik Bygma-bikarsins í handbolta í kvöld. Liðin
mætast í Árósum klukkan 19:15 í leik sem sýndur verður í beinni útsendingu RÚV
2. Arnar Freyr Arnarsson og Ómar Ingi Magnússon héldu til Serbíu í gær til móts
við 21 árs landslið Íslands og verða því ekki með í dag. Það hafði raunar alltaf
staðið til. Bjarki Már Elísson og Vignir Svavarsson munu svo hvorugur spila
leikinn við Danmörku í kvöld. Geir Sveinsson landsliðsþjálfari sagði við RÚV að
smávægileg meiðsli hafi tekið sig upp hjá Bjarka Má og því hafi verið ákveðið að
hvíla hann í kvöld. Vignir Svavarsson er svo orðinn veikur og verður því ekki
með í dag. Vignir er nánast kominn í einangrum svo fleiri í hópnum verði ekki
veikir. Kári Kristján Kristjánsson sem var herbergisfélagi Vignis er því fluttur
út úr herbergi Vignis. Leikur Íslands og Danmerkur hefst klukkan 19:15 og verður
sýndur á RÚV 2. Vignir Svavarsson segist alltaf líta á það sem forréttindi að
vera valinn í íslenska landsliðið. Hann hlaut ekki náð fyrir augum
landsliðsþjálfarans fyrir leikina í undankeppni EM í byrjun nóvember, en er nú
valinn á ný í landsliðið. „Ég er alltaf stoltur og glaður með að vera valinn í
landsliðið og það er engin undantekning á því núna þó ég hafi ekki verið í hóp
síðast. Ég er glaður að fá að vera með,“ segir Vignir Svavarsson í viðtali við
RÚV. Hvernig var að fylgjast með þessum undankeppnisleikjum þegar þú varst ekki
með? „Ég verð að viðurkenna að það var svolítið skrýtið að vera allt í einu
heima í stofu og að horfa á þetta í sjónvarpinu. Þetta var undarleg tilfinning
og undarlegri en ég bjóst við. Ég hélt að þetta yrði ekkert mál en það var
skrýtið að horfa á strákanna,“ segir Vignir. „Ég hef alltaf barist fyrir sæti
mínu í liðinu. Ég hef aldrei gengið að því vísu að vera í landsliðinu þó ég hafi
verið þar í öll þessi ár. Ég hef ekki haft stórt hlutverk innan liðsins og oft
verið varaskeifa. Ég hef alltaf þurft að hafa fyrir þessu og það er engin
breyting núna.“ Heyra má enn frekar í Vigni í myndbandinu hér að ofan. 
