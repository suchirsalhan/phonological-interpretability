шаибатъ же ѿ бедерѧ г҃ мсци а ѿ дабылѧ до шаибата в҃ мсца моремъ итьти мачимъ да
чимъ ѿ бедерѧ д҃ мсца моремъ итьти а там꙽ же дѣлають чими да все дешево а до
силѧна в҃ мсца моремъ итьти в шабаите же родит сѧ шелкъ да инчи да жемчюгъ да
сандалъ слоны продають в локот в силѧне же родит сѧ ам꙽моны да чрьвци да фатисы
в лекоте же родит сѧ перець да мошкат да гвоздникы да фѹфалъ да цвѣт в кѹзрѧте
же родит сѧ краска да люкъ да в кам꙽батѣ родит сѧ ахикъ в рачюре же родит сѧ
алмазъ бир꙽ кона да новъ кона алмазъ продають посыкꙋ по пѧти рѹблевъ а доброго
по десѧти рѹблевъ новаго же почка алмазꙋ пѣнечь че кени сїѧ же чар шеш꙽ кени а
сипитъ екъ тенка алмазъ же родит сѧ в горѣ каменои а продають же тѹю горꙋ
каменѹю по двѣ тысѧчи фѹнтовъ золотых новаго алмазꙋ а кона алмазꙋ продають в
локот по і҃ тысѧчь фѹнтовъ золотых а землѧ же тоѧ меликханова а холопъ салтановъ
а ѿ бедерѧ л҃ кововъ а шабаите не ни жидове ни бесермена ни хрстиане инаа вѣра
индѣискаа ни с хѹды ни зъ бесермены ни пїють ни ꙗдѧть а мѧса никакого не ꙗдѧть
да в шабатѣ же все дешево а родит сѧ шелкъ да сахаръ велми дешево да по лесѹ ѹ
них мамоны да ѡбезьꙗны да по дорогамъ людеи дерѹт ино ꙋ нихъ ночи по дорогамъ не
смѣють ѣздити ѡбезъꙗнъ дѣлѧ да момонъ дѣлѧ а ѿ шаибата же і҃ мсць сѹхомъ итьти а
моремъ д҃ мсца аѹкиковъ а ѡленеи ѡкормленых рѣжѹть пꙋпы а пѹпъ в не мъскѹсъ
родит сѧ а дикыи ѡленї пѹпькы ис собѧ ронѧть по полю и по лесѹ ино ис тѣх вонѧ
выходить да ѣстъ то тотъ не свѣжь мсца маа великїи днь взалъ есми в꙽ бедере
бесерменьскомъ и в гондѹстани а в бесермене бограмъ взѧли въ сред мсца маа а
заговѣлъ есми мсца априлѧ а҃ дн҃ь ѡ блг҃овѣрныи хрстїѧне иже кто по многым
землѧмъ плавает въ многыѧ грѣхы впадаеть и вѣры сѧ да лишаеть хрсткые азъ же
рабище бж҃ие афонасие и сжали сѧ по вѣрѣ ѹже проидоша четыре великыѧ говѣина и
д҃ проидоша великыѧ дн҃и аз же грѣшныи не вѣдаю что есть великыи дн҃ь или
говѣино ни ржства хсва нѣ вѣдаю ни иныхъ праздниковъ не вѣдаю ни среды ни
пѧтници не вѣдаю а книгъ ѹ менѧ нѣтъ коли мѧ пограбили и ни книгы взѧли ѹ ме азъ
же ѿ многыѧ бѣды поидох до индѣи занже ми на рѹс поити нѣ с чѣмъ не ѡстало сѧ
товарѹ ничево пръвыи ж великъ дн҃ь взѧл есми в каинѣ дрѹгои великъ дн҃ь в
чебѹкарѹ в маздраньскои земли третии великыи дн҃ь в гѹрмызѣ четвертыи великыи
дн҃ь въ индѣи с бесермены въ бедери и тѹ же много плакахъ по вр҃ѣ по
хрстьѧньскои бесерменинъ же мелик тотъ мѧ много понѹди в вѣрѫ бесерменьскѹю
стати аз꙽ же емꙋ рекох гсне ты намаръ кыларесенъ менда намазъ киларьменъ ты бешь
намазъ киларьсизъ менда г҃ каларемень мень гарипъ асень иньчаи ѡнъ жо ми рече
истинѹ ты не бесерменинъ кажеши сѧ а хрстьаньства не знаешь аз꙽ же въ многыѧ
помышлениѧ впадохъ и рекох себѣ горе мнѣ ѡкаанномѹ ꙗко ѿ пѹти истиннаго
заблѹдих꙽ сѧ и пѹти не знаю ѹже самъ поидѹ г҃и бж҃е вседержителю творець нб҃ꙋ и
земли не ѿврати лица ѿ рабища твоего ꙗко скорбь близъ есмь г҃и призри на мѧ и
помилѹи мѧ ꙗко твое есмь создание не ѿврати мѧ г҃и ѿ пѹти истиннаго и настави мѧ
г҃и на пѹт твои правыи ꙗко никоеꙗ же добродѣтели в нѹжи тои сотворих тебѣ ги҃
мои ꙗко дн҃и своꙗ преплых все во злѣ г҃и мои ѿмо перводигерь ѡл꙽ло ты каримъ
ѡл꙽ло рагымъ ѡл꙽ло каримъ ѡл꙽ло рагымел꙽ло ахалимъ дѹлимо ѹже проидоша д҃
великыѧ дн҃и в бесерменьскои земли а хрства не ѡставихъ далѣ б҃ъ вѣдаеть что
бѹдеть ги҃ бж҃е мои на тѧ ѹповах сп҃си мѧ ги҃ бж҃е мои ѿ савꙑ покланѧнее къ
братьи и дрꙋжине оставили мѧ бꙑли людье да остать дани исправити бꙑло имъ до
сени а по первомꙋ пꙋти послати и отъбꙑти проче и заславъ захарьѧ въ в[ѣ]ре
ꙋроклъ не даите савѣ ни одиного песцѧ хотѧ на нихъ емати самъ въ томь а въ т]омь
ми сѧ не исправилъ въборзѣ ни къ вамъ ни т]ꙋ ти бꙑлъ а въ томь есмь осталъ по
томь пришли смерди ѿ аньдрѣѧ мꙋжь приѧли и дане ѿѧли людье и осьмь вꙑсѧгла что о
тꙋдоре порозꙋмѣите братье емꙋ даче что въ с[е емꙋ състане тѧгота тамъ и съ
дрꙋжиною егъ а се[л]ечѧномъ свомъ къ[н]ѧз[ь самъ отъ в]олокꙋ и отъ м]ъс[т]ѣ
ꙋчѧстокѣ водале а[ч]е ли ти брат[ь]е винꙑ л[ю]дье на мѧ не ищꙋ[ть а до[вѣд]ок[а
бꙋд[е то же нꙑнеца радъ бꙑхъ послале грам]о[тꙋ ѿ рьмьшѣ покланѧнье къ климѧ[тѣ и
къ павьл[ꙋ б҃ дѣлѧ котореи любо потрѹди сѧ до владꙑчѣ съка[ж]ита владꙑчѣ мою
обидѹ и мои бои желѣза а ѧ емоу не дълъжьне ничимъже и молю ва сѧ Слава тебѣ г҃и
цр҃ю нб҃сьныи ꙗко съподоби мѧ написати Еуглие се почахъ же е писати въ лѣт ҂ѕ҃
ф҃ ѯ҃ д А оконьчахъ е въ лѣт ф҃ ѯ҃ е Написахъ же еуглие се рабоу бж҃ию нареченоу
сѫщоу въ кр҃щении иосифъ а мирьскы остромиръ близокоу сѫщоу изѧславоу кънѧзоу
изѧславоу же кънѧзоу тогда прѣдрьжѧщоу обѣ власти и оц҃а своего ꙗрослава и брата
своего володимира самъ же изѧславъ кънѧзь правлꙗаше столъ о҃ца своего ꙗрослава
кыевѣ А брата своего столъ порѫчи правити близокоу своему остромироу новѣгородѣ
Мънога же лѣт дароуи б҃ъ сътѧжавъшоумоу Еуглие се на оутѣшение мъногамъ д҃шамъ
кр҃стиꙗньскамъ даи емоу г҃ь б҃ъ бл҃ние с҃тыхъ еванг҃листъ иіоана матфеа лоукы
марк и с҃тыхъ прао҃ць Авраама и ісака и іꙗкова самомоу емоу и подружию его
феоѳанѣ и чѧдомъ ею и подружиіемь чѧдъ ею съдравьствоуите же мънога лѣт
съдрьжѧще пороучение свое Аминъ Азъ григории диꙗкон написахъ еуглие е да иже
горазнѣе сего напише то не мози зазьрѣти мьнѣ грѣшьникоу почахъ же писати мсца
октѧб к҃ а на памѧт илариона А оконьчах мсца маиꙗ въ в҃і на пат епифана молю же
вьсѣхъ почитаіѫщихъ не мозѣте клѧти нъ исправльше почитаите Тако бо и ст҃ы ап҃лъ
паулъ г҃леть Бл҃те А не кльнѣте Аминъ л҃ е Слѹгъ наказывати какъ в люди посылат
с чимъ А слѹгъ своихъ заповѣдываи ѡ людех не переговаривати и гдѣ в людех были и
что видели недобро тово дома не сказывали бы а что дома дѣет сѧ того бы в
людехех не сказывали ѡ чемъ послано то и паметѹи а ѡ иномъ ѡ чемъ оучнѹтъ
спрашивати того не ѿвечевай и не вѣдаи и не знай того борзее ѿдѣлавши сѧ да
домои ходи и дѣло кажи а иныхъ вестеи не приноси што не приказано ино промежь
гсдреи никакои ссоры не бѹдеть и неподобные речи и блѹдные то бы ѿнюд не был то
доброму мѹжѹ похвала и жене толко оу них таковы слѹжки вѣжливы а пошлешь кѹды
слѹшкѹ или сна и што накажеш говорити или што здѣлати или што кѹпить и ты вороти
да спроси емѹ что ты емѹ наказалъ что емѹ говоритї или что емѹ здѣлат или что ем
ѹпити толко по тъвоемѹ наказѹ тебѣ все изговорит ино добро а пошлеш с слѹгою к
комѹ ествѹ или питье или что ни бѹди да воротивь спроси его кѹды несетъ толко
такъ скажетъ какъ наказан то добро а посылати питїе в полне а ествѹ цѣлѹ ино
солгат не оуметь а товаръ посылаи смѣтивъ или смѣрѧвъ а деньги счетши а што
вѣсовое свѣсивъ а вево лѹчши запечатавъ ино безгрѣно да ѡ томъ наказывати что
послано без гсдрѧ ѿдать ли или домовъ ѿнести ι ѡ тѣх всѣхъ людехъ не догадает сѧ
гсдрь или гсдрнѧ сн҃а или слѹги воротитъ да спросит кѹды и с чимъ послали и что
наказали ι оумнаѧ слѹшка вѣжливаѧ самъ ворот сѧ да вѣжливенко соимѧ колпакъ оу
гсдрѧ или оу гсдрни спросивъ ѡ всемъ переговорит что наказано толко потомѹ ино
добро а кѹды пошлють в добрые люди оу воротъ легонко поколотить а по дворѹ идешь
и ко спросит какимъ дѣлом идешь ино того не сказывати а ѿвѣчать не к тебѣ азъ
посланъ к комѹ азъ посланъ с тем то и говорить а оу сѣнеи или оу избы или оу
кѣльи и ноги грѧзные ѡтерти носъ высмаръкати и да выкашлѧт сѧ да искѹсно млства
сотворити а толко аминѧ не ѿдадѹтъ ино и в дрѹгое и в третие молитва сотворити
поболшι̏ перваго а ѿвѣта не ѿдадѹт ино легонко потолкати сѧ и какъ впѹстѧт ино в
тѹ порѹ носа не копать перстомъ ни кашлѧт ни сморкать вѣжливенко стоѧть и на
сторонѹ не смотрит да что наказано то исправит а ѡ иномъ ни ѡ чем не бесѣдовать
да борзее к себе поити да тотъ ѿвѣтъ гсдрю сказать ѡ чемъ посылан а гдѣ лѹчит сѧ
быти оу кого в подворье или в кѣльи при гсдри или без гсдрѧ никакои вещи ни
доброи ни хѹдой ни дорогои ни дешево не ворошити ни смотети бес прощенїѧ ни с
мѣста на мѣсто не переложити и с собою возмѧ ничево не вынести без бл҃гословенїѧ
а ествы и питїѧ також не покѹшати чево не велено то ст҃отатьство и лакомъство
кто н то дерзаетъ без бл҃гословенїѧ и без веленїѧ томѹ ни в чемъ не верити и
заѡчи его никѹды не пошлют по еѵаглїю в мале бе вѣренъ надо многими тѧ поставлю
а что кѹды послано покрыто или повѧзано или запечатано или заверчено того не
дьвигнѹти и не посматриват ествы или питїѧ что послано того не покѹшивати каково
послано таково и ѿнести толко тѹто ѡсмотрїти какъ дают цѣло ли и в полне ли
посылаютъ что бы тамъ невѣрки не было кѹды то нести л҃ ѕ Женамъ наказъ ѡ
пьѧньствѣ и ѡ пьѧномъ питїи и слѹгамъ тако же и ѡ потаи не держати ничево нигдѣ
и слѹгъ лжи и клеветы не слѹшати безъ исправы какъ ихъ наказывати грозою ι женѹ
тако же и какъ в гостех быти ї дома себѧ оустроивати во всемъ А оу жены бы ѿнюд
никако же никоторыми дѣлы пїѧное питье не было ни вино ни мед ни пиво ни
гостиньцы питїе бы было в погребѣ да на леднике пила бы безхмелнѹю брагѹ и квасъ
и дома и в людехъ аще прїидѹтъ ѿколе жены ѡ здоровъи спросить тѣмъ питїѧ пьѧного
не дават а свои женки и дѣвки не пили же бы в людех и дома до пьѧна а жене втаи
мѹжа своего не ести и не пити и похоронакъ на ествѹ и на питье потаи мѹжа своего
не держати а оу подрѹг ι оу племѧни потаи мѹжа своего питья и есты и здѣлки и
поминковъ всѧких не просить и самой не давать а оу себѧ чюжево не держать без
мѹжнѧ вѣдома ѡ всем совѣтовати с мѹжемъ а не с холопомъ и не с робою ѿнюд беречи
сѧ ѿ всѧкаго ѕла а рабъ своих и рабынь ложьными словесы не ѡбговаривати мѹжѹ
своемѹ и насердки не держати а кто что избродитъ и то мѹжѹ сказати прѧмо бес
прибавки а мѹжѹ и жене ѿнюдъ ѡговорѹ не слѹшати никаково ι не вѣровати безъ
ѡбыскѹ без прѧмого а жене к мѹжѹ безлепицъ домашних не доносити чего сама не
возможет оуправити а которое дѹрное дѣло то мѹжѹ сказати въ правдѹ а в чемъ
котораѧ женка или дѣвка не слѹшает и слово и наказанїе не иметъ ее или каковѹ
пакость оучинит ѡ томъ ѡ всемъ с мѹжемъ переговорити каково комѹ наказанїе
оучинити а гостьи коли лѹчат сѧ и их потчиватї питиемъ какъ пригожа а самои
пьяново питїѧ хмелново не пити а питие и есѣтвѹ и всѧкой ѡбиходъ приносит ѡдинъ
чл҃къ сверстнои кому приказано а мѹжескъ полъ тѹто и рана и поздно ѿнюдъ
никакоже никакими дѣлы не былъ бы кромѣ того комѹ приказано сверстномѹ чл҃кѹ что
принести или ѡ чемъ спросит ца или ѡ чемъ емѹ приказати и всего на немъ пытати и
безчинїѧ ι невѣжества а иномѹ никомѹ тѹта дѣла нѣт а завтракати мѹжѹ и женѣ
ѿнюдъ не пригоже кромѣ немощи ести и пити в подобно времѧ л з Какъ платьѧ всѧкое
жене носити ι оусътроити А платьѧ и рѹбашки ι оубрѹсы на себе носи бережно по
всѧ дн҃и не извалѧт не изсѹслати не измѧти и не излити на рѹдне и на мокрѣ не
класти все то снимаючи с себѧ класти бережно и беречи того накрѣпко и слѹгъ
оучити всѧмѹ томѹ наоукъ а самамѹ гсдрю и гдсни и дѣтемъ и слѹгамъ в чемъ дѣлат
то платье ветшано а ѡстрѧпавши дѣло ино переменить платно чисто вседневное и
сапогъ а в празникъ и в ведро и при людехъ или к цр҃кви итї или в гости ино
лѹчшее плате надѣти из ѹтра бережно ходїти и ѿ грѧзи и ѿ дожжа и ѿ снега беречи
сѧ и питьемъ не оулити ι ествою и саламъ не извалѧт и не иссѹслать на рѹде и на
мокрѣ не сѣсти ѿ празника или ѿ цр҃кви или из гостеи пришед лѹчшее платьѧ с себѧ
снемъ пересмотрить и высѹшит и вымѧт и выпахат и вычистить да хорошенько
оукласти да оупрѧтать а и ветшаное и вседневное всѧкое плано и верхнее и нижнее
и бѣлое и сапаги все измыто всегда бы было а ветшаное исплачено и исшито ино
людемъ посмотрити пригоже и себѣ мило и прибылно и сиротины дать ино сп҃сеньѧ
платьѧ всѧкое и рѹбашка и оубрѹсы и ширинки и всѧкои нарѧдъ ι складши и свертевъ
хорошенько положити гдѣ ни бѹд и в сѹндѹкъ или въ коробью л҃ и Какъ избнаѧ
парѧднѧ оустроити хорошо и чисто Столъ и блюда и ставцы и лошки и всѧкїе сѹды и
ковши и братены воды согрѣвъ из ѹтра перемыти и вытерьти и высѹшить а после
ѡбѣда такоже и вечере а ведра и ночвы и квашни и корыта и сита и решета и горшки
и кѹкшины и корчаги також всегды вымыты и выскресть и вытерть и высѹшит и
положить в чистомъ мѣсте гдѣ бѹдет пригоже быти всегда бь всѧкїе сѹды и всѧкаѧ
пораднѧ вымыто и чисто бы было а по лавке и по дворѹ и по хоромамъ сѹды не
волочили сѧ бы а ставцы и блюда и братены и ковши и лошки по лавке не валѧли сѧ
бы гдѣ оустроено быти в чистомъ мѣстѣ лежало бы ѡпрокинѹто ницъ а в какомъ сѹдне
што ества или питие и то бы покрыто было чистоты ради и всѧкїе сѹды сь ествою
или с питїемъ или с водою ιли квашнѧ ростворить всегда бы покрыто было а в ызбе
ι повѧзано ѿ тороканав и ѿ всѧкїѧ нечистоты изба и стены и лавки и скамъи и полъ
и ѡкна и двѣри и в сенехъ и на крылцы вымыть и вытерть и выместь и выскресть
всегда бы было чисто и лесницы и нижнее крылце все бы то было измыто и
выскребено ι вытерто и сметено да перед нижнимъ крыльцомъ сѣна положить грѧзные
ноги ѡтирать ιно лѣсница не оугрѧзнит сѧ а оу сѣнеи пере дверьми рогошка или
воилокъ ветшанои положит ιли потирало ноги грѧзные ѡтирать чтобы мостѹ не
грѧзнит в грѧзное погодье оу нижнего крылца сѣно или солома переменити а оу
двереи рогозинка или воилокъ переменити ιли потирало чистое положить а грѧзъное
прополоскать и высѹшит и ѡпѧть тѹто же под ноги пригодит сѧ ино то оу добрых
людеи оу порѧдливои жены всегды домъ чистъ ι оустроенъ все по чинѹ и оупрѧтано
гдѣ что пригож и причищено и приметено всегды в ѹстрои как в раи воити всего
того и всѧкои порѧдни жена смотрила ι оучила слѹгъ и дѣтеи добромъ и лихомъ не
имет слово ино оударить и оувидит мѹжь что не порѧдливо оу жены и оу слѹгъ или
не по томѹ ѡ всемъ что в сеи памѧти писано ино бы оумѣлъ свою женѹ наказывати
всѧкимъ разсѹженїемъ и оучити аще внимает и по томѹ все творити ι любити и
жаловати аще жена по томѹ наѹченїю и наказанїю не жїветъ и такъ того всего не
творит и сама того не знаетъ ι слѹгъ не оучит ино достоитъ мѹжѹ жена своѧ
наказывати и ползовати страхомъ на едине и понаказавъ и пожаловати и примолвити
и любовїю наказывати и разсѹжати а мѹжѹ на женѹ не гневати сѧ а жене на мѹжа
всегды жити в любви и в чистосердїи и слѹги и дѣти тако же посмотрѧ по вине и по
дѣлѹ наказыти и раны возлогати да казавъ пожалоти а гсдрни за слѹгъ печаловати
сѧ по разсѹженїю ино слѹжкам надежно а толко жены или сн҃а или дщери слово или
наказанїе не иметъ не слѹшаетъ и не внимаетъ и не боит ца и не творит того как
мѹжь или ѿц҃ъ или мати оучитъ ино плетью постегать по вине смотрѧ а побить не
перед людьми на едине пооучїти да примолъвити и пожаловати а никако же не
гнѣвати сѧ ни женѣ на мѹжа ни мѹжѹ на женѹ а про всѧкѹ винѹ по оухѹ ни по
видѣнью не бити ни под рдце кѹлаком ни пинкомъ ни посохомъ не колоть ни какимъ
железнымъ или дѣревѧнымъ не бить хто с сердца или с крѹчины такъ бьетъ многи
прїтчи ѿ того бывают слепота и глѹхота ι рѹкѹ и ногоу вывихнѹтъ и перстъ и
главоболїе и зѹбнаѧ болезнь а оу беременных женъ и дѣтемъ повреженїе бываетъ во
оутробѣ а плетью с наказанїемъ бережно бити и разѹмно и болно и страшно и
здорова а толко великаѧ вина и крѹчинавата дѣло и за великое и за страшное
ѡслѹшанїе и небреженїе ино соимѧ рѹбашка плеткою вежливенко побить за рѹки держа
по винѣ смотрѧ да пооучивъ примовити а гнѣвъ бы не былъ а люди бы того не вѣдали
и не слыхали жалоба бы ѡ томъ не была а по людцкои ссорѣ или по ѡговорѹ без
ѡбыскѹ без прѧмого брань и побои и гнѣвъ никако же бы не было каково было
наношенїе или рѣчи недобрые или своѧ примѣта того на едине пытати добромъ
истиннѣ покает сѧ безо всѧкаго лѹкавства милостивно наказать да и пожаловати по
вине смотрѧ а толко невиновато дѣло ино ѡговорщикомъ не попѹщати ино бы впере
вражда не была а толко по вине и по ѡбыскѹ по прѧмомѹ а не кает ца ѡ грѣхѣ
своемъ и ѡ вин то оуже наказание жестоко надобет што бы былъ виноватои в винѣ а
правои в правдѣ поклонны главы мечь не сечет а пококорно слово кость ломит л҃ ѳ
Аще мѹжь самъ не оучитъ ино сѹд ѿ бг҃а прїимет аще самъ творитъ ι женѹ и
домочатцовъ оучитъ милость отъ бг҃а прїимѣтъ Аще мѹжь самъ того не творитъ что в
сеи памѧти писано ι жены не оучит и домъ свои не по бѕ҃ѣ строитъ и ѡ своеи дш҃и
не радит и людеи своихъ по семѹ писанїю не оучитъ ι ѡн самъ погѹбленъ в семъ
вѣцѣ и в бѹдщемъ и домъ свої погѹбит аще ли добрыи мѹж ѡ своемъ сп҃сенїи радит и
женѹ наказѹетъ тако же и домочадцовъ своихъ всѧкомѹ страхѹ бж҃їю оучитъ ι
законномѹ хрстїѧньскомѹ жительствѹ яко же есть писано и ѡнъ вкѹпѣ со всемї в
бл҃годеньстве по бѕ҃ѣ жизнь свою препроводит и милость божию полѹчитъ ѡ
прогнанїи бесовъ мл҃твами ст҃агѡ во единъ ѹбо ѿ дн҃їи прпдбныи сергии в нощи
вниде въ цр҃ковь хотѧ пѣти заѹтренюю и внегда начен꙽шѹ емѹ пѣнїе внезаапѹ стена
ц҃рьковнаѧ разстѹпи сѧ и се дїѧволъ ѡчивѣсть вниде съ мнѡжес꙽твом вои бесовьских
акы не входѧи дверми ꙗко тать и разбоиникъ ꙗви же сѧ емѹ сице бѧхѹ во ѡдежах и
в꙽ шапках литовьских ос꙽троверхих но ѹстремиша сѧ на бл҃женнаго хотѧща разорити
цр҃ковь и мѣсто изъ основанїѧ а на бл҃женнаго зѹбы с꙽крегчюще и грозѧще емѹ и
ѹс꙽трашающе его хотѧще ѹбити его и гл҃юще емѹ избежи изыди ѿсюдꙋ и к томѹ не
живи здѣ на мѣсте семъ не бо мы наидохом на тѧ но паче ты нашелъ еси на нас аще
ли не избѣжиши ѿсюдꙋ то расторъгнем꙽ тѧ и ѹмреши в рѹках наших и к томѹ не живъ
бѹдеши и ѡбычаи бо есть дїѧволѹ и его гор꙽дости едга начнет на кого похвалѧти сѧ
или грозити сѧ тогда хощет и землю потребити и море ис꙽сѹшити а не имѣѧ власти
ни над свинїѧми бж҃е кто ѹподобит сѧ тебѣ не премол꙽чи ни ѹкроти бж҃е ꙗко се
врази твои возшѹмѣша и паки реч да воскрснет бг҃ъ и разыдꙋт сѧ враѕи его и да
бѣжат ѿ лица его вси ненавидѧщеи его ꙗко исчезает дымъ тако да исчезнѹт ꙗко тает
воскъ ѿ лица огню тако да погибнꙋт грѣшницы ѿ лица бж҃їѧ а праведницы возвеселѧт
сѧ и тако сергїи именем ст҃ыѧ троца имѣѧ помощницꙋ и застꙋпницꙋ ст҃ѹю бц҃ꙋ и во
ѡрѹжїѧ мѣсто имѣѧ чстныи крстъ хв҃ъ и порази дїѧвола акы дв҃дъ голїѧда и абїе
дїѧволъ с꙽ бѣсы своими невидими быша и вси исчезоша и без вести быша прпдбныи ж
велико бл҃годаренїе принесе къ бг҃ѹ избавльшемѹ его ѿ таковыѧ бесовьскыѧ крамолы
не по мнѡѕех же дн҃ех егда бл҃женныи в хиже своеи всенощнѹю свою единъ бес꙽
престани творѧше мл҃твѹ внезапꙋ быс шѹмъ и клопот и мѧтежъ многъ и смѹщенїе и
страх не во снѣ но на ꙗвѣ и се бѣси мноѕи паки наидоша на бл҃женнаго стадом
бесчинно вопїюще и с꙽ прещенїемъ гл҃юще ѿиди ѿиди ѿ мѣста сего что ища пришелъ
еси в꙽ пѹстыню сїю что хощеши обрѣсти на мѣсте семъ что требꙋеши в лѣсе семъ
сѣдѧ жити ли здѣ начинаеши въскѹю здѣ водворѧеши сѧ не надѣи сѧ здѣ жити не к
томѹ бо можеши ни часа закоснѣти се бо ес ꙗкож и самъ зриши мѣсто пѹсто мѣсто
без꙽годно и не проходно но со всѣ страны до людеи далече и никтож ѿ чл҃къ не
присѣщает здѣ не боиши ли сѧ егда когда ѿ глада ѹмреши здѣ или дѹшегꙋб꙽цы
разбоиницы обрѣтше разбьют тѧ се бо и звѣрїе мнози плотоꙗдци обрѣтают сѧ в
пꙋстыни сеи и волцы тѧжции выюще стадом происходѧт сюдꙋ но и бѣси мнози пакостѧт
злѣ и с꙽трашилища мнѡга и всѧ грознаѧ проꙗвлѧют сѧ здѣ им꙽же нѣсть числа ел꙽ма ж
пѹсто ес ѿ давна мѣсто се кѹпно ж и непотребно и каѧ потреба ес тебѣ аще здѣ
звѣрїе нашедше снѣдѧт тебе или некакою иною без꙽годною безлѣпотною напрасною
ѹмреши смертїю но без всѧкого пожданїѧ ставъ пробежи скорѣе еже ѿ здѣ никакоже
раз꙽мышлѧѧ ни сѹмнѧ сѧ ни ѡзираѧ сѧ въспѧть сѣмо и овамо да не тебѣ еже ѿ здѣ
скорѣе проженемъ или ѹмерътвимъ прпдбныи же крѣпкꙋ вѣрѹ любовь надежѹ бг҃ѹ
стѧжавъ и прилѣжнꙋ со слезами мл҃твѹ на враги творѧше еж избавити сѧ емѹ ѿ
таковаго бесовьскаго пронырьс꙽тва бл҃гии же чл҃колюбецъ бг҃ъ скорыи на помощъ
готовъ на млсть не ѡстави раба своего на долѕѣ ратовати сѧ и на мноѕе
напас꙽твовати сѧ но елико мню скорѣе часа посла млсть свою ꙗко да врази ѹбо
бѣсове ѿсюдꙋ посрамѧт сѧ и ѿ сего познаютъ и бж҃їю помощъ и свою немощъ прпдбныи
же твердыи дш҃ею иже видимо и невидимо прсно с꙽ бесы борыи сѧ победител бесовом
да ꙗвит сѧ абїе же въскорѣ бжственаѧ тогда нѣкаѧ внезаапѹ того ѡсени сила и
лѹкавыѧ дꙋхи на скорѣ разъгна крѣп꙽ко и до конца без вести сотвори ѧ и
преподобнаго ѹтѣши и бжственаго нѣкоего исполни веселїѧ и ѹслади срдце его
сладостію дх҃ѡвъною ѡн꙽ же абїе ѹпознавъ скорѹю помощъ и млсть и блгдть бж҃їю
ѹразѹмѣвъ бл҃годарныѧ хвалы бг҃ѹ воз꙽сылаше гл҃ѧ бл҃годарю тѧ г҃и и ꙗко не
оставил꙽ мѧ еси но скоро ѹслышавъ помиловал꙽ мѧ еси сотвори со мною знаменїе во
бл҃го и да видѧт ненавидѧще и мѧ и постыдѧт сѧ ꙗк ты г҃и поможе ми и ѹтѣшил мѧ
еси деснїца твоѧ г҃и прослави сѧ въ крѣпости деснаѧ рѹка твоѧ г҃и сокрѹши враги
наша бѣсы и державою крѣпости твоеѧ до конца тѣх погѹби се же да смышлѧет сѧ и
разсѹжает всѧкъ кто ѹмъ имѣѧи ꙗко дѣло се быти лѹкаваго дїѧвола и начало
злобнаго и зломдреца и ѕлоначинателѧ хотѧше ѹбо дїѧволъ прогнати прпдбнаго
сергїѧ ѿ мѣста того завидѧ сп҃сенїю нашемѹ кѹпно ж и боѧ сѧ да некако пѹстое то
мѣсто воздвигнет бж҃їею блгдтїю и монастырь воз꙽градит возъмогъ своим тер꙽пѣнїем
и еже ѿ себе т꙽щанїем꙽ же и прилежанїем ꙗко нѣкѹю весь наполнит или ꙗко нѣкѹю
населит селитвѹ и ꙗко нѣкїи возградит градецъ обитель сщ҃еннѹю и вселенїе мнихом
содѣлает въ славословїе и непрестанное пѣнїе б҃гꙋ ꙗкож и быс бл҃годатїю х҃вою и
еже и видим днес не токмо бо сїи великїи монастырь ꙗко лавра иже в радонеже
состави но и прочаѧ дрѹгиѧ монастырѧ различныѧ постави и в них мних множжес꙽тво
совокꙋпи по ѿч҃ьскому ж ѡбычаю и преданїю по временех же доволных дїѧволъ
победив꙽ сѧ съ бл҃женным в различных привидѣнїих всѹе трꙋжав꙽ сѧ кѹпно с бесы
своими аще и многаѧ различнаѧ мечтанїѧ наведе но ѡбаче ни во ѹжасть може воврещи
твердаго ѡного дш҃ею и храбраго подвижника паче же потом по различьных мечтанїих
и грозных привидѣнїих прпдбныи сергїи храбреи воѡрѹжаше сѧ и ѡполчаше сѧ на бесы
дерзаѧ в꙽зираше ѹповаѧ на бж҃їю помощъ и тако бж҃їею блгдтїю сохранѧем без вреда
пребыс ѡвогда ѹбо дѣмоньскаѧ кознодѣис꙽тва и с꙽трахованїѧ иногда ж звѣринаѧ
ѹс꙽тремленїѧ мноѕи бо ѕвѣрїе ꙗкоже рече сѧ в тои пѹстыни тогда ѡбретахѹ сѧ ѡвыи
стадом выюще ревꙋще прохождаахꙋ а дрꙋѕїи ж не во мноѕѣ но или два или трїе или
един по единомꙋ мимотечаху ѡвїи же ѿдалече а дрꙋѕии близ бл҃женнаго приближахѹ
сѧ и окрѹжахꙋ его ꙗк и нюхающе его и ѿ них же единъ ѕвѣрь рекомыи ар꙽кꙋда еже
сказает сѧ медвѣд иже по всегда обыче приходити къ прпдбномꙋ се же видѣвъ
прпдбныи ꙗко не ѕлобы ради приходит к немѹ ѕвѣрь но паче да возмет ѿ брашна мало
нѣчто в꙽ пищꙋ себѣ и изношаше емѹ ѿ хижа своеѧ малъ ѹкрꙋх хлѣба и полагаше емѹ
или на пень или колодꙋ ꙗко да пришед по ѡбычаю ѕвѣрь и ꙗко готовѹ себѣ обрѣт
пищꙋ и вземъ ѹсты своими ѿхожаше аще ли когда не достав꙽шѹ хлѣбꙋ и пришед по
ѡбычаю ѕвѣрь не ѡбрѣт обычнаго своего ѹрочнаго ѹкрѹха тогда дол꙽го времѧ не
ѿхожаше но стоꙗше взираѧ сѣмо и ѡвамо ѡжидаѧ акы нѣкїи злыи длъжникъ хотѧ
вос꙽прїѧти долгъ свои аще ли прилѹчаше сѧ единомѹ обрѣсти сѧ ѹкрꙋхѹ то нѹжа быс
прпдбномѹ и то предѣлити на двѣ части да единѹ ꙋбо себѣ оставит а дрѹгѹю звѣреви
ѡномꙋ предложит не имѣѧше бо тогда в꙽ пꙋстыни сергїи ѹ себѧ различных брашенъ
разве точїю хлѣбъ единъ и водѹ ѿ источьника сѹщаго тѹ и тоже по ѡскѹдꙋ многажды
ж и хлѣбѹ дн҃евномѹ не обрѣсти сѧ и егда семѹ бываемѹ тогда оба абїе пребываста
алчюща сам꙽ же и ѕвѣрь иногда ж бл҃женныи себѣ не ѹгажаше и самъ алченъ бываше
аще и единъ кѹсъ хлѣба обрѣташе сѧ ѹ него и то пред ѕвѣрем ѡнѣмъ помѣташе и
изволи самъ не в꙽кѹшаѧ в тои дн҃ь алкати паче нежели ѕвѣрѧ ѡного ѡскорбити и не
ꙗдша ѿпѹстити не единою же ни дважды ѕвѣрь онъ приходити обыче но по многа
времена на кїиждо дн҃ь аки множае гѡдꙋ сїе творѧше бл҃женньи же всѧ
приключив꙽шаѧ сѧ искѹсъ с радостїю терпѧше во всѣх бл҃годарѧше бг҃а а не стѹжаше
си ни ѹнываше въ скорбех елма ж стѧжаше разꙋм и великѹю вѣрѹ къ бг҃ѹ еюже
воз꙽може всѧ с꙽трѣлы непрїѧзнены раждеженыѧ ѹгасити еюже возможе низложити всѧко
возвышенїе высѧщее сѧ на разѹм бж҃їи и ꙗже ѿ дѣмонъ прилогъ прилѹчающих сѧ да не
ѹбоит сѧ писано бо ес праведныи ꙗко левъ ѹповаѧ ходит и на все дер꙽зает вѣры
ради не ꙗко искѹшаѧ б҃га но паче надѣѧ сѧ на нь надѣющеи сѧ на г҃а ꙗко гора
сїѡнъ не подвижет сѧ во вѣки надѣѧ же сѧ во истинꙋ ꙗко на г҃а тверда ꙗкож и сеи
бл҃женныи ꙗко нѣкїи храборъ воинъ и ꙗко крѣпкїи орѹжникъ воѡрѹженъ и ѡполчен в
силѹ дх҃а да ꙗкож ѹбо всегдашнее имат попеченїе к꙽ б҃гꙋ по толикѹ ж и бг҃ъ ѡ нем
речет с ним есмь въ скорби измѹ и и прославлю и длъготѹ дн҃еи исполню его и ꙗвлю
емѹ сп҃сенїе мое слабыи ж ѹбо и лѣнивыи в дѣлех своих таковаго ѹпованїѧ не может
имѣти но иже съ б҃гом непрестан꙽но пребываѧ во всѣх ис꙽правленїих своих и
приближаѧ сѧ емꙋ доброт ради дѣл своих и протѧзаѧ блюденїе своег срдца блгсти
его нескꙋдно и неѹклон꙽но ꙗкож дв҃дъ проркъ реч исчезоста оочи мои ѹповающꙋ ми
на бг҃а моег таковое ѹпованїе имѣѧ прпдбныи сергїи и с таковым дер꙽зновенїем
деръзнꙋ внити в пꙋстыню сїю единъ единьствовати и безмолъс꙽твовати иже и
бжственыѧ сладости безмолвїѧ в꙽кѹсивъ и тоѧ ѿстѹпити и оставити не хотѧше и
звериных ѹс꙽тремленїи и бесовьских мечтанїи не боꙗше сѧ ꙗкож есть писано не
ѹбоиши сѧ ѿ с꙽траха нощнаго ѿ с꙽трѣлы летѧщаѧ во дн҃е ѿ вѣщи во тмѣ преходѧщаѧ ѿ
срѧща и бѣса полѹдн҃ьн꙽наго и полѹнощнаго противѹ же пѹстынномѹ с꙽трахованїю
мл҃твою воѡрѹжаше сѧ ꙗкоже в лѣс꙽твице рече сѧ в нихже рече мѣстех ѹс꙽трашаеши
сѧ не лѣни сѧ без мл҃твы проходити но мл҃твою воѡрѹжи сѧ и рѹцѣ распростеръ
іс҃овым именемъ бїи ратникы аще бо на мл҃твѹ въскорѣ въскочивъ помолит сѧ с нами
тогда пришедыи бл҃гыи нш҃ь агг҃лъ хранител и тако прпдбныи возверзе на г҃а
печаль свою и возложи на бг҃а ѹпованїе свое и вышнѧго положивъ прибѣжище свое
пребыс ѿ с꙽траха бе с꙽траха и бес пакости и без вреда бг҃ъ бо бл҃гы и
чл҃колюбецъ иже скорое и твер꙽дое ѹтѣшенїе дарѹѧ рабом своим иже всегда щадѧ и
сохранѧѧ ѹгодника своего ꙗкож ст҃ое г҃летъ писанїе ꙗко агг҃лом своим заповѣсть
сохранити сице и здѣ посла бг҃ъ млсть свою и блгдть свою в помощъ емѹ еже
сохранити его ѿ всѧкого ѡбистоѧнїѧ видимаго ж и невидимаго прпдбныи ж видѧ ꙗко
покрывает его бг҃ъ своею блгдтїю и дн҃ью и нощїю прославѧше бг҃а и бл҃годарныѧ
хвалы возсылаше б҃гꙋ не оставлѧющемꙋ же зла грѣшных на жребїи праведных иже не
дас нас чресъ силѹ искꙋшеном быти на часте же ст҃ѹю прочиташе книгѹ ꙗко да ѿтꙋдꙋ
всѧкѹ приплодитъ добродѣтель съкровен꙽ными мысльми под꙽визаѧ ѹм свои на
в꙽желѣнїе вѣчных бл҃гъ и в наслаженїе обещан꙽ных бл҃гих съкровищъ и еже паки
дивнее ꙗкож никтож того жестокое добродѣтелное житїѧ таиное ѹвѣдаше точїю то
единъ бг҃ъ иже таинаѧ зрѧи и таиных испытатель и не ꙗвленаѧ пред ѡчима имѣѧ тѣмъ
еже безмол꙽внаго и без꙽мѧтежнаго житїѧ желанїѧ лишаем бывает но ѡно ѹбо
возлюблено быти мнѧше сѧ емѹ еже на единѣ единомѹ бг҃ѹ частыѧ и прилѣжныѧ и
таиныѧ приносити мл҃твы и бг҃ѹ единомѹ собесѣдовати и превышнемѹ вездѣ сѹщемѹ
въжелѣн꙽ми присвоити сѧ и к томѹ единомѹ приближати сѧ и еже ѿ него блгдтїю
просвѣщати сѧ и сицевыми томѹ ѹпражнѧющѹ сѧ мысльми ꙗко да бл҃гопрїѧтенъ бѹдет
еже ѡ сихъ подвигъ его и без꙽ зазора и сего ради на кыиждо дн҃ь теплѣ ѡбнощеваше
частыѧ къ бг҃ꙋ млт҃вы въсылаѧ повсегда б҃гъ же моленїѧ его николиж не презрѣи ꙗк
бл҃госердїе имѣѧ мнѡжес꙽тво щедрот не навыче бо презирати моленїѧ боѧщих сѧ его
и творѧщих волю его по временех же нѣколицѣх сирѣчь пребыв꙽шꙋ емѹ в꙽ пѹстыни
единомѹ единьс꙽твовав꙽шꙋ или двѣ лѣте или болѣ или мен꙽ши не вѣде бг҃ъ вѣсть и
по сих видѧ бг҃ъ великѹю вѣрѹ его и многое терпѣнїе его ѹмлсрди сѧ на нь хотѧ
ѡблегчити трѹды его пѹстынныѧ Мс҃ца апрѣлѧ въ к҃ ѕ дн҃ь прпдбнаго въ
сщ҃енноинокыхъ ѿц҃а нашего Епиѳанїа съчинено бысть слово ѡ житїи і оученїи ст҃го
ѿц҃а нашег҃ Стеѳана бывшаго в Перми епс҃па Блс҃ви ѿч҃ Иже прпдбныхъ моужеи житїе
добро есть слышати или и преписати памѧти рад ѡбаче ѿ сего приносит оуспѣхъ не
хдоу и ползоу не малоу послꙋшателемъ и сказателемъ свѣдꙋще извѣсто Видѣнїе бѡ
есть вѣрнѣиши слышанїа оувѣрит же мнѡгажды и слꙋхъ слышащим аще боудоут во
истиноу гл҃емаа аще ли не написана боудоут памѧти ради тѡ изыдет ис памѧти і въ
преходѧщаа лѣта и премѣнꙋющимь родѡм оудѡбь сїа забвена боудоуть да аще бес
писанїа забываема бывають То не полезно есть еже в забыт положити житїе его і
акы глоубинѣ молчанїю предати толикоу пѡлзꙋ Пишет же и великыи Василеи в
пооученїи своемъ гл҃ѧ бꙋди ревнитель право живꙋщим и сихъ имена и житїа и дѣлеса
напиши на своемъ срдцы Елмаж азъ не достигохъ в тоу мѣроу и не прїидохъ в сїе
прѧслѡ еже невидимо на разоумных скрыжалѣх срдчных написати но на чювственыхъ
хартїахъ изволих писати Сегѡ ради і азъ хоудыи и недостоиныи оубогыи инѡкъ
желанїемъ ѡбдержим есмь и любовїю подвизаемъ хотѣл бых написати малѡ нѣчто ꙗко
ѿт многа малѡ на воспоминанїе коупно же и памѧти ради ѿ добрых и чюдныхъ житїи
прпдбнагѡ ѿца нашего Стеѳана бывшагѡ епспа иже в Перми ѡ немже слово из начала
приходить еж ѿ рожденїа его и издѣтска и въ оуности і вѡ иночьствѣ і въ
сщ҃енничествѣ і въ ст҃льствѣ да и до самого преставленїа его еже добрѡдѣанїа его
еж и похвала і елико подобнаа симъ сїаже оубо снискахъ и здѣ і ѡндѣ собравъ
предположихь ꙗж ѡ житїи его ѡва слоухом оуслышахъ ѡва ж ѿ оучн҃кь его оувѣдахь
ꙗж ѡ оучительствѣ оуправленїи Есть же дроугое ꙗко и своима ѡчима видѣхъ иное ж и
с самѣм бесѣдовахъ мнѡгажды и ѿ того навыкох и прочаѧ елико впрашахъ ѿ старыхъ
моужъ ꙗкож рече ст҃ое писанїе вопроси ѿц҃а твоего и възвѣстит тебѣ и старцы твои
рекоут тебѣ Но мѡлю вы сѧ бг҃ѡлюбцы дадите ми прѡстыню и мл҃твоуите ѡ мнѣ аз бѡ
есмь гроубъ оумом и словѡм невѣжа хоудъ имѣѧ разоум и промыслъ вредооумен не
бывшоу ми въ Аѳинѣхъ ѿ оуности и не наоучих сѧ оу ѳилѡсоѳовъ их ни плетенїа
риторьска ни вѣтїискых гл҃ъ ни Платоновыхъ ни Аристотелевыхъ бесѣдъ не стѧжахъ
ни ѳилѡсоѳїа ни хитрорѣчїа не навыкохъ испроста ѡтиноуд весь недооумѣнїа
наполних сѧ но надѣю сѧ на Бг҃а всемлстиваго і всемогоущаго ѿ негоже всѧ
възмѡжна соуть иже даетъ намъ млсть свою ѡбилно своею блгдтїю и мѡлю сѧ емꙋ
преже прѡсѧ оу него слова потребна аще дасть ми словѡ подобно въ ѿверѕенїе оустъ
моихъ ꙗкѡж древле Ісаіа проркъ рече Гь҃ дасть ми ꙗзыкъ сказанїа вѣдати внегда
подобает ми рещи слово Також и Дв҃дъ проркъ рече Гь҃ дасть гл҃ъ сего ради
прекланѧю кѡлѣни мои къ Ѿцо҃у Га҃ нашего Іса҃ Ха҃ ѿ негож всѧко данїе блг҃ѡ и
всѧкъ даръ сверьшенъ свыше есть схѡдѧ и превѣчномоу роуцѣ простираю
безначалномоу Сн҃оу Бж҃їю и Словоу искыи дарѡдавца призываю Га҃ нашего Іс҃а Ха҃
ѿ негоже и имьж всѧ быша і всѧ тѣм быша без негоже не бысть ничтѡж еже бысть тои
бѡ рече не можете без мене творити ничтѡж прѡсите и дасть сѧ вамъ Прѡшоу же да
ми подасть блгдть и даръ Ст҃го Дх҃а тѣмъ въздыханїи не гл҃еными мѡлю Прес҃таго
Дх҃а ѿ негож всѧкь живѡт въдыхает сѧ о нем же всѧческаа живоут и движоут сѧ ѿ
негоже точит сѧ всѧка премдрѡсть ѿ негоже тѡчат сѧ блгдтныѧ вѡды иже Іѡилемъ
проркомъ реченое излѣю ѿ Дх҃а моего на всѧкоу плѿ и дрꙋгыи проркъ рече ѿверѕи
оуста своѧ и исполню ѧ Тѣм же ѿверзꙋ оуста моѧ и наполнѧт сѧ Дх҃омъ и слово
ѿригноу и гл҃ю азъ Ги҃ оустнѣ мои ѿверѕеши и оуста моѧ възвѣстѧт хвалоу твою да
испѡлнѧт сѧ оуста моѧ похвалы ꙗко да восхвалю славоу твою и приложоу на всѧкоу
похвалоу твою да ꙗко вѣроую въ Бга҃ Ѿц҃а такѡ славлю и чтꙋ Сн҃а Ха҃ единако
блг҃ѡдарю и покланѧю сѧ Ст҃моу Дх҃оу и молю сѧ Ст҃еи Троцы единосоущнѣи
нераздѣлимѣи прошоу дара да ми послеть блгдть свою в помѡщь мою да ми подасть
слово твердо разоумнѡ и пространно да ми въздвигнеть оумъ мои ѡтѧгченыи
оунынїемъ и дебельством плѿнымъ да ми ѡчистит срдце мое ѡстрꙋпленое мнѡгыми
стрꙋпы дш҃евныхъ вредовъ и телесныхъ стрстеи ꙗко да быхъ възмоглъ поне мало
нѣчто написати и похвалити дѡблѧго Стеѳана проповѣдника вѣ рѣ и оучителѧ Перми і
апслѡм наслѣдника Да аще Гь҃ подасть может бѡ аще хощеть могы свѣт слѣпымъ
даровати и нѣмымъ прогл҃ати и бесплѡдным плѡд і беслѡвеснымь слѡво и безгласнымъ
глас I се ꙗвѣ есть ѿ него ѡбрѣтаю бѡ в ветсѣмь писанїи иже при Мѡисеи древле
прорцѣ ис камени несѣкомаго ис временнаго вѡды потекоша и не хꙋдо ꙗко и потоцы
навѡдниша сѧ і из сꙋха жезла плѡд процвѣте и при Валаци цари бывшаго влъхва
Валама древле под нимже ѡслѧ беслѡвесное прогл҃а чл҃чьскым гл҃сомъ и ис пламене
рѡсоу источи еже ес чресъ есство възвеличиша бѡ сѧ дѣла Гснѧ всегда Такѡ и нн҃ѣ
да оувидить Гь҃ млсть свою с нищетою моею и да оутвердит оуничижінїе мое і азъ
оуничиженыи не разоумѣхъ ꙗко скѡт бых Щажоу же сѧ и бѡю еда како кто на мѧ
вознепщоует и възнегодꙋет ꙗко зазоры ми в коемждо словѣ предлагаа Но азъ грѣшныи
съ смиреномꙋдрїемъ припадаю и со оумиленїемъ мало нѣчто събесѣдоую къ почитающим
и къ слышащим коупно же и млтвоуѧ и простыню прѡсѧ цы боудет ми нѣгде положила
сѧ рѣчь зазорна или не оустрѡена или не оухыщрена мѡлю вы ѡ семъ не зазрите ми
грꙋбѡсти и не боудите ми заѕиратели не бѡ ѿ мдрѡсти но ѿ грꙋбѡсти ꙗкѡж и выше
рече сѧ оубѣдих сѧ нѣсмь бѡ доволенъ или досꙋжен на се азъ неключимыи рабъ
прострох недостоиноую свою роукоу оубѣдихъ свое злѡсѣтное невѣданїе дръзноухъ
подрѡбноу писати Аще Боу҃ помагающоу и мл҃твамъ епсплѧмъ споспѣшествоующымъ
начнѣмъ ѡсновꙋ слѡвꙋ и зачѧло гл҃емых зачло о жити его Cїи прпдбныи ѿц҃ъ нашь
Стеѳанъ бѣ оубѡ родомъ роусинъ ѿ ѧзыка слѡвеньска ѿ страны полꙋнѡщныѧ гл҃емыѧ
Двиньскїа ѿ града нарицаемаго Оустьюга ѿ рѡдителю нарочитоу сн҃ъ нѣкоего
хѡ҃любца мꙋжа вѣрна хрстїана именемъ Сѵмеѡна едїнаго ѿ клирикъ великыѧ съборныѧ
цр҃кви ст҃ыѧ Бц҃а иже на Оустьюзѣ и ѿ мт҃ре також крстїаны нарицаемыѧ Мр҃їа I
еще дѣтищемъ сыи из млада вданъ бысть грамотѣ оучити юже вскорѣ извыче всю
грамотоу ꙗко до года и конархати емоу таче и чтець бысть в соборнѣи цр҃кви Бѣ
оубѡ превѕиде паче мнѡгых сверстникъ в родѣ своемъ добрѡпамѧтствѡм и
скоровыченїемъ преоуспѣваа і ѡстрооумїем же и быстростїю смысла превосходѧ И
бысть ѡтрокъ доброразоумиченъ ѕѣло оуспѣваше же разоумомъ дш҃евным и верстою
телеси и блгдтїю К дѣтемъ играющим не приставаше иже в пꙋстошь текꙋщим і всꙋе
троужающим сѧ и тщетнаа гѡнѧщимъ не внимаше ни водвѡрѧше сѧ с ними но ѿ всѣхъ
дѣтскых ѡбычаевъ и нравъ и игръ ѿвращаше сѧ но точїю на славословїе оупражнѧа сѧ
и грамотѣ прилежаше и книгамъ всѧкымъ выченїю издав сѧ ти тако Бж҃їим дарованїім
вмалѣ мнѡго извыкноувшоу емꙋ естественою ѡстротою оума своего Наꙋчи же сѧ въ
градѣ Оустьюѕѣ всеи грамотичне хытрѡсти и книжнѣи силѣ Въздрастьшоу емоу въ
дв҃ьствѣ и въ чистотѣ и цѣломꙋдрїи и мнѡгы книгы почитавшоу ветхаго и новаго
завѣта и ѿтоудꙋ расмѡтривъ житїе свѣта сего маловремениое и скѡро миноующее и
мимо ходѧщее акы рѣчнаа быстрина или акы травныи цвѣт апслоу гл҃ющоу мимѡ идеть
слава мира сего акы травныи цвѣт и оусше трава и цвѣтъ еѧ ѿпаде гл҃ъ же Гн҃ь
пребываетъ в вѣкы и дрꙋгомꙋ апслоу гл҃ющоу всѣм намъ ꙗвити сѧ подобаетъ пред
соудищемъ Хв҃ым і еже въ ст҃ыхъ еѵаглїихъ Го҃у гл҃ющоу иже кто ѡставить ѿц҃а и
мт҃рь женоу и дѣти братїю и сестры дѡмы и имѣнїа имени моего рад стѡрицею
прїимет и живѡт вѣчныи наслѣдить і пакы аще кто не ѿвержет сѧ сих всѣхъ
предреченныхъ не может мои оучн҃къ быт и прочаа ина мнѡга таковаа и подобна симъ
ꙗже въ ст҃омъ писанїи лежащаа ѡ семъ гл҃ющаѧ Семоу приде Бж҃їа любы еже ѡставити
ѿчь҃ство и всѧ соущаа именїа и просто рещи всѣми добродѣанїи оукрашенъ бѣ ѡтрок
тои поспѣваа възрастомь въ страхъ Бж҃їи и страхѡм Бж҃їимъ оумилив сѧ і еще млад
сѧ Бг҃ꙋ да въ оуности ѡтрокъ сыи верстою постриже сѧ в черньци въ градѣ Ростовѣ
оу ст҃го Григорїа Бгослова в манастыри нарицаемѣ в Затворѣ близъ епскпьи ꙗко
книгы мнѡгы бѧхоу тꙋ доволны соуща емоу на потребоу почитанїа ради прї епспѣ
ростовстѣмь Парѳенїи ѿ роукоу же ѡстриже сѧ нѣкоег старца прѡзвѵтера соуща
саномъ сщ҃енника именем Максима игоумена прозвищо Калина ѿ того ѡблече сѧ въ
мнишескыи чинъ и дѡбрѣ потрꙋжав сѧ во иноческомъ житїи и мнѡго подвизав сѧ на
добродѣтель постомъ и мл҃твою чстотою и смиренїемъ въздержанїемь и трезвѣиїем
терпѣнїемъ и безлѡбїемъ послоушанїемъ ж и любѡвїю паче же всѣх вниманїемъ
бжственых писанїи иже мнѡго и чѧсто почитавъ ст҃ыѧ книгы і ѿтоудꙋ всѧкоу
добрѡдѣтель прїѡбрѣтаа и плоды сп҃сеныѧ приплодивъ I в законѣ Гн҃и пооучаа сѧ
дн҃ь и нѡщь и быст ꙗко древо плодовито насажено прї исходищих вѡд и чѧсто
напаѧемо разоумомъ бжственых писанїи и ѿтоудоу прорастаа грезнъ добродѣтели и
процвѣтаа виды блг҃оволенїа тѣмъ и плѡд свои дасть въ времѧ свое Кыꙗ же плѡды
плѡды дх҃овныѧ иже Павелъ апслъ исчитаетъ гл҃ѧ братїе плѡд дх҃овныи есть любы
радость миръ долготерпѣнїе вѣра кротость въздержанїе и прѡчаа Сице и сїи
троудолюбивыи съподвизалець разгъбенїемъ бжственых писанїи разсꙋжаа желанїемъ
любѡмдрїа и цѣлѡмдрїа дѡбрѣ извыкъ ст҃ыѧ книгы и велми прилежанїемъ в них
пооучаа сѧ всѣмъ срдцемь вѕыскоуѧ Бг҃а и его свидѣнїи сегѡ ради и мнѡгъ разоумъ
ѿ Бг҃а подасть сѧ емоу въ бжственѣмъ писанїи Елма же съ тщанїемъ чернечествоваше
со тщанїемь всѧкꙋ добрѡдѣтель творѧше ꙗкоже рече апслъ тщанїемь не лениви дх҃омъ
горѧще Гв҃и работающе мл҃твою претерпѣвающе Такѡж и сїи къ Бго҃у присваꙗ сѧ
чистою съвѣстїю и блг҃ою мыслїю приближаа сѧ и добрыми дѣлы избраннаа и изрѧднаа
словеса Двд҃ва съ Дв҃дѡм поѧ и гл҃ѧ едїного прѡсихъ ѿ Га҃ того вѕищоу да живоу в
дѡмоу Гсни всѧ дн҃и живѡта моего да зрю красоты Гн҃ѧ аз же ꙗко маслина плодовита
в домоу Бж҃їи Ги҃ възлюбихъ блг҃олѣпїе домꙋ твоего и мѣсто вселенїа славы твоеѧ
ꙗко възлюблена села твоѧ Ги҃ силъ желаетъ дш҃а моѧ скончати сѧ во двѡры твоѧ
бл҃женъ бѡ егоже избра и прїатъ вселити ѧ въ двѡры твоѧ се покои мои въ вѣкъ
вѣка здѣ вселю сѧ ꙗко извѡлихъ извѡли примѣтати сѧ в дом Бг҃а моего паче нежели
жити ми в селе грѣшничих и прѡчаа такова Прилѣжно же имѧше ѡбычаи почитати
почитанїе книжное и не бѣднѡ оученїа ради оумедливаа въ оученїи но да дондеж до
конца по истинѣ разꙋмѣетъ ѡ коемждо стисѣ слѡвеса ѡ чемъ гл҃етъ Ти тако
протолковаше съ мл҃твою бѡ и мѡленїемь разꙋма сподоблѧше сѧ и аще видѧше моужа
мдра и книжна и старца разꙋмична и дх҃ѡвна то емоу совъспросникъ и събесѣдникъ
бѣѧше и с ним соводворѧше сѧ и ѡбнѡщеваше и оутреневаше распытаа ищемыхъ
скоропытнѣ притча разоумна не гѡнѕнѧше ѿ него и толкованїе не оудобь вѣдомое
вѕыскаемо бѣ и оувѣдаемо ѿ него и всѧкоу повѣсть бжственоую въсхотѧще слышати
слѡвесъ ж и рѣчїи и пооученїи и повѣстеи старческыхъ не ѿстꙋпаше житїа же ст҃ых
ѿцъ подража всегда почиташе ꙗко ѿ того бѡлшемоу разꙋмоу навыкаше С разꙋмными ж
гаданїе его бываше и съ премдрыми размышленїе его и всѧ бесѣды его в законѣ Гн҃и
бывахоу ꙗкѡж апслъ Павелъ к Тимоѳею посылаше гл҃ѧ чадо Тимоѳѣе внимаи чтенїю и
оученїю и оутѣшенїю вѣдыи ѿ кого сѧ еси наоучилъ ꙗко ст҃ыѧ книгы из млада
оумѣеши могоущаа тѧ оумоудрити ѡ Хѣ҃ Iс҃ѣ Сице оубѡ емоу иночествоующꙋ тѣм же
добромꙋ ꙗже ѡ Х҃ѣ житїю его дивлѧхꙋ сѧ мнѡѕи не точїю инѡцы но и простаа чѧд
подвизаше бѡ сѧ дн҃ь ѿ дн҃е ꙗко землѧ доброплодна разоумныѧ бразды прогонѧа и
мнѡгоразличныѧ плоды блг҃оизволенїа приносѧ Бго҃у Преже бѡ всѣхъ вхожаше въ
цр҃квь на млт҃воу и после всѣхъ излаѕѧше слꙋха же своѧ оумно прекланѧше ѡ
чистыхъ повѣстехъ и оучителных словесъ и сими просвѣщаше сѧ оубѡ на бѡлшее
мдролюбїе и на бѡлшее вѣданїе возводимъ не празденъ же прсно пребываѧ но дѣлаше
своима роукама всегда троудолюбнѣ и ст҃ыѧ книгы писаше хытрѣ и гораздѣ и бѡрзо И
послоушествоуют книгы его мнѡгыѧ ꙗже и до сего дн҃и ꙗже и своима роукама
написалъ троудолюбно счинивъ ꙗже соуть трꙋдове его Такѡж емоу правимоу добрѣ
блг҃одатми имѧше оуправленъ ѡбразъ дѣлъ его И тако за мнѡгоую его добродѣтель
поставлен бысть в дїаконы ѿ Арсенїа кн҃ѕѧ і епспа ростовскаго Таче по сем бѡ
преставленїи Алексїа митрополита повелѣнїемъ намѣстника своего именемъ Михаила
нарицаемаго Митѧа поставленъ бысть въ прѡзвѵтеры ѿ Герасима епспа коломеньскаго
И изоучи сѧ самъ ꙗзыкоу пермьскомоу и грамотоу нѡвоу пермьскоую слѡжи і азбоукы
не не знаемы счини по предложенїю пермьскаго ꙗзыка ꙗкѡж есть требѣ и книгы
роусскыа на пермьскїи ꙗзыкъ преведе и преложи и преписа Желал ж бѡлшаго разоума
ꙗко ѡбразомъ любомоудрїа изоучи сѧ и греческои грамотѣ и книгы греческїа извыче
и добрѣ почиташе ѧ и прсно имѧше ѧ оу себе И бѧше оумѣѧ гл҃ати треми ꙗзыки тако
же и грамоты три оумѣаше ꙗж есть роусскыи и греческы пермьскыи ꙗко збыти сѧ ѡ
сем словеси ѡномоу гл҃ющоу иже рече сѧ ꙗко ꙗзыкы възгл҃ють нѡвы и пакы и нѣми
ꙗзыкы гл҃ати оустрои И добрѣ ѡбдержаше и помыслъ еже ити въ Пермьскоую землю и
учити ѧ того бѡ ради и грамотоу пермьскꙋю сотвори понеже ѕѣлѡ желаше і велми
хотѧше еже шествоват къ Перми и оучити люди некр҃щеныѧ і ѡбращати невѣрныѧ чл҃кы
и приводити ѧ къ Хо҃у Бг҃ꙋ въ вѣроу хрстїаньскоую Не токмѡ ж помысли но и дѣлом
сотвори и сице же емꙋ оумыслившꙋ еже издавна то оу него здоумано бѧше Слышалъ
бѧше прпдбны сеи ѡ Пермьскои земли ꙗко идолослꙋжители в неи соуть ꙗко дѣиство
дїаволское цр҃юет в неи Бѧхоу бѡ в Перми чл҃цы всегда жрꙋще глꙋхымъ коумиромъ и
бѣсомъ мѡлѧхоу сѧ волшвенїемъ ѡдержими соуще вѣроующе в бѣсованїе и в чарованїе
и в кꙋдесы I ѡ семъ ѕѣлѡ съжали си раб Бж҃їи и велми печаловаше ѡ ихъ прелщенїи
и разгараше сѧ дх҃омь понеже чл҃цы Бгѡ҃мъ сотворени и Бг҃ѡмъ почтени соуще но
врагоу поработиша сѧ И ѡ семъ скорбѧше не хоудѣ како бы ихъ исхытилъ из роукы
вражїа Должно ж есть взысковати и испытовати и извѣсто оувѣдати ѡ пермьскои
земли гдѣ есть і в кїих мѣстех ѿстоить и промежи кыими предѣлы пѡвѣдает сѧ и
которыѧ рѣкы ѡбиходѧть ю и проходѧт сквозѣ ню и которыи ꙗзыцы ѡбьсѣдѧть ю съ
живоущими в сꙋсѣдехъ ѡколо еѧ А се имена мѣстомъ и странамь и землѧм и
иноꙗзычникомъ живоущимь въкроугъ около Перми Двинѧне Оустьюжане Вилежане
Вычежане Пѣнежане Южане Сырьѧне Галичане Вѧтчане Лопь Кѡрѣла Югра Печера
Гогоуличи Самоѣдь Пертасы Пермь Великаа гл҃емаа Чюсоваа Рѣка едина еиже имѧ Вым
си ѡбьходѧщиѧ всю землю Пермьскоую і вниде в Вычегдоу Рѣка же дрꙋгаа именемь
Вычегда си исходѧщїа из землѧ Пермьскїа и шествꙋющи къ сѣвернѣи странѣ и своим
оустїемъ вниде въ Двиноу ниже града Оустюга за м҃ поприщь Рѣка ж третїаѧ
нарицаемаа Вѧтка ꙗже течеть съ дроугоую странꙋ Перми и вниде в Камоу Рѣка ж
четвертаа сн есть именем Кама Си оубѡ ѡбиходѧщїа и проходѧщїа всю землю
Пермьскоую сквоѕѣ ню по неиже мнѡѕи ꙗзыцы сѣдѧть Си оубѡ грѧдоущїа оустремленїе
имѧше прѧмо ꙗко ко оугꙋ и своимъ оустїемъ вниде в Волгꙋ близъ града нарицаемаго
Бѡлгаръ Не знаемѡ ж какѡ изь единоѧ страны истекосте двѣ рѣцѣ Вычегда и Кама ѡвы
оубѡ воды грѧдѧхоу на болънѡщи овы ж на пѡлдни Всѧкомоу же хотѧщемоу шествовати
в Пермьскоую землю оудобезденъ поуть ес ѿ града ѿ Оустюга рѣкою Вычегдою в верхъ
дондеже внидет в самоую Пермь Но ѡстаноу ѡ семъ мнѡго гл҃ати да не постигнеть
мене нѣкаа повѣсть ѡ сихь но мы на предлежащее слово възвратим сѧ Аче пѡпъхнеть
мужь мужа любо к собѣ ли ѿ собе любо по лицю ѹдарить ли жердью ѹдарить а видока
два выведуть то г҃ гр҃и продажи аже будеть варѧгъ ꙇли колбѧгъ то полнаꙗ видока
вывести ꙇ идета на ротѹ О челѧди А челѧдинъ скрыѥть а закличють и на торгу а за
г҃ дн҃и не выведуть ѥго а пѡзнаѥть и третии дн҃ь то свои челѧдинъ понѧти а оному
платити г҃ гр҃и продажи Аже кто всѧдеть на чю ко Аже кто всѧдеть на чюжь кѡнь не
прашавъ то г҃ гр҃и Аче кто кѡнь погубить или оружьѥ ꙇли портъ а заповѣсть на
торгу а пѡслѣ пѡзнаѥть въ своѥмь городѣ своѥ ѥму лицемь взѧти а за обиду платити
ѥму г҃ гр҃и Аже кто пѡзнаѥть своѥ что будеть погубилъ ꙇли ѹкраденѡ ѹ негѡ что и
или кѡнь или портъ ꙇли скотина то не рци и се моѥ но пѡꙇди на свѡдъ кдѣ ѥсть
взѧлъ сведите сѧ кто будеть виноватъ на тогѡ татба снидеть тогда ѡнъ своѥ
возметь а что погибло бѹдеть с нимь то же ѥму начнеть платити аще будеть коневыи
тать выдати кнѧзю на потѡкъ паки ли бѹдеть клѣтныи тать то г҃ гр҃и платити ѥму о
свѡдѣ аже будеть во одиномь городѣ то ити истьцю до кѡнцѧ тогѡ свѡда будеть ли
свѡдъ по землѧмъ то ити ѥму до третьꙗгѡ свѡда а что будеть лице то тому платити
третьѥму кунами за лице а с лицемь ити до кѡнцѧ своду а ꙇстьцю ждати прока а кдѣ
снидеть на конечнѧгѡ то тому все платити и продажю о татбѣ паки ли будеть что
татебно купилъ в торгу или кѡнь или портъ ꙇли скотину то выведеть свободна мужа
два или мытника аже начнеть не знати ѹ когѡ купилъ то ꙇти по немь тѣмъ видокомъ
на роту а истьцю своѥ лице взѧти а что с нимь погибло а тогѡ ѥму желѣти а оному
желѣти своихъ кунъ зане не знаѥть ѹ когѡ купивъ пѡзнаѥть ли на долзѣ ѹ когѡ то
купилъ то своѣ куны возметь ꙇ сему платити что ѹ негѡ будеть погибло а кнѧзю
продажю аже пѡзнаѥть кто челѧдь аще пѡзнаѥть кто челѧдинъ свѡи ѹкраденъ а
пѡиметь и то оному вести и по кунамъ до г҃.го свода поꙗти же челѧдина в челѧдинъ
мѣсто а оному дати лице а тъ ꙇдеть до конечнѧго свода а то ѥсть не скѡтъ нѣ лзѣ
рчи: ѹ когѡ ѥсмь купилъ но по ꙗзыку ити до кѡнцѧ а кдѣ будеть конечнии тать то
опѧть ворѡтѧть челѧдина а свѡи пѡꙇиметь и протѡръ тому же платити а кнѧзю
продажѣ в҃ꙇ гр҃и в челѧдинѣ или ѹкрадше о свѡдѣ же а и своѥгѡ города в чюжю
землю свѡда нѣтуть но тако же вывести ѥму послухи любо мытника передъ кимь же
купивше то истьцю лице взѧти а прѡка ѥму желѣти что с нимь погибло а оному
своихъ кунъ желѣти въ лѣт҃ ҂ѕ҃ ѱ҃ е приде кнз҃ь ис церьнигова новѹгородѹ
ꙗропълъкъ ꙗрославиць на вьрьбницю настанѹцю лѣт҃ мртъмь мс҃цемь и сѣдевъшю ѥмѹ ѿ
вьрьбнице до сменова дн҃и ѕ҃ мс҃ць одинѹ и вꙑгнаша из новагорода и послаша опѧть
по ꙗрослава иде ꙗрославъ съ новаго търгѹ володимїрю позванъ всеволодомь идоша из
новагорода переднии мѹж҃и сътьскии и поꙗша ꙗрослава съ всѣю правьдою и чьстью и
прїде на зимѹ ꙗрославъ по крщ҃нии за нед҃ю и седе на столѣ своемь и обѹꙗ сѧ съ
людьми и добро все бꙑс҃ и мирошка приде посадникъ сѣдевъ в҃ лѣт҃ за новгородъ и
вси придоша неврежени ничимьже и ради бꙑша новегородѣ вси ѿ мала и до велика
томьже лѣт҃ постави црк҃вь на острове ст҃го никифора мартѹрии архепс҃пъ въ тож҃
лѣт҃ постави манастꙑрь ст҃ꙑꙗ еѹѳимиѧ въ плътьнїкихъ полюжаꙗ городьшиницѧ
жирошкина дъци въ лѣт҃ ҂ѕ҃ ѱ҃ ѕ заложи цр҃вь камѧнѹ въ рѹсѣ ст҃го преображениꙗ
б҃оголюбивꙑи архепс҃пъ мартѹрии нацѧша дѣлати мс҃цѧ маиѧ въ к҃ а на ст҃ѹю цс҃рю
костѧнтинѹ и еленꙑ а коньцѧша мс҃цѧ июлѧ въ л҃ а на ст҃ꙑꙗ ѹлитꙑ и ст҃и црк҃вь на
ѹспениѥ ст҃ѣи бц҃и и створим праздьникъ чс҃тьнъ и служьбѹ створи и помоли сѧ
гл҃ѧ г҃и б҃е призри съ нб҃съ и вижь и посѣти винограда своего и съвѣрьши иже
насади десницѧ твоꙗ и призри на ц҃рквь сию юже създахъ рабъ твои архепс҃пъ
мартурии въ имѧ ст҃го твоѥго прѣображениꙗ да аще кто помолить сѧ въ црк҃ви сеи
съ вѣрою тъ ѹслꙑши млт҃вѹ ѥго и ѿпѹсти грѣхꙑ ѥго мл҃твами ст҃ꙑꙗ бц҃ѧ и всѣхъ
ст҃хъ твоихъ аминъ и веселѧше сѧ блж҃нꙑи дш҃ею и теломь ѹстроивъ собе памѧт҃
вѣчьнѹю и всѣмъ крс҃тьꙗномъ чс҃тьнꙑи манастꙑрь тоиж҃ весне престависта сѧ ѹ
ѧрослава сн҃а в҃ изѧслав҃ бѧше посаженъ на лѹкахъ кнѧжити и ѿ литвꙑ оплечьѥ
новѹгородѹ и тамо престави сѧ а ростиславъ новѣгородѣ и оба положена ѹ ст҃го
георгиꙗ въ манастꙑри въ тож҃ лѣт҃ заложи црк҃вь камѧнѹ кн҃зь великꙑи ꙗрославъ
сн҃ъ володимирь вънѹкъ мьстиславль въ имѧ ст҃го сп҃са преображениꙗ новегородѣ на
горѣ а прозвище нередице и начаша дѣлати мс҃цѧ июнѧ въ и҃ на ст҃го ѳедора а
концѧша мс҃цѧ септѧб҃ на тѹж҃ осень придоша полочѧне съ литвою на лѹкꙑ и
пожьгоша хоромꙑ а лѹчѧне ѹстерегоша сѧ и избꙑша въ городѣ томьж҃ лѣт҃ заложиша
црк҃вь камѧнѹ ст҃го илиѥ на хълмѣ на тѹж҃ зимѹ ходи кн҃зь ꙗрославъ съ
новъгородьци и съ пльсковици и съ новотържьци и съ ладожанꙑ и съ всею областию
новгородьскою къ полотьскѹ и ѹстретоша полоцѧне съ поклономь на озѣре на касъпле
и възьмъше миръ възвратиша сѧ новѹгородѹ б҃ъ бо не вда кръви пролитьꙗ
крс҃тьꙗномъ межи собою въ лѣт҃ ҂ѕ҃ ѱ҃ з приславъ всѣволодъ вꙑведе ꙗрослава из
новагорода и веде и къ собе а из новагорода позва влд҃кѹ и посадьника мирошкѹ и
вѧчьшии мѹж҃ по сн҃ъ и ꙗко бꙑша на озѣре серегери престави сѧ рабъ бж҃ии
архепс҃пъ новгородьскꙑи мартѹрии мс҃цѧ авгѹс҃ въ к҃ д на ст҃го апс҃ла варѳоломеꙗ
и привезоша и и положиша и въ притворе ст҃ꙑꙗ софиꙗ идоша людьѥ съ посадникомь и
съ михалкомь къ всѣволодѹ и приꙗ ѥ съ великою чс҃тью и вда имъ сн҃ъ ст҃ославъ а
въ новъгородъ съдѹмавъ съдѹмавъ съ посадникомь присла и съ новъгородьци и въведе
въ епискѹпию митрофана мѹж҃ бм҃ь избьрана и всь новъгородъ шьдъше съ чс҃тью
посадиша и донележе бѹдеть ѿ митрополита позваниѥ и тъгда поидеши на поставлениѥ
въ тож҃ лѣт҃ заложиша црк҃вь камѧнѹ ст҃хъ м҃ томьж҃ лѣт҃ постави црк҃вь кнѧгꙑни
ꙗрославлѧꙗ на михалици манастꙑрь ст҃ꙑꙗ бц҃ѧ рожьство игумению поставиша завижюю
посадника въ тож҃ лѣт҃ испьсаша црк҃вь стг҃о преображениꙗ на городищи въ тож҃
лѣт҃ испьсаша цр҃ковь въ рѹсѣ стг҃о спс҃а влд҃чьню въ манастꙑри приде же кн҃зь
ст҃ослав҃ въ новъгородъ сн҃ъ всеволожь вънѹкъ гюргевъ мс҃цѧ генварѧ въ а҃ на
ст҃го василиꙗ и посадиша и на столѣ въ ст҃ѣи софии и обрадова сѧ вьсь новъгородъ
въ тож҃ лѣт҃ въ рѹсѣ городъ обложиша въ лѣт҃ ҂ѕ҃ ѱ҃ и ловоть възѧша литва и до
налюцѧ съ бѣлеѥ до свинорта и до ворча середѹ и гнаша сѧ новгородьци по нихъ и
до цьрнѧнъ и биша сѧ с ними и ѹбиша литвꙑ мꙋжь п҃ а новгородьць е҃і рагѹилѹ
прокопииница съ брат҃омь ольксою гюргѧ събꙑшкиницѧ ратьмира нѣжатиницѧ страшка
серебрьника вѣсцѧ вънезда ꙗгиницѧ лѹку мирошкинъ отрок҃ микитѹ лазоревицѧ
жирошкѹ ꙩгасовицѧ ꙩсипа подвоискаго романа пъкта инѣхъ д҃ мѹж҃ а полонъ вьсь
отѧша а избътъкъ ѹбѣжаша въ тож҃ лѣт҃ иде нездила пьхциниць на лѹкꙑ воѥводою иде
съ лѹкъ съ маломь дрѹжинꙑ въ лотꙑголѹ на тороне и засташа ꙗ въ одринахъ и ѹбиша
ихъ м҃ мѹж҃ а женꙑ ихъ и дѣти поимаша а сами придоша на лѹкꙑ сторови вьси а кто
бѣ нѣ пошьлъ по нихъ с[то]лбовицѧ съ нѣколькомь дрѹжинꙑ а у тѣхъ кѹн҃ поимаш҃
бивъше въ лѣт҃ ҂ѕ҃ ѱ҃ ѳ҃ новъгородьци бм҃ь избранаго митроѳана въведоша въ
епс҃пью по мартурии и иде въ рѹс҃ ставитъ сѧ къ митрополитѹ съ новгородьскꙑми
мѹж҃ и съ всѣволожими и поставленъ бꙑс҃ мс҃цѧ июлѧ въ г҃ дн҃ь на стг҃о ѹакинфа и
приде въ новъгородъ септѧб҃ въ д҃і на въздвижениѥ чс҃тьнаго х҃а и ради бꙑша
новгородьци своѥмѹ влд҃цѣ въ тож҃ лѣт҃ мс҃цѧ априлѧ въ еі съгорѣ цр҃кꙑ ѿ грома
ст҃го нїколꙑ на городищи и ста всѣ лѣт҃ дъжгево а варѧгꙑ пѹстїша без мира за
море тг҃оже лѣт҃ сърѹбиша въ рѹсѣ городъ а на осѣнь придоша варѧзи горою на миръ
и даша имъ миръ на всѣи воли своеи въ лѣт҃ ҂ѕ҃ ѱ҃ і҃ съвѣршиша цр҃ковь камѧнѹ
ст҃го прр҃ка илиѥ на хълмѣ коньць славьна и ст҃и ю влд҃ка митроѳанъ на праз҃ въ
лѣт҃ ҂ѕ҃ ѱ҃ а҃і рюрикъ съ ольговици и съ поганꙑми половци концѧкъ и данила
бѧковиць възѧша град҃ кꙑѥвъ на щитъ въ а҃ дн҃ь генвар҃ на стг҃о василїꙗ а кого
доидеть рѹка цьрньцѧ ли церницѣ ли поп҃ ли попадьѥ ли а тꙑ вѣдоша въ поганꙑꙗ а
что гости иноземьцѧ вьсѧкого ꙗзꙑка затвориша сѧ въ црк҃вахъ и въдаша имъ животъ
а товаръ съ ними роздѣлиша на полꙑ а что по манастꙑремъ и по всѣмъ црк҃вма всѧ
ѹзорочьꙗ и иконꙑ одраша и везоша погании въ землю свою а град҃ пожгоша въ тож҃
лѣт҃ побѣдиша олгозицѧ литвѹ избиша ихъ з҃ сотъ и ҂а томьж҃ лѣт҃ прѣстави сѧ
мирошьшка посадникъ новъгородьскꙑи постригъ сѧ ѹ стг҃о георгиѧ и потом҃ даша
посадницьство мїхалкѹ степаницю томьж҃ лѣт҃ по грѣхомъ нашимъ измроша кони новѣ.
городѣ и по селомъ ꙗко нѣлзѣ бѧше поити смрадꙑ никѹдаже въ лѣт҃ ҂ѕ҃ ѱ҃ в҃і
црс҃твующю ольксе въ цс҃риградѣ въ црс҃твѣ исаковѣ брат҃ своѥго ѥгоже слѣпивъ а
самъ цс҃рмь ста а сн҃а ѥго олексѹ затвори въ стѣнахъ вꙑсокꙑхъ стражею ꙗко не
вꙑнидеть и временомъ минѹвъшемъ и дьръзнѹ исакъ молити сѧ о сн҃ѹ своѥмь да бꙑ
ѥго испѹстилъ ис твьрди прѣдъ сѧ и ꙋмоли брт҃а исакъ и приꙗста извѣщениѥ съ
сн҃мь ꙗко не помꙑслити на црс҃тво и спѹщенъ бꙑс҃ ис твьрди и хожашеть въ своѥи
воли цс҃рь же олькс҃а не печѧше сѧ о немь вѣрѧ брат҃ исакови и сн҃ови ѥго зане
приꙗста извѣщениѥ и потом҃ исакъ помꙑсливъ и въсхотѣ црс҃тва и ѹчѧшеть сн҃а
посꙑлаꙗ потаи ꙗко добро створихъ брат҃ моѥмѹ олѣксѣ ѿ поганꙑхъ вꙑкѹпихъ ѥго а
онъ противѹ зло ми възда слѣпивъ мѧ цр҃ство моѥ възѧ и въсхотѣ сн҃ъ ѥго ꙗкоже
ѹчашеть ѥго и мꙑшлѧшьта како ѥмѹ изити из града въ дальнѧꙗ странꙑ и ѿтолѣ искати
црс҃тва и въвѣденъ бꙑс҃ въ корабль и въсаженъ бꙑс҃ въ бочкѹ имѹщи г҃ дна при
ѥдинѣмь конци за нимьже исаковиць сѣдѧше а въ дрѹгомь конци вода идеже гвоздъ
нѣлзѣ бо бѧше инако изити из града и тако изиде из грѣчьскѣи земли и ѹвѣдавъ
цс҃рь посла искатъ ѥго и начаша искати ѥго въ мнозѣхъ мѣстѣхъ и внидоша въ тъ
корабль идеже бѧшеть и всѧ мѣста обискаша а из бъчькъ гвоздꙑ вꙑнимаша и видеше
водѹ текѹщю идоша прочь и не обрѣтоша ѥго и тако изиде исаковичь и приде къ
нѣмьчьскѹмѹ цс҃рю филипови къ зѧти и къ сѣстрѣ своѥи цс҃рь нѣмечьскꙑи посла къ
папѣ въ римъ и тако ѹвѣчаста ꙗко нѣ воѥвати на цс҃рьгр҃дъ нъ ꙗкоже реч҃
исаковиць всь град҃ костѧнтинь хотѧть моѥго црс҃тва такоже посадѧче ѥго на
прѣстолѣ поидете же къ иерс҃лмѹ въ помочь не въсхотѧть ли ѥго а ведете и опѧть
къ мнѣ а пакости не деите грѣчьскои земли фрѧзи же и вси воѥводꙑ ихъ възлюбиша
злат҃ и срѣбро иже мѣнѧшеть имъ исаковиць а цс҃рва велѣниꙗ забꙑша и папина
пьрвоѥ пришьдъше въ сѹдъ замкꙑ желѣзнꙑꙗ разбиша и пристѹпивъше къ градѹ огнь
въвергоша д҃рь мѣстъ въ храмꙑ тъгда цс҃рь олькса ѹзьревъ пламень не створи бранї
противѹ имъ призвавъ брата исака ѥгоже слѣпи посади ѥго на прѣстолѣ и реч҃ даже
ѥси брат҃ тако створилъ прости мене а се твоѥ црс҃тво избѣжа из града и пожьженъ
бꙑс҃ град҃ и црк҃ви несказьнꙑ лѣпотою имъже не можемъ числа съповѣдати и ст҃оѥ
софиѥ притворъ погорѣ идеже патриарси вси написани и подрѹмьѥ и до морѧ а семо
по цс҃ревъ затворъ и до сѹда погорѣ и тъгда погна исаковиць по цс҃ри олексѣ съ
фрѧгꙑ и не постиже ѥго и възврати сѧ въ град҃ и съгна оц҃ѧ съ прѣстола а самъ
цс҃рмъ ста тꙑ ѥси слепъ како можеши црс҃тво дьржати азъ ѥсмь цс҃рь тъгда исакъ
цс҃рь много съжаливъ си о град҃ и о црс҃твѣ своѥмь и о граблении манастꙑрьскꙑхъ
ѥже даꙗста фрѧгомъ злат҃ и срѣбро посѹленоѥ имъ разболѣвъ сѧ и бꙑс҃ мнихъ и ѿиде
свѣта сего по исаковѣ же смр҃ти людиѥ на сн҃а ѥго въсташа про зажьжениѥ градьноѥ
и за пограблениѥ манастꙑрьское и събраче сѧ чернь и волочахѹ добрꙑѥ можи дꙋмающе
с ними кого цс҃рѧ поставѧть и вси хотѧхѹ радиноса онъ же не хотѧше црс҃тва нъ
кръꙗше сѧ ѿ нихъ измѣнивъ сѧ въ чьрнꙑ ризꙑ женѹ же ѥго имъше приведоша въ ст҃ѹю
софию и много нѹдиша ю повѣжь намъ кде ѥсть мѹж҃ твои и не сказа о мѹжи своѥмь
потомь ж҃ ꙗша члв҃ка именьмь николѹ воина и на тог҃ възложиша вѣньць бес
патриарха и тѹ бꙑша с нимь въ ст҃ѣи софии ѕ҃ дн҃ии и ѕ҃ ночии цс҃рь же исаковиць
бѧшеть въ влахернѣ и хотѧше въвести фрѧгꙑ отаи боꙗръ въ град҃ боꙗре же ѹвѣдавъше
ѹтолиша цс҃рѧ не даша ѥмѹ напѹститї фрѧгъ рекѹче мꙑ с тобою есмь т[ъ]гда боꙗре
ѹбоꙗвъше сѧ въвѣдениꙗ фрѧгъ съдѹмавъше съ мюрчюфломь ꙗша цс҃рѧ исаковицѧ а на
мюрчюфла вѣньчь възложиша а мюрчюфла бѧше вꙑсадилъ ис тьмьнице исаковиць и
приꙗлъ извѣщениѥ ꙗко не искати подъ исаковицемь црс҃тва нъ блюсти подъ нимь
мюрчюфлъ же посла къ николѣ и къ людьмъ въ ст҃ѹю софию ꙗзъ ꙗлъ ворога вашего
исаковицѧ ꙗзъ вашь цс҃рь а николѣ даю пьрвꙑи въ боꙗрехъ сложи съ себе вѣньць и
вси людиѥ не даша ѥмѹ сложити вѣньцѧ нъ боле заклѧша сѧ кто ѿстѹпить ѿ николꙑ да
бѹдеть проклѧтъ тог҃же дн҃е дождавъше ночи разбѣгоша сѧ вси а николѹ ꙗша и женѹ
ѥго ꙗ мюрчюфлъ и въсади ꙗ въ тьмницю и ольксу исаковицѧ ѹтвьрди въ стѣнехъ а
самъ цс҃рмь ста мюрчюфлъ феуларѧ въ е҃ дн҃ь надѣꙗ сѧ избити фрѧгꙑ фрѧзи же
ѹведавъше ꙗта исаковицѧ воѥваша волость около города просѧче ѹ мюрчюфла даи намъ
исаковицѧ ѿ поидемъ къ нѣмечьскумѹ цс҃рю ѿнележе ѥсме послани а тобе црс҃во ѥго
мурчюфлъ же и вси боꙗре не даша ѥго жива и ѹморивъше исаковицѧ и рекоша фрѧгомъ
ѹмьрлъ ѥсть придете и видите и тъгда же фрѧзи печѧльни бꙑвъше за прѣслѹшаниѥ
своѥ не тако бо бѣ казалъ имъ цс҃рь нѣмѣчьскꙑи и папа римьскꙑи ꙗкоже си зло
ѹчиниша цс҃рюград҃ сами к собе вси оже намъ нѣтѹ исаковицѧ с нимь же ѥсме пришли
да лѹче нꙑ ѥсть ѹмрети ѹ цс҃рѧград҃ нежели съ срамомь ѿити ѿтоль начаша строити
брань къ град҃ и замꙑслиша ꙗкоже и прѣж҃ на кораблихъ раꙗми на шьглахъ на инꙑхъ
же кораблихъ исъциниша порокꙑ и лѣствицѧ а на инѣхъ замꙑслиша съвѣшивати бъчькꙑ
чересъ град҃ накладенꙑ смолинꙑ и лѹчинꙑ зажьгъше пѹстиша хоромꙑ ꙗкож҃ и прѣж҃
пожьгоша градъ и пристѹпиша къ градѹ априлѧ въ ѳ҃ дн҃ь въ пѧтъкъ е҃ нед҃ пос҃ и
не ѹспѣша ничьтоже град҃ нъ фрѧгъ избиша близъ р҃ мѹж҃ и стоꙗша тѹ фрѧзи г҃ дн҃и
и въ понед҃ верьбнои нед҃ пристѹпиша къ град҃ слн҃чю въсходѧщю противѹ ст҃му
сп҃сѹ зовемꙑи вергетисъ противѹ испигасѹ сташа же и до лахернꙑ пристѹпиша же на
м҃ корабль въ великꙑхъ бѧхѹ же изременани межи ими въ нихъхъже людьѥ на конихъ
одени въ бръне и коне ихъ инии же корабле ихъ и галѣѥ ихъ стоꙗхѹ назаде боѧще сѧ
зажьжениꙗ ꙗкож҃ и прѣж҃ бѧхѹть грьци пѹстили на не і҃ кораблевъ съ огньмь и въ
прѧхъ извеременивъше погодъѥ вѣтра на василиѥвъ дн҃ь полѹноци и не ѹспеша
ничтоже фрѧзьскꙑмъ кораблемъ вѣсть бо имъ бѧше далъ исаковиць а грькомъ повеле
пѹс҃ти на корабле на не тѣмьже и не погорѣша фрѧзи и тако бꙑс҃ възѧтиѥ
цс҃рѧград҃ велико и привлеце корабль къ стенѣ градьнѣи вѣтръ и бꙑша скалꙑ ихъ
великꙑꙗ чрѣсъ град҃ а нижьнеѥ скалꙑ равно забороломъ и бьꙗхѹть съ вꙑсокꙑхъ скалъ
на градѣ грькꙑ и варѧгꙑ камениѥмь и стрѣлами и сѹлицами а съ нижьнихъ на град҃
сълѣзоша и так҃ възѧша град҃ цс҃рь же мюрчюфолъ крѣплѧше боꙗрꙑ и все людї хотѧ
тѹ брань створити съ фрѧгꙑ и не послѹшаша ѥго побѣгоша ѿ него вси цс҃рь же
побеже ѿ нихъ и ѹгони ѥ на коньнемь търгѹ и многа жалова на боꙗрꙑ и на все люд҃
тъгда же цс҃арь избеже изъ град҃ и патриархъ и вси боꙗре и внидоша въ град҃
фрѧзи вси април҃ въ в҃і дн҃ь на ст҃го василиꙗ исповѣдн҃ика въ понед҃ и сташа на
мс҃т идеже стоꙗше цс҃рь грьчьскꙑи ѹ ст҃го сп҃са и тѹ сташа и на ночь заѹтра же
слн҃чю въсходѧщю вънидоша въ ст҃ѹю софию и одьраша двьри и расѣкоша а онболъ
окованъ бѧше всь сребромь и столпꙑ сребрьнꙑѥ в҃і а д҃ кивотьнꙑꙗ и тѧгло исѣкоша
и в҃і крс҃та иже надъ олтаремь бѧхѹ межи ими шишкꙑ ꙗко дрѣва вꙑшьша мѹж҃ и
прѣградꙑ олтарьнꙑꙗ межи стълпꙑ а то все сребрьно и трѧпезѹ чюдьнѹю одьраша
драгꙑи камень и велии жьньчюгъ а самѹ невѣдомо камо ю дѣша и м҃ кѹбъковъ
великꙑхъ иже бѧхѹ прѣдъ олтаремь и понекадѣла и свѣтилна сребрьнаꙗ ꙗко не можемъ
числа повѣдати съ праздьничьнꙑми съсѹдꙑ бесцѣньнꙑми поимаша слѹж҃бьноѥ еуаг҃е и
хс҃ꙑ чс҃тьнꙑꙗ иконꙑ бесцѣнꙑꙗ все одраша и подъ трѧпезою кръвъ наидоша м҃ кадїѥ
чс҃таго злат҃ а на полатѣхъ и въ стѣнахъ и въ съсѹдохранильници не вѣде колико
злата и сребра ꙗко нетѹ числа и бесцѣньнꙑхъ съсѹдъ то ж҃ всѣ въ ѥдинои софии
сказахъ а ст҃ѹю бц҃ю иже въ влахѣрнѣ идеже ст҃ꙑи дх҃ъ съхожаше на всѧ пѧтницѣ и
тѹ одраша инѣхъ же церквии не можеть члв҃къ сказати ꙗко бе щисла дигитрию же
чюдьнѹю иже по град҃ хожаше ст҃ѹю бц҃ю съблюде ю б҃ъ добрꙑми людьми и нꙑне ѥсть
на нюже надѣѥмъ сѧ инꙑѥ црк҃ви въ градѣ и вънѣ град҃ и манастꙑри въ град҃ и вънѣ
град҃ пограбиша все имъже не можемъ числа ни красотꙑ ихъ сказати черньче же и
чернице и попꙑ облѹпїша и нѣколико ихъ избиша грькꙑ же и варѧгꙑ изгнаша изъ
град҃ иже бѧхѹть остали се ж҃ имена воѥводамъ ихъ а҃ маркосъ ѿ рима въ град҃
бьрне идеже бе жилъ поганꙑи злꙑи дедрикъ а ви кондофъ ѡфланъдръ а г дѹжь слепꙑи
ѿ маркова острова венедикъ сего дѹжа слѣпилъ манѹилъ цс҃рь мнози бо философи
молѧхѹть сѧ чс҃рви аще сего дѹжа ѿпѹстиши съдрава тъ много зла створить твоѥмѹ
црс҃твѹ црь ж҃ не хотѧ ѥго ѹбити повелѣ очи ѥмѹ слѣпити стькломь и бꙑс҃ очи ѥмѹ
ꙗко невреженѣ нъ не видѧше ничегоже сь же дѹжь много брании замꙑшлѧше на град҃ и
вси ѥго послѹшахѹ и корабли ѥго велиции бѧхѹть с нихъже градъ възѧша стоꙗньꙗ же
фрѧжьска ѹ цс҃рѧграда ѿ декаб҃ до април҃ доколо городъ възѧшь а мс҃цѧ маиꙗ въ ѳ҃
поставища цс҃рѧ своѥго латина кондо фларенда своими пс҃пꙑ и власть собе
раздѣлиша цс҃рви град҃ а маркосѹ сѹдъ а дѹжеви десѧтина и так҃ погꙑбе црс҃тво
б҃охранимаго костѧнтинѧграда и землѧ грьчьскаꙗ въ свадѣ цс҃рвъ ѥюже обладають
фрѧзи а егда еще я попом былъ с первыхъ временъ егда к подвигу сталъ касати ся
тогда бѣсъ меня пуживал сице ꙇзнемогла у меня жена гораздо і приехалъ к неи ѿц҃ъ
дх҃внои аз же ꙇз двора пошелъ во цр҃квь по кн҃гу с вечера глубоко нощи по чему
ꙇсповѣдыват болную ꙇ егда пришелъ на паперть столик маленкои тутъ поставленъ
поскакивает ꙇ дрожитъ бѣсовским дѣиством ꙇ я не устраша ся помоля с предъ
ѡбразом ѡсѣнил ево рукою ꙇ пришед поставилъ ево на мѣсте так ꙇ перестал скакать
ꙇ егда я вошелъ в трапезу тутъ ꙇная бѣсовская ꙇгрушка мертвецъ на лавке стоял в
трапезе непогребенои ꙇ бѣсовским дѣистъвом верхняя доска роскрыла с ꙇ саван стал
шевелит ца на мертвомъ меня устрашая аз же помоля с бг҃у ѡсѣнил мертваго рукою ꙇ
быстъ по прежнему паки егда же вошел в олтарь ано ризы ꙇ стихари шумятъ ꙇ
летаютъ с мѣста на мѣсто дьяволъ дѣиствуетъ меня устрашая аз же помоля ся ꙇ
прстолъ поцеловав бл҃гословил ризы рукою ꙇ приступивъ их пощупал а ѡнѣ висятъ по
старому на мѣсте аз же взявъ кн҃гу ꙇ вышел ис цр҃кви с миромъ таково то
бѣсовское ухищрение к чл҃вѣком еще скажу вам ѡ жертвѣ никонияскои сидящу ми в
темнице принесоша ми просвиру вынятую со крстомъ хв҃ымъ аз же облазня ся взял ея
ꙇ хотѣлъ потребить наутро чаял чистая православная над нею была служба понеже
поп старопоставленои служилъ над нею а до тово ѡнъ поп по новым служил кн҃гам ꙇ
паки сталъ служит по старому не покаяв ся ѡ своеи блудне положа я просвиру в
углу на мѣсте ꙇ кадилъ в правило в вечер егда же возлегъ в нощ ту ꙇ умолкоша
уста моя ѿ мл҃твы прискочиша ко мнѣ бѣсовъ полкъ ꙇ един щербатъ черменъ взял
меня за голову ꙇ говоритъ семъ ко ты сюды попалъ ты в мои руки ꙇ завернулъ мою
голову аз же томя ся еле еле назнаменовалъ ꙇс҃ову мл҃тву ꙇ ѿскочиша ꙇ исчезоша
бѣси аз же стоня ꙇ ѡхая недоумѣю ся за что меня бѣсъ мучил помоля бг҃а ѡпят
повалил ся егда же забых ся вижу на нѣкоем мѣсте цр҃квь ꙇ ѡбразь сп҃совъ ꙇ крстъ
по латынѣ написанъ ꙇ латынники ꙇнымъ образомъ приклякивая молят ся по латынски
мнѣ же нѣкто ѿ предстоящих велѣлъ крстъ тои поцеловати аз же егда поцеловах
нападоша на мя паки бѣси ꙇ ѕѣло мя утрудиша аз же послѣ их всталщил ся ѕѣло
разслаблен ꙇ разломан не могу ꙇ сидѣть уразумѣлъ яко просвиры ради ѿ бѣсовъ
ѡбруганъ выложилъ ея за ѡкошко ꙇ нощъ ту ꙇ дн҃ь препроводил в трудѣ ꙇ немощствуя
разсуждая что сотворю над просвирою егда же прїиде нощь другая по правилѣ
возлегшу ми ꙇ не спя мл҃твы говорю вскочиша бѣсовъ полъкъ в кѣлью мою з домрами
ꙇ з гутками ꙇ ѡдинъ сѣлъ на мѣстѣ ꙇдѣже просвира лежала ꙇ начаша ꙇграти в гутки
ꙇ в домры а я у них слушаю лежа меня ужъ не тронули ꙇ исчезоша аз послѣ ꙇх
возставъ моля бг҃а со слезами ѡбѣщалъ ся жжечь просвиру ту ꙇ прїиде на мя
бл҃годат дх҃а ст҃аго яко ꙇскры во очию моею блещаху ся ѡгня невещественнаго ꙇ
самъ я в тои час ѡздравѣлъ бл҃годатию дх҃вною сердце мое наполнило ся радости
затопя печь ꙇ жжегше просвиру выкинулъ ꙇ пепель за ѡкошко рекохъ вотъ бѣсъ твоя
ѿ твоих тебѣ въ глаза бросаю токмо чотки ꙇз рукъ моих вышибъ ꙇ исчезе аз же
поднявъ чотки паки начал мл҃твы говорити ꙇ во ино время сред дн҃я на полу в
поддыменье лежа опечалих ся крста ради что на просвирѣ жжегъ ꙇ ѿ печали запѣлъ
стих на глас третеи ꙇ печаль мою пред ним возвѣщу а бѣсъ в то время на меня
вскричалъ ѕѣло жестоко болно аз же ужас ся ꙇ паки начах мл҃твы говорити таже во
ину нощъ забытием ума ѡ крстѣ том паки ѡпечалих ся ꙇ уснух ꙇ нападоша на мя бѣси
ꙇ паки умучиша мя яко ꙇ прежде аз же разлабленъ ꙇ изломан насилу жив с доски
свяля ся на полъ моля бг҃а ꙇ кая ся ѡ своем безумїи проклял ѿступника никона с
никонияны ꙇ кн҃ги их еретическия ꙇ жертву их ꙇ всю службу ихъ ꙇ блг҃одат бж҃ия
паки прїиде на мя ꙇ здравъ бысть виждь чл҃вѣвѣче каково лѣпко бѣсовское дѣиство
хрст҃ияном а егда бы сьелъ просвиру ту такъ бы меня чаю ꙇ задавили бѣси ѿ малаго
их никониянъскаго сщн҃ия таковая бѣда а ѿ болшаго агн҃ца причастя ся что получиш
развѣ вѣчную муку лутче умереть не причастя ся нежели причастя ся ѡсуждену быти
ѡ причастїи ст҃ых хв҃ых непорочных таин всякому убо в н҃нѣшнее время подобает
ѡпасно жити ꙇ не без расмотрения причащати ся таинам аще ли гонения ради не
получишъ свщн҃ика православна и ты имѣи у себя свщнное служение ѿ православных
запасныи агн҃ецъ ꙇ ѡбрѣтше дхв҃на брата аще ꙇ не сщнника ꙇсповѣждь ся ему пред
бг҃ом кая ся и по правилѣ утреннѣм на коробочку постели платочикъ пред ѡбразомъ
зажги свѣчку ꙇ на ложечку водицы устрои на коробке ꙇ в нея положи часть таины
покадя кадилом приступя со слезами гл҃я се приступаю к бжственному причащению
влдко да не ѡпалиши мя приѡбщением но ѡчисти мя ѿ всякия скверны ѡгн҃ь бо реклъ
еси недостоиных ѡпаляя се предлежит х҃ь на пищу всѣмъ мнѣ же прилѣпляти ся
бг҃ови блг҃о есть ꙇ полагати на гсда упование сп҃сения моего аминъ ꙇ потом
прчасти ся с сокрушенным сердцем и паки воспои блг҃одарная к бг҃у и поклонцы по
силѣ прощение ко брату аще един ꙇ ты ко ѡбразу пад на землю гл҃и прости мя влдко
х҃е бж҃е елико согрѣших вес до конца говори ꙇ потом ѡбраз целуи ꙇ крстъ на себѣ
а прежде причастия надобе ж ѡбраз целовать ну прости же ꙇ меня а тебя бг҃ъ
простит ꙇ блг҃ословит вотъ хорош ꙇ умереть готов сице видал в правилѣхъ указано
твори так не блюди с еще тебѣ скажу старец повесть как я был в даурахъ с
пашковымъ с аѳонасемъ на ѡзере ꙇръгене гладны гораздо а рыбы никто добыть не
может а инова ꙇ ничево нѣтъ ѿ глада ꙇсчезаем помоля я бг҃а взявъ двѣ сѣти в
протоке перекидал наутро пришел ано мнѣ бг҃ъ далъ шесть язеи да двѣ щуки ꙇно во
всѣхъ людях дивно потому никто ничево не может добыт на другие сутки рыб з
десять мнѣ бг҃ъ дал тут же свѣдавъ пашков ꙇ исполня ся зависти збил меня с тово
мѣста ꙇ свои ловушки на том мѣстѣ велѣлъ поставить а мнѣ на смѣх ꙇ ругая с
указал мѣсто на броду гдѣ коровы ꙇ козы бродят чл҃вѣку воды по лодышку какая
рыба ꙇ лягушек нѣтъ тутъ мнѣ ѕѣло было горко а се подумавъ рече влдко
человѣколюбче не вода даетъ рыбу ты вся промысломъ своимъ сп҃се наш строиш на
ползу нашу даи мнѣ рыбки тои на безводном том мѣсте посрами дурака тово прослави
ꙇмя твое ст҃ое да не рекутъ невѣрнїи гдѣ есть бг҃ъ их ꙇ помоля ся взявъ сѣти в
водѣ з дѣтьми бродя положили сѣти дѣти на меня бѣдные кручиня ся говорят батюшко
к чему гноит сѣти те видиш ли ꙇ воды нѣту какои быть рыбе аз же не послушавъ ꙇхъ
совѣту на х҃а уповая здѣлал так какъ захотѣло с ꙇ наутро посылаю дѣтеи к сѣтям
ѡнѣ же ѿвѣщали батюшко гд҃рь пошто ꙇтти какая в сѣтях рыба блгослови нас ꙇ мы по
дрова лутче збродим меня ж духъ подвизает чаю в сѣтях рыбу ѡгорча с на болшова
сн҃а ꙇвана послал ево ѡдново по дрова а с меншимъ потащилъ ся к сѣтям сам
гораздо ѡ том х҃у докучаю егда пришли ꙇно ꙇ чюдно ꙇ радошно ѡбрѣли полны сѣти
напехал бг҃ъ рыбы свивши ся клубомъ ꙇ лежат с рыбою ѡ середке ꙇ сн҃ъ мои
прокопеи закричалъ батюшко гдр҃ь рыба рыба ꙇ аз ему ѿвѣщалъ постои чадо не тако
подобаетъ но прежде поклоним ся гсду бг҃у ꙇ тогда поидем в воду ꙇ помоля с
вытащили на берегъ рыбу хвалу возсылая х҃у бг҃у ꙇ паки построя сѣти на том же
мѣсте рыбу насилу домои ѿтащили наутро пришли ѡпят столко же рыбы на третеи дн҃ь
паки столко же рыбы ꙇ слезно ꙇ чюдно то было время а на прежнемъ нашем мѣсте
ничево пашкову не даетъ бг҃ъ рыбы ѡн же ꙇсполня ся зависти паки послал ночю ꙇ
велѣлъ сѣти мои в клочки ꙇзорвати что пет з дураком дѣлаеш мы собравъ рваные
сѣти починя втаи на ином мѣсте промышлявъ рыбку кормили с ѿ нево тая ся ꙇ
здѣлали езъ бг҃ъ же ꙇ там сталъ рыбы давати а дьяволъ ево научилъ ꙇ езъ велѣлъ
втаи раскопать мы терпя х҃а ради ѡпять починили ꙇ много тово было бг҃у нашему
слава н҃нѣ ꙇ прсно ꙇ во вѣки вѣкомъ терпѣние убогих не погибнет до конца слушаи
ко старец еще ходил я на шашку ѡзеро к дѣтям по рыбу ѿ двора верстъ с пятнатцет
там с людми промышляли в то время как ледъ трѣснул ꙇ меня напоилъ бг҃ъ ꙇ егда
буду насреди дороги ꙇзнемогъ таща по землѣ рыбу понеже снѣгу там не бывает токмо
морозы велики ни ѡгня ничево нѣтъ ночь постигла выбилъ ся ꙇз силы вспотѣл ꙇ ноги
не служатъ верстъ с восмъ до двора рыба покинут ꙇ так побрести ꙇно лисицы
розедят а домашние гладны все стало горе а тащить не могу потаща гоны мѣста ноги
задрожатъ да и паду в лямке среди пути ниць лицем что пьянои ꙇ ѡзябше вставъ еще
попоиду столко ж ꙇ паки упаду бил ся такъ много блиско полуночи скиня с себя
мокрое плате вздѣлъ на мокрую рубаху сухую тонкую тафтяную бѣлыю шубу ꙇ взлѣз на
вершину древа уснулъ поваля ся пробудил ся ано все замерзло ꙇ базлуки на ногах
замерзли шубенко тонко ꙇ животъ ѡзябъ вес увы аввакумъ бѣдная сиротина яко ꙇскра
ѡгня угасаетъ ꙇ яко неплодное древо посѣкаемо бывает толко смерть пришла взираю
на н҃бо ꙇ на сияющия звѣзды тамо помышляю влдку а самъ ꙇ прекрстити ся не смогу
вес замерзъ помышляю лежа х҃е свѣте ꙇстинныи аще не ты меня ѿ безгоднаго сего ꙇ
нечаемаго времени ꙇзбавиш нѣчева мнѣ стало дѣлат яко червь ꙇсчезаю а се согрѣя
ся сердце мое во мнѣ ринул ся с мѣста паки к нартѣ ꙇ на шею не помню как
взложилъ лямку ѡпят потащил ꙇно нѣтъ силки еще версть с четырѣ до двора покинул
ꙇ нехотя все побрел ѡдин тащилъ ся с версту да и повалил ся толко не смогу
полежавъ еще хощу побрести ꙇно ноги ѡбмерзли не смогу подымат ножа нѣтъ базлуков
ѿрѣзать ѿ ногъ нѣ чемъ на колѣнях ꙇ на руках ползъ с версту колѣни ѡзябли не
могу владѣть ѡпят легъ уже дворъ ꙇ не само далеко да не могу попасть на гузнѣ
помаленку ползу кое как ꙇ доползъ до своея конуры у двереи лежу промолыть не
могу а ѿворить двереи не могу же ко утру уже встали уразумѣвъ протопопица
втащила меня бытто мертвова в ызбу жажда мнѣ велика напоила меня водою
разболокши два еи горя бѣднои в ызбѣ стало я да корова немощная толко у нас ꙇ
животов было упала на водѣ под ледъ ꙇзломав ся умирает в ызбѣ лежа в двацети в
пяти рублях сия нам пришла корова робяткам молочка давала црв҃на ꙇрина михаилова
ризы мнѣ с москвы ꙇ всю службу в тоболескъ прислала ꙇ пашковъ на црк҃внои ѡбиход
взявъ мнѣ в то число коровку ту было дал кормила с робяты год другои бывало ꙇ
сосною ꙇ с травою молочка тово хлебнешъ так лехче на брюхе плакавъ жена бѣдная с
робяты зарѣзала корову ꙇ истекшую кровь ꙇс коровы дала наиму казаку ꙇ ѡнъ
проволок мою с рыбою нарту на ѡбѣде я едше грѣх ради моих подавил ся другая мнѣ
смерть с пол часа не дышалъ наклоня с прижавъ руки сидя а не кусомъ подавил ся
но крошечку рыбки положа в ротъ вздохнулъ воспомянувъ смерть яко ничто же
чл҃вѣкъ в житїи семъ а крошка в горло ꙇ бросила с да и задавила колотили много в
спину да и покинули не вижу ужъ ꙇ людеи ꙇ памяти не стало ѕѣло горко горко в то
время было еи горка смерть грѣшному чл҃вѣку дочь моя агрепѣна была невелика
плакавъ на меня глядя много ꙇ никто ея не учил робенокъ розбѣжав ся локтишками
своими ударила с в мою спину ꙇ крови печенье ꙇз горла рыгнуло ꙇ дышат сталъ
болшие промышляли надо мною много ꙇ без воли бжїи не могли ничево здѣлат а
приказал бг҃ъ робенку ꙇ ѡнъ бг҃омъ подвизаем пророка ѿ смерти ꙇзбавил гораздо
невелика была промышляет ѡколо меня бытто болшая яко древняя ꙇюдифь ѡ израили
ꙇли яко есвирь ѡ мардохѣе своем дядѣ ꙇли девора мужеумная ѡ варацѣ чюдно гораздо
сие старецъ промыслъ бж҃їи робенка наставил пророка ѿ смерти ꙇзбавит дн҃и с три
у меня ѕѣлень горкая ꙇз горла текла не могъ ни есть ни говорит сие мнѣ наказание
за то чтоб я не величал ся пред бг҃ом совѣстию своею что напоил меня сред ѡзера
водою а то смотри аввакумъ ꙇ робенка ты хуже ꙇ дорогою было ꙇдучи ꙇсчезнул не
величаи ся дурак тѣмъ что бг҃ъ сотворит во славу свою чрез тебя какое дѣло
прославляя свое прест҃ое ꙇмя ему слава подобает гд҃у нашему бг҃у а не тебѣ
бедному худому чл҃вѣку есть писано во пророцѣхъ тако гл҃ет гд҃ь славы своея
ꙇному не дам сие реченно ѡ лжехристах нарицающих ся бг҃омъ ꙇ на жиды не
исповѣдающих х҃а сн҃ом бжїимъ а инъдѣ писано славящия мя прославлю сие реченно ѡ
ст҃ых бж҃їих его же хощет бг҃ъ того прославляет вотъ смотри безумнѣ не сам себя
величаи но ѿ бг҃а ѡжидаи какъ бг҃ъ хощетъ так ꙇ строит а ты су какои ст҃ои ꙇз
моря напил ся а крошкою подавил ся толко б бжїим повелѣнием не робенок ѿ смерти
ꙇзбавил ꙇ ты бы что червь был да и нѣтъ а величаес ся гряз худая я су бѣсов
изгонял то се дѣлал а себѣ не могъ помощи толко бы не робенок ну помни же себя
что нѣтъ тебя ни со што аще не гсдь что сотворит по млсти своеи ему ж слав Се
повѣсти времѧньных лѣт ѿкуду есть пошла руская земѧ кто въ киевѣ нача первѣе
кнѧжит и ѿкуду руская землѧ стала есть се начнемъ повѣсть сию по потопѣ первие
снве ноеви раздѣлиша землю симъ хамъ афетъ и я сѧ въстокъ симови персида ватрь
тоже и до индикия в долготу и в ширину якоже рещи ѿ въстока и до полуденья и
сурия индия по ефратъ рѣку вавилонъ кордуна асурѧне мисопотамира аравия
старѣишая елмаисъ инди равия на всѧ Хамови же я сѧ полуденьная страна еюпетъ
ефивопья прилежащия ко индомъ другая же ефивопья из неяже исходить рѣка
ефиѡпьская чермна текущи на въстокъ авифаникии прилежащи до куриниа маръмарья
асуритисиоу и другая нумидья масурия мавританья протиоущи гадирѣ сущимъ же ко
востокомъ имать киликию памъфилию писидию мосию лукаѡнию фругию камалию ликию
карию лудью масию другую троаду салиду вифунию старую фругию и ѡстровъ неки
имать саръдани критъ купръ и рѣку гѣѡну зовему Афету же яша с полунощныя страны
и западн мидия алъванья арвинья малая и великая кападокия фефлагони галатъ
влехисъ воспории меѡти дереви гаръмати тавріани сируфья фраци макидонья алматия
луеи фесалья локрия пеления яже и полопонисъ нарече сѧ аркадъ япиронья илюрикъ
словѣне лухитая анъдриѡкия ѡньдрѣятиньская пучина имать же и ѡстровы вротанию
сикилию явию родока хиѡна лѣзовона кофирана вакунофа кефалинья ифакину керькуру
часть всѧчьския страны нарицаемую ѡнию рѣку тигру текущи межю миды и вавилономь
до понетьского морѧ на полънощныя страны дунаи дьнѣстръ и кавкаисинския горы
рекше оугорьски и ѿтудѣ доже и до днѣпра и прочая рѣки десна припеть двина
волховъ волъга яже идеть на встокъ в часть симову в афетовѣ же части сѣдѧть русь
чюдь и вси языци мерѧ мурома весь моръдва заволочьская чюдь пермь печера ямь
оугра литва зимѣгола корсь сѣтьгола любь лѧхове же и пруси чюдь пресѣдѧть к морю
варѧжьскому по семуже морю сѣдѧть варѧзи сѣмо ко въстоку до предѣла симова по
тому же морю сѣдѧть къ западу до землѣ агнѧнски и до волошьски афетово бо и то
колѣно варѧзи свеи оурмане русь агнѧне галичане волъхва римлѧне нѣмци корлѧзи
веньдици фрѧгове и прочии доже присѣдѧть ѿ запада къ полуночью и съсѣдѧть сѧ съ
племѧнемъ хамовмыъ симъ и хамъ и афетъ раздѣливше землю жребьи метавше не
преступати никому же въ жребии братень живѧхо кождо въ своеи части быс языкъ
единъ и оумножившемъ сѧ чл҃вкомъ на земли помыслиша создати столпъ до н҃бсе въ
дн҃и нектана и фалека и собраша сѧ на мѣстѣ сенаръ поли здати столпъ до нб҃се и
градъ ѡколо его вавилонъ и созда столпъ то за м҃ лѣт не свершенъ быс и сниде гсь
б҃ъ видѣти градъ и столпъ и реч гсь се родъ единъ и языкъ единъ и съмѣси б҃ъ
языкы и раздѣли на о҃ и в҃ языка и расъсѣя по всеи земли по размѣшеньи же языкъ
б҃ъ вѣтромъ великимъ разраши столпъ и есть ѡстанокъ его промежю асюра и вавилона
и есть въ высоту и в лѣта многа хранимъ ѡстанокъ по размѣшеньи же столпа и по
раздѣленьи языкъ прияша сн҃ве симови въсточныя страны а хамови сн҃ве полуденьныя
страны афетови же прияша западъ и полунощныя страны ѿ сихъ же о҃ и в҃ языку быс
языкъ словѣнескъ ѿ племени афетова нар ци еже суть словѣне во мнозѣхъ же
времѧнѣх сѣли суть словѣни по дунаеви гдѣ есть ныне оугорьска землѧ и болгарьска
ѿ тѣхъ словѣнъ разидоша сѧ по землѣ и прозваша сѧ имены своими гдѣ сѣдше на
которомъ мѣстѣ яко пришедше сѣдоша на рѣцѣ имѧнемъ марава и прозваша сѧ морава а
друзии чеси нарекоша с а се ти же словѣни хровате бѣлии и серебь и хорутане
волхомъ бо нашедшемъ на словѣни на дунаиския сѣдшемъ в них и насилѧщемъ имъ
словѣни же ѡви пришедше сѣдоша на вислѣ и прозваша сѧ лѧхове а ѿ тѣхъ лѧховъ
прозваша сѧ полѧне лѧхове друзии лутичи ини мазовшане ини поморѧне тако же и ти
словѣне пришедше и сѣдоша по днѣпру и нарекоша сѧ полѧне а друзии древлѧне зане
сѣдоша в лѣсѣх а друзии сѣдоша межю припетью и двиною и нарекоша сѧ дреговичи
рѣчьки ради яже втечеть въ двину имѧнемъ полота ѿ сея прозваша сѧ полочане
словѣни же сѣдоша ѡколо езера илмерѧ прозваша сѧ своимъ имѧнемъ и сдѣлаша градъ
и нарекоша и новъгородъ а друзии сѣдоша по деснѣ и по сѣли по сулѣ и нарекоша
сѣверъ тако разиде сѧ словѣньскии языкъ тѣм же и грамота прозва сѧ словѣньская
полѧномъ же жившимъ ѡсобѣ по горамъ симъ бѣ путь изъ варѧгъ въ греки и изъ грекъ
по днѣпру и верхъ днѣпра волокъ до ловоти по ловоти внити в ылмерь ѡзеро великое
из негоже ѡзера потечеть волховъ и вътечеть в озеро великое ново того ѡзера
внидеть устье в море варѧжьское и по тому морю ити до рима а ѿ рима прити по
томуже морю ко цр҃югороду а ѿ цр҃ѧгорода прити в понотъ морѧ въ неже втечет
днѣпръ рѣка днѣпръ бо потече из оковьскаго лѣ а двина ис тогоже лѣса потечет а
идеть на полунощье и внидеть в море варѧжьское ис того же лѣса потече волга на
въстокъ и вътечеть семьюдесѧтъ жерелъ в море хвалисьское тѣм же и из руси можеть
ити в болгары и въ хвалисы наста въстокъ доити въ жребии симовъ а по двинѣ въ
варѧги изъ варѧгъ до рима ѿ рима до племени хамова а днѣпръ втечеть в понетьское
море жереломъ еже море словеть руское по немуже оучилъ ст҃ыи ѡньдрѣи братъ
петровъ якоже рѣша ѡньдрѣю оучащю въ синопии и пришедшю емоу в корсунь оувидѣ
яко ис корсунѧ близь оустье днѣпрьское въсхотѣ поити в римъ и проиде въ вустье
днѣпрьское ѿтоле поиде по днѣпру горѣ и по приключаю приде и ста подъ горами на
березѣ заутра въставъ и реч к сущимъ с нимъ ученикомъ видите ли горы сия яко на
сихъ горах восияеть блг҃дть бж҃ья имать градъ великъ и цр҃кви многи б҃ъ
въздвигнути имать въшедъ на горы сия бл҃ви я постави крстъ и помоливъ сѧ б҃у и
сълѣзъ съ горы сея идеже послѣже быс киевъ и поиде по днѣпру горѣ и приде въ
словѣни идеже нынѣ новъгородъ и видѣ ту люди сущая како есть ѡбычаи имъ и како
сѧ мыють хвощют сѧ и оудиви сѧ имъ иде въ вариги и приде в римъ исповѣда елико
наоучи и елико видѣ и реч имъ дивно видѣхъ словѣньскую землю идучи ми сѣмо
видѣхъ бани древены и пережьгуть е рамѧно совлокуть сѧ и будуть нази и ѡблѣют сѧ
квасомъ оусниянымь и возмуть на сѧ прутье младое бьють сѧ сами и того сѧ добьють
егда влѣзуть ли живи и ѡблѣют сѧ водою студеною тако ѡжиоуть и то творѧть по всѧ
д҃ни не мучими никимже но сами сѧ мучать и то творѧть мовенье собѣ а не мученье
ты слы шаще дивлѧху с ѡньдрѣи же бывъ в римѣ приде в синофию полемъ же жившемъ
ѡсобѣ и володѣющемъ и роды своими иже и до сее братьѣ бѧху полѧне и живѧху кождо
съ своимъ родомъ и на своихъ мѣстѣхъ владѣюще кождо родомъ своимъ на своихъ
мѣстѣх быша г҃ братья единому имѧ кии а другому щекъ а третьему хорвиъ сестра
ихъ лыбедь сѣдѧще кии на горѣ гдѣ же ныне оувозъ боричевъ а щекъ сѣдѧше на горѣ
гдѣ ныне зовет сѧ щековица а хоривъ на третьеи горѣ ѿ него же прозва сѧ хоревица
и створиша градъ во имѧ брата своего старѣишаго и нарекоша имѧ ему киевъ бѧше
ѡколо града сѣсъ и боръ великъ и бѧху ловѧща звѣрь бѧху мужи мудри и смыслени
нарицаху сѧ полѧне ѿ нихже есть полѧне в киевѣ и до сего д҃не Ини же не свѣдуще
рекоша яко кии есть перевозникъ былъ оу кіева бо бѧше перевозъ тогда с оноя
стороны днѣпра тѣмь гл҃ху на перевозъ на киевъ аще бо бы перевозникъ кии то не
бы ходилъ цр҃югороду но се кии кнѧжаше в родѣ своемь приходившю ему ко цр҃ю
якоже сказають яко велику честь приялъ ѿ цр҃ѧ при которомь приходивъ цр҃и идущю
же ему ѡпѧть приде къ дунаеви възлюби мѣсто и сруби градокъ малъ хотѧше сѣсти с
родомъ асвоимъ и не даша ему ту блізь живущии еже и донынѣ наречють дуици
городіще киевець киеви же пришедшю въ свои градъ киевъ ту животъ свои сконча а
братъ его щекъ и хорівъ и сестра их лыбедь ту скончаша сѧ и по сихъ братьи
держати почаша родъ ихъ кнѧженье в полѧхъ в деревлѧхъ свое а дреговичи свое а
словѣни свое в новѣгородѣ а другое на полотѣ иже полочане ѿ нихъ же кривичи же
сѣдѧть на верхъ волги а на верхъ двины и на верхъ днѣпра ихже градъ есть
смоленскъ туда бо сѣдѧть кривичи таже сѣверъ ѿ нихъ на бѣлѣѡзерѣ сѣдѧть весь а
на ростовьскомъ ѡзерѣ мерѧ а на клещинѣ ѡзерѣ мерѧ же по ѡцѣ рѣцѣ где потече в
волгу же мурома языкъ свои и черемиси свои языкъ моръдва свои языкъ се бо токмо
словѣнескъ языкъ в руси полѧне деревлѧне нооугородьци полочане дреговичи сѣверъ
бужане зане сѣдоша по бугу послѣже же велынѧне а се суть инии языци иже дань
дають руси чюдь мерѧ весь мурома черемись моръдва пермь печера ямь литва
зимигола корсь норова либь си суть свои языкъ имуще ѿ колена афетова иже жиоуть
въ странахъ полунощныхъ словѣньску же языку яко же рекохомъ жиоуще на дунаи
придоша ѿ скуфъ рекше ѿ козаръ рекомии болгаре сѣдоша по дунаеви населници
словѣномъ быша посемь придоша оугри бѣлии наслѣдиша землю словѣньску си бо оугри
почаша быти при раклии цр҃и иже находиша на хоздроя цр҃ѧ перьскаго Въ си же
времѧна быша и ѡбри ходиша на аръклия цр҃ѧ и мало его не яша си же добрѣ воеваху
на словѣнѣх и примучиша дулѣбы сущая словѣны и насилье творѧху женамъ
дулѣпьскимъ аще поѣхати будѧше ѡбърину не дадѧше въпрѧчи конѧ ни вола но велѧше
въпрѧчи г҃ ли д҃ ли е҃ ли женъ в телѣгу и повести ѡбърѣна тако мучаху дулѣбы
быша бо ѡбърѣ тѣломъ велици и оумомь горди и б҃ъ потреби я помроша вси и не ѡста
сѧ ни единъ ѡбъринъ есть притъча в руси и до сего дне погибоша аки ѡбрѣ их же
нѣс племени ни наслѣдъка по сихъ же придоша печенѣзи паки идоша оугри чернии
мимо киевъ послѣже прі ѡлзѣ полѧномъ же жиоущемъ ѡсобѣ якоже рекохомъ суще ѿ
рода словѣньска и нарекоша сѧ полѧне а древѧнѧ же ѿ словѣнъ же и нарекоша сѧ
древлѧне радимичи бо и вѧтичи ѿ лѧховъ бѧста бо в҃ брата в лѧсѣх радимъ а
другому вѧтко и пришедъша сѣдоста радимъ на съжю прозваша сѧ радимичи а вѧтъко
сѣде съ родомъ своимъ по ѡцѣ ѿ него же прозваша сѧ вѧтичи иже бѧху в мирѣ полѧне
и деревлѧне сѣверъ и радимичь вѧтичи и хрвате дулѣби живѧху по б҃у гдѣ ныне
велынѧне а оулучи тиверьци сѣдѧху бо по днѣстру присѣдѧху къ дунаеви бѣ
множьство ихъ сѣдѧху бо по днѣстру или до морѧ суть гради их и до сего д҃не да
то сѧ зваху ѿ грекъ великая скуфь Имѧху бо обычаи свои и законъ ѿць своих и
преданья кождо свои нравъ полѧне бо своих ѿць ѡбычаи имуть кротокъ и тихъ и
стыдѣнье къ снохамъ своимъ и къ сестрамъ къ мт҃рмъ и к родителемъ своимъ къ
свекровемъ и къ деверемъ велико стыдѣнье имѣху брачныи ѡбычаи имѧху не хожшее
зѧть по невѣсту но приводѧху вечеръ а завътра приношаху по неи что вдадуче а
древлѧне живѧху звѣриньскимъ ѡбразомъ жиоуще скотьски оубиваху другъ друга ядѧху
всѧ нечисто и брака оу нихъ не бываше но оумыкиваху оу воды дв҃цѧ и радимичи и
вѧтичи и сѣверъ ѡдинъ ѡбычаи имѧху живѧху в лѣсѣ яко же всѧкии звѣрь ядуще все
нечисто срамословье в них предъ ѡтьци и предъ снохами браци не бываху въ них и
игрища межю селы схожаху сѧ на игрища на плѧсанье и на всѧ бѣсовьская игрища и
ту оумыкаху жены собѣ с нею же кто съвѣщаше сѧ имѧху же по двѣ и по три жены аще
кто оумрѧше творѧху трызно надъ нимъ и по семь творѧху кладу велику и
възложахуть и на кладу мр҃твца сожьжаху и по семь собравше кости вложаху в
судину малу и поставѧху на столпѣ на путех еже творѧть вѧтичи и нынѣ си же
творѧху ѡбычая кривичи прочии погании не вѣдуще закона бж҃я но творѧще сами собѣ
законъ Гл҃ть геѡргии в лѣтописаньи ибо комуждо языку ѡвѣмъ исписанъ законъ есть
другимъ же обычаи зане безаконьникомъ ѡтечьствие мнит сѧ ѿ них же первие сирии
жиоуще на конець землѧ законъ имуть ѿ своих ѡбычаи не любодѣяти и прелюбодѣяти
ни красти ни ѡклеветати ли оубити ли зло дѣяти весьма законъ же и у ктирианъ
гл҃ми врахмане и ѡстровьници ѥже ѿ прадѣдъ покзааньемь блгчстьемь мѧс не ядуще
ни вина пьюще ни блуда творѧще никакоя же злобы творѧще страха ради многа ибо
явѣ таче прилежащимъ к нимъ оубиистводѣиици сквернотворѧще гнѣвливи и паче
естьства ли нутрьнѣишимъ странѣ ихъ чл҃вкъ ядуще и страньствующихъ оубиваху паче
же ядѧть яко пси етеръ же законъ халдѣемъ вавилонѧмъ мт҃ри поимати съ братними
чады блудъ дѣяти и оубиваті всѧкое бо студеное дѣянье яко дѣтелье мнѧ стѧ дѣюще
любо далече страны своея будуть инъ же законъ гилиѡмь жены в них ѡрють зижють
храми мужьская дѣла творѧть но любы творѧть елико хощеть не въздержаеми ѿ мужии
своихъ весьма ли зрѧтъ в нихъже суть храбрыя жены ловити звѣрь крѣпко владѣють
же жены мужи своими ни доблѧють ими во врѣтаньи же мнози мужи съ едино женою
спѧть и жены съ единымъ мужемъ похотьствують безаконьная законъ ѡтець творѧть
независтьно ни въздержаньно амазоне же мужа не имуть но и аки скотъ бесловесныи
но единою лѣтомъ къ вѣчнымъ днемъ ѡземьствени будуть и сочтают сѧ съ ѡкрснхъ и
въ мужи яко нѣвторое имъ торжьство и велико празденьство времѧ тѣмь мнѧть ѿ них
заченшимъ въ чревѣ паки разбѣгнут сѧ ѿсюду вси во времѧ же хотѧщихъ родити аще
родит сѧ ѡтроча погубѧть аще дѣвоческъ полъ то въздоять прилѣжнѣ въсптитають
якоже се и при насъ нынѣ половци законъ держать ѿць своих кровь проливати а
хвалѧще ѡ сихъ ядуще мерьтвечину и всю нечистоту хомѣки и сусолы поимають мачехи
своя ятрови и ины ѡбычая ѿць своихъ мы же хесяне елико земль иже вѣрують въ
с҃тую тр҃цю въ едино кр҃щнье въ едину вѣру законъ имамъ единъ елико во хса
крстихом сѧ и во хса ѡблекохом сѧ По сихъ же лѣтѣхъ по см҃рти братьѣ сея быша
ѡбидимы древлѧми инѣми ѡколними и наидоща я козарѣ сѣдѧщая на горах сихъ в
лѣсѣхъ и рѣша козари платите намъ дань съдумавше полѧне и вдаша ѿ дыма мечь и
несоша козари ко кнѧзю своему и къ стариишинымъ и рѣша имъ се налѣзохомъ дань
нооу ѡни же рѣша имъ ѿкуду ѡни же рѣша в лѣсѣ на горохъ надъ рѣкою днѣпрьскою
ѡни же рѣша что суть въдали ѡни же показаша мечь рѣша старци козарьстии не добра
дань кнѧже мы сѧ доискахомъ ѡружьемь ѡдиною стороною рекоша саблѧми а сихъ
ѡружье ѡбоиду ѡстро рекше мечь си имуть имати дань на насъ и на инѣхъ странах се
же сбы сѧ все не ѿ своея волѧ рекоша но ѿ бжьѧ повевелѣнья яко при фаравонѣ ц҃ри
еюпетьстѣмь еда приведоша моисѣя предъ фаравона и рѣша старѣишина фараѡнѧ се
хочеть смирити ѡбласть еюпетьскую якоже и быс погибоша еюптѧне ѿ моисѣя а первое
быша работающе имъ тако и си владѣша а послѣже самѣмъ владѣють якоже быс
володѣють козары русьскии до д҃ншнго д҃не В лѣт ҂ѕ҃ у҃ ҁ҃ д Придоша болъгары вры
бохъмичѣ гл҃ще яко ты кнѧзь еси мудръ и смысленъ не вѣсі закона но вѣруи в
законъ нашь и поклони сѧ бохъмиту и реч володимеръ како есть вѣра ваша ѡни же
рѣша вѣруемъ б҃у а бохмитъ ны оучить гл҃ѧ ѡбрѣзати оуды таиныя и свинины не ясти
вина не пити дасть бохмитъ комуждо по семидесѧтъ жнеъ красныхъ исбереть едину
красну и всѣх красоту възложить на едину та будеть емѹ жена иде же реч достоить
блудъ творити всѧкъ на семь свѣтѣ аще буде кто оубогъ то и томо и ина многа
лесть еяже нѣ льзѣ псати срама рад володимеръ же слоушаше ихъ бѣ бо самъ любѧ
жены и блуженье многое послушаше сладко но се ему бѣ нелюбо обрѣзанье оудовъ и ѡ
неяденьи мѧсъ свиныхъ а ѡ питьи ѡтинудь рька руси есть веселье питье не можемъ
бес того быти потомъ же придоша нѣмьци гл҃юще придохомъ послании ѿ папежа и рѣша
ему реклъ ти тако папежь землѧ твоя яко и землѧ наша а вѣра ваша не яко вѣра
наша вѣра бо наша свѣтъ есть кланѧем сѧ и б҃у еже створилъ нб҃о и землю звѣзды
м҃ць и всѧко дх҃нье а б҃зи ваши древо суть володимеръ же реч кака заповѣдь ваша
ѡни же рѣша пощенье по силѣ аще кто пьеть или ясть то все въ славу б҃жью реч
оучитель нашь павел реч же володимеръ нѣмцемъ идѣте ѡпѧть яко ѡці наши сего не
прияли суть се слышавше жидове козарьстии придоша рекуще слышахомъ яко приходиша
болгаре и хесяне оучаще тѧ кто же вѣрѣ своеи хесяне бо вѣрують егоже мы
распѧхомъ а мы вѣруемъ единому б҃у аврамову исакову яковлю и реч володимеръ что
есть законъ вашь ѡни же рѣша ѡбрѣзати сѧ свинины не ясти ни заячины суботу
хранити ѡн же реч то гдѣ есть землѧ ваша ѡни же рѣша въ ерслмѣ ѡнъ же реч то
тама ли есть ѡни же рѣша разъгнѣва сѧ б҃ъ на ѡ҃ци наши и расточи ны по странамъ
грѣхъ рад наших и предана быс землѧ наша хесяномъ ѡн же реч то како вы инѣх
оучители сами ѿвержени ѿ б҃а и расточени аще бы б҃ъ любилъ васъ и законъ вашь то
не бысте росточе по чюжимъ землѧмъ еда намъ тоже мыслите прияти:: Посемь же
прислаша грьци къ володимеру философа гл҃ще сице слышахомъ яко приходили суть
болгаре оучаще тѧ прияти вѣру свою ихъже вѣра ѡсквернѧеть н҃бо и землю иже суть
проклѧти паче всѣх чл҃вкъ оуподоблеше с содому и гомору на неже пусти гсь
каменье горюще и потопи я и погрѧзоша яко и сихъ ѡжидаеть д҃нь погибели их егда
придеть б҃ъ судитъ земли и погубѧть всѧ творѧщая безаконья и скверны дѣющия си
бо ѡмывають ѡходы своя в ротъ вливають и по брадѣ мажют сѧ поминають бохмита
такоже и жены ихъ творѧть туже скверну и ино пуще ѿ совкупленья мужьска и
женьска вкушають си слышавъ володимеръ блюну на землю рекъ нечисто есть дѣло реч
же философъ слышахом же и се яко приходиша ѿ рима пооучитъ васъ к вѣрѣ своеи
ихъже вѣра маломь с нами разъвращена служать бо ѡпрѣсноки рекше ѡплатки ихъже
б҃ъ не преда но пове хлѣбомъ служити и преда апслмь приемъ хлѣбъ се есть тѣло
мое ломимое за вы такоже и чашю приемъ реч се есть кровь моя новаго завѣта си же
того не творѧть суть не б҃ы правили вѣры реч же володимеръ придоша ко мнѣ жидове
гл҃ще яко нѣмци и грьци вѣрують ѥгоже мы распѧхомъ философъ же реч въ истину в
того вѣруемъ тѣхъ бо пр҃рци прорѣцаху яко б҃у родити сѧ а друзии распѧту быти и
погребену а въ г҃.и д҃нь вскрснти и на нб҃са взиде ѡни же пр҃рки избиваху другия
претираху егда же сбысть сѧ прореченье сихъ съниде на землю и распѧтье прия и
въск҃рсъ на нб҃са взиде на сихъ же ѡжидаше покаянья за м҃ и за ѕ҃ лѣт и не
покаяше сѧ и посла на нѧ римлѧны грады ихъ разбиша и самы расточиша по странамъ
и работають въ странах реч же володимеръ то что ради сниде б҃ъ на землю и
страсть такою прия ѿвѣщав же философъ реч аще хощеши послушати да ска ти из
начала чьсо ради сниде б҃ъ на землю володимеръ же реч послушаю рад и нача
философъ гл҃ти сице Въ начало створи б҃ъ нб҃о и землю въ первыи д҃нь и в҃.и д҃нь
створи твердь яже есть посреди воды сегоже д҃не раздѣлиша сѧ воды полъ ихъ взиде
надъ твердь а полъ ихъ подъ твердь а въ .г҃.и д҃нь створи море и рѣки и
источники и сѣмѧна въ д҃.и д҃нь сл҃нце и луну и звѣзды и украси б҃ъ нб҃о видѣв
же первыи ѿ ан҃глъ старѣишина чину ан҃глку помысли въ себе рекъ сниду на землю и
преиму землю и буду подобенъ б҃у и поставлю прстлъ свои на ѡблацѣх сѣверьскихъ и
ту абье сверже и с нб҃се и по немь подоша иже бѣша подъ нимъ чинъ десѧтыи бѣ же
имѧ противнику сотонаилъ в негоже мѣсто постави старѣишину михаила сотона же
грѣшивъ помысла своего и ѿпадъ славы первое наречт сѧ противникъ б҃у посем же въ
е҃.и дн҃ь створи б҃ъ киты и рыбы гады и птица пернатыя въ ѕ҃.и же д҃нь створи
б҃ъ звѣри и скоты и гады земныя створи же и чл҃вка въ з҃.и же д҃нь почи б҃ъ ѿ
дѣлъ своихъ иже есть субота и насади б҃ъ раи на въстоцѣ въ едемѣ въведе ту
члв҃ка егоже созда и заповѣда ему ѿ древа всѧкого ясти ѿ древа же единого не
ясти еже есть разумѣти добру и злу и бѣ адамъ в раи видѧше б҃а и славѧше егда
ан҃гли славѧх и възложи б҃ъ на адамъ снъ и оуспе адамъ и взѧ б҃ъ едино ребро оу
адама створи ему жену и въведе ю в раи ко адаму и реч адамъ се кость ѿ кості
моея а плоть ѿ плоти моея си нареч сѧ жена и нареч адамъ скотомъ и птицамъ имѧна
звѣремъ и гадомъ и самѣма ан҃глъ повѣда имѧна и покори б҃ъ адаму звѣри и скоты и
ѡбладаше всѣми и послушаху его видѣвъ же дьяволъ яко почти б҃ъ чл҃вка възавидѣвъ
ему преѡбрази сѧ въ змию и приде къ евзѣ и реч еи почто не яста ѿ древа сущаго
посредѣ рая и реч жена къ змиѣ реч бъ не имата ясти а ли да оумрета см҃ртью и
реч змия к женѣ см҃ртью не оумрета вѣдѧше бо б҃ъ яко в онже д҃нь яста ѿ него
ѿверзета сѧ ѡчи ваю и будета яко и б҃ъ разумѣюще добро и зло и видѣ жена яко
добро древо въ ядь и вземши снѣсть и вдасть мужю своему и яста и ѿверзоста сѧ
ѡчи има и разумѣста яко нага еста и съшиста листвиемь смоковьнымь препоясанье и
реч б҃ъ проклѧта землѧ в дѣлѣхъ твоих и в печали яси всѧ д҃ни живота своего и
реч гсь б҃ъ како прострета руку и возмета ѿ древа животьнаго и живета въ вѣки и
игзнъа гсь б҃ъ адама из рая и сѣде прѧмо из раѧ плача сѧ и дѣлая землю и
порадова сѧ сотона ѡ проклѧтьи землѧ се на ны первое паденье и горкии ѿвѣтъ
ѿпаденье ан҃гльскаго житья роди адамъ каина и авелѧ бѣ каинъ ратаи а авель
пастухъ и несе каинъ ѿ плода земли къ б҃у и не прия б҃ъ даровъ его авель же
принесе ѿ агнець первенець и прия б҃ъ дары авлеелы сотона же влѣзе в каина и
пострѣкаше каина оубити авелѧ и реч каинъ изидѣте на поле авелю яко изидосте
въста каинъ и хотѧше оубити и и не оумѧше како оубити и и реч ему сотона возми
камень и удари и вземъ камень и оуби и и реч б҃ъ каину кде есть братъ твои ѡн же
реч еда стражь есмь брату своему и реч б҃ъ кровь брата твоего вопьеть ко мнѣ
будеши стенѧ и трѧса сѧ до живота своего адамъ же и евга плачюща сѧ бѣста и
дьяволъ радоваше с рька се егоже б҃ъ почти азъ створил ему ѿпасти б҃а и се нынѣ
плачь ему налѣзохъ и плакаста сѧ по авели лѣт л҃ и не съгни тѣло его и не
оумѧста его погрести и повелѣньемь бьжмь птенца в҃ прилетѣста единъ ею оумре
единъ же ископа яму и вложи оумр҃шаго и погребе и видѣвша же се адамъ и евга
ископаста яму и вложиста авелѧ и погребоста съ плачемъ быв же адамъ лѣт с҃ и л҃
роди сифа и в҃ тщери и поя едину каинъ а другую сифъ и ѿ того ч҃лцви расплодиша
сѧ и оумножиша сѧ по земли и не познаша створьшаго я исполниша сѧ блуда и всѧкоя
нечстоты и оубииства и завивисти живѧху скотьски чл҃вци бѣ нои единъ праведенъ в
родѣ семь и роди г҃ с҃ны сима хама афета и реч б҃ъ но имать дхъ мои пребываті в
чл҃вцхъ и реч да потреблю егоже створихъ ѿ члвка до скота и реч гсь б҃ъ ноеви
створи ковчегъ в долготу локотъ т҃ а в ширину п҃ а възвышие л҃ локотъ ибо
локтемъ сажень зовуть дѣлаему же ковчегу за р҃ лѣт и повѣдаше нои яко быти
потопу и посмѣхаху сѧ ему егда сдѣла ковчегъ и реч гсь ноеви вълѣзи ты и жена
твоя и сн҃ве твои и снохи твои въведи к собѣ по двоему ѿ всѣх скотъ и ѿ всѣх
птиць и ѿ всѣх гадъ и въведе нои яже заповѣда ему б҃ъ наведе б҃ъ потопъ на землю
потопе всѧка плоть и ковчегъ плаваше на водѣ егда же посѧче вода изълѣзе нои и
сн҃ве его и жена его ѿ сихъ расплоди с землѧ и быша чл҃вци мнози единоглсни и
рѣша другъ къ другу съзижемъ столпъ до нб҃се начша здати и реч б҃ъ се оумножиша
сѧ чл҃вци и помысли их суетьни и сниде б҃ъ и размѣси языки на о҃ и в҃ языка
адамовъ же бысть языкъ не ѡтѧтъ оу авера ты бо единъ приложи сѧ къ безумью их
рекъ сице аще бы члв҃кмъ б҃ъ реклъ на н҃бо столпъ дѣлати то повелѣлъ бы самъ б҃ъ
словомъ якоже створи нб҃са землю море всѧ видимая и невидимая сего ради того
языкъ не премѣ сѧ ѿ сего суть еврѣи на о҃ и единъ язкыъ раздѣлиша с и разидоша
сѧ по странамъ и кождо своя норовы прияша по дьяволю оученью ѡви рощенье
кладеземъ и рѣкамъ жрѧх и не познаша б҃а ѿ адама же и до потопа лѣт ҂в҃ с҃ м҃ в҃
а ѿ потопа до раздѣленья языкъ лѣт ф҃ к҃ ѳ҃ Посемь же дьяволъ в болшее
прельщенье вверже чл҃вки и начаша кумиры творити ѡви древнѧы ѡви мѣдѧны а друзии
мрамарѧны а иные златы и сребрены кланѧху с и привожах с҃ны своя и дъщери и
закаху прид ними и бѣ всѧ землѧ ѡсквернена началникъ бо бѧше кумиротворенью
серукъ творѧшь бо кумиры во имѧна мр҃твхъ чл҃вкъ ѡвѣмъ бывшимъ цр҃мъ другомъ
храбрымъ и волъхвомъ и женамъ прлбд҃ицамъ се же серухъ роди фара фара же род г҃
с҃ны аврама и нахора арона фара же твори кумиры навыкъ оу ѡ҃ца своего аврамъ же
прише въ вумъ возрѣ на н҃бо и видѣ звѣзды и н҃бо и реч во истину то есть б҃ъ а
иже творилъ ѡ҃ць мои прельщаеть чл҃вки и реч аврамъ искушю б҃а и ц҃рѧ своего и
реч что ѡче прельщаеши чл҃вки творѧ кумиры древѧны то есть б҃ъ иже створи н҃бо и
землю приимъ аврамъ ѡгнь зажьже идолы въ храминѣ видѣвъ же аронъ брат аврамовъ
ревнуя по идолѣх хотѣвъ вымчати идолы и самъ съгорѣ ту аронъ и оумре пред ѡ҃цемъ
предъ симъ бо не бѣ оумиралъ с҃нъ предъ ѡц҃мь но ѡ҃ць предъ сн҃мъ ѿ сего начаша
оумирати сн҃ве предъ ѡц҃мь предъ симъ бо не бѣ оумиралъ с҃нъ предъ ѡц҃мь но ѡ҃ць
предъ с҃нмъ возлюби б҃ъ аврама и реч б҃ъ авраму изиди из дому ѡ҃ца своего в
землю в нюже ти покажю и створю тѧ въ языкъ великъ блгсвть тѧ колѣна земьная и
створи аврамъ якоже заповѣда ему б҃ъ и поя аврамъ с҃новца своего лота бѣ бо ему
лотъ шюринъ и сн҃вць бѣ бо аврамъ поялъ братьню тьщерь ароню сару и приде в
землю хананѣиску къ дубу высоку и реч б҃ъ ко авраму сѣмени твоему дамь землю сию
и поклони сѧ аврамъ б҃у аврамъ же бѣша лѣт о҃ и е҃ егда изиде ѿ хараѡна бѣ же
сара неплоды болѧщи неплодскимь реч сара авраму влѣзи къ рабѣ моеи и поемши сара
агарь въдасть ю мужю своему и влѣзъ аврамъ к огари зачатъ и роди с҃на агарь и
прозва аврамъ измаиломь аврамъ бо лѣт п҃ и ѕ҃ егда роди с измаилъ посем же
заченши сара род с҃на и нареч имѧ ему исакъ и повелѣ б҃ъ авраму ѡбрѣзати ѡтроча
и ѡбрѣза и въ и҃ д҃нь возлюби б҃ъ аврама и племѧ его и нареч я в люди себе и
ѿлучи я ѿ языкъ нарекъ я лди своя сему же исаку възмогъшю авраму же жившю лѣт р҃
и о҃ и е҃ и оумре и погребенъ быс исаку же бывшю лѣт ѯ҃ и роди в҃ с҃на исава и
якова исавъ же быс лукавъ а яковъ прв҃днъ се же яковъ работа оу оуя своего изо
тщере его изъ меньшеѣ лѣт з҃ и не даст ему ея лава оуи его рекъ старѣшюю поими и
вдасть ему лию старѣишюю а изъ другоѣ реклъ ему другую з҃ лѣт ѡнъ же работа
другую з҃ лѣт изъ рахили и поя собѣ в҃ сестреници ѿ неюже роди и҃ сн҃въ рувима
семевона львгию июду изахраа и заоулона иѡсифа и веньамида и ѿ робу двою дана
нефталима гада и асира и ѿ сихъ расплодиша ся жидове ияковъ же сниде въ еюпетъ
сыи лѣт р҃ и л҃ с родомъ своимъ числомъ ѯ҃ и е҃ д҃шь поживе же въ еюптѣ лѣт з҃і
и оуспе и поработиша племѧ его за у҃ лѣт по сихъ же лѣтъ възмогоша людье
жидовьстии и оумножиша сѧ и насилѧху имъ еюптѧне работою в си же времяна роди ся
моисѣи въ жидѣхъ иже хощеть погубити еюпетъ ту абье повелѣ ц҃рь ражающая сѧ дѣти
жидовьския въметати в рѣку м҃ти же моисѣева оубоявши с сего губленья вземши
младенець вложи и в карабьицю и несъши постави в лузѣ в се же времѧ сниде дъщи
фараѡнова ферьмуфи купат сѧ видѣ ѡтроча плачюще взѧ е и пощадѣ и нареч имѧ ему
моисѣи и всокрми быс ѡтроча красно и быс лѣт д҃ и приведе дъщи фараѡнѧ ко ѡ҃цю
своему видѣвъ же моисѣя фараѡнъ нача любити ѡтроч моисии же хапая сѧ за шию
срони вѣнець съ главы цр҃вы и попра и видѣвъ же волъхвъ и реч цр҃ви ѡ ц҃рю
погуби ѡтроча се аще ли не погубишь имать погубити всего еюпта и не послуша его
ц҃рь но паче повелѣ не погубити дѣтии жидовьских моисѣеви же възмогъшю быс
великъ в дому фараѡни бывшю цр҃ви иному взавидѣша ему болѧре моисии же оубивъ
еюптѧнина ѡбидѧщаго еврѣянина бѣжа изъ еюпта и приде в землю мадьяньску и ходѧ
по пустыни и наоучи сѧ ѿ анг҃ла гаврила ѡ бытьи всего мира и ѡ первѣмь чл҃вцѣ
яже суть была по немъ по потопѣ и ѡ смѣшеньи языка аще кто колько лѣтъ былъ
звѣздное хоженье и число землену мѣру и всѣку мдрсть посем же яви сѧ ему б҃ъ в
купинѣ ѡгнемь и реч ему видѣхъ бѣду людии моихъ въ еюптѣ и назълѣзохъ изѧти я ѿ
руки еюпетьски извести я ѿ землѧ тоя ты же единъ фараѡну ц҃рю еюпетьску и речши
ему испусти из҃рѧ да три д҃ни положать потребу б҃у аще не послушаеть тебе ц҃рь
еюпетьскии побью и всѣми чюдесы моими пришедшю моисѣеви не послуша фараѡнъ и
попусти б҃ъ і҃ казнии фараѡна а҃ рѣки въ кровь в҃ жабы г҃ мышьцѣ д҃ песья муки
е҃ смр҃ть на скотъ ѕ҃ прыщьеве горщии з҃ градъ и҃ прузи ѳ҃ тьма і҃ дни і҃ моръ в
чл҃вцхъ сего же ради і҃ казнии быс на нихъ яко і҃ мцсь топиша дѣти жидовьски
егда же быс моръ въ еюптѣ реч фараѡнъ моисѣеви и брату его арону ѿидѣта въскорѣ
моисии же събравъ люди жидовьския поиде ѿ землѣ еюпетьски и ведѧше я гдсь путемъ
по пустыни къ черьмному морю и предъидѧше предъ ними нощью столпъ ѡгненъ а въ
д҃нь ѡблаченъ слышавъ же фараѡнъ яко бѣжать людье погна по них и притисну ю къ
морю видѣвъше же людье жидовьстии воспиша на моисѣя ркуще почто изведе ны на
смсрть и возпи моисѣи къ б҃у и реч г҃ь что вопьеши ко мнѣ оудари жезломъ в море
створи моисѣи тако и раступи сѧ вода надвое и вънидоша сн҃ве изрил҃ви в море
видѣвъ же фараѡнъ погна по них сн҃ве же изрл҃ви преидоша по сух яко излѣзоша на
брегъ и съступи сѧ море ѡ фараѡнѣ и ѡ воихъ его и возлюби б҃ъ изр҃лѧ и идоша ѿ
морѧ г҃ д҃ни по пустыни и придоша в меренъ бѣ ту вода горка и возъропташа людье
на б҃а и показа имъ г҃ь древо и вложи моисѣи въ воду и оусладиша сѧ воды посем
же паки возропташа на моисѣя и на арона рькуще лущи ны бѧше въ еюптѣ еже ядѧхомъ
мѧса лукъ и хлѣбы до сыти и реч гсь къ моисѣеви слышахъ гугнанье сн҃въ изл҃въ и
вдасть имъ ману ясти посемь же дасть имъ законъ на горѣ синаистѣи моисѣеви
въшедшю на гору къ б҃у ѡни же сольявше телчю главу поклониша сѧ аки б҃у ихъже
моисии сѣче л҃ тысѧщь и посемъ паки возропта на моисѣя и арона иже не быс воды и
рече гсь къ моисѣеви оудари жезломъ в камень рекъ еда и сего не испустиве вод и
разъгнѣва сѧ гсь на моисѣя яко не възвеличі гса и не вниде в землю ѡбѣтованую
сего ради роптанья ѡнѣхъ рад но възведе и на гору вамьску и показа ему землю
ѡбѣтованую и оумре моисии ту на горѣ и прия власть і҃съ навгинъ се приде в землю
ѡбѣтованую и изби хананѣиско племѧ и всели в нихъ мѣсто с҃ны изл҃вы оумершю же
іссу быс судья в него мѣсто июда и инѣхъ судии быс д҃і при инѣхъ же забывше б҃а
изъведшаго я изъ еюпта начаша служити бѣсомъ и разъгнѣвав сѧ б҃ъ предаяшеть я
иноплеменьникомъ на расхищенье егда сѧ начаху каяти и помиловашеть их егда
избавѧшеть ихъ паки оукланѧхуть сѧ на бѣсослуженье по сих же судѧше илии жрець и
семь самоилъ пр҃ркъ и рѣша людье самоилу постави намъ ц҃рѧ и разъгнѣва сѧ гсь на
из҃лѧ и постави над нимъ ц҃рѧ саоула таче саоулъ не изволи ходити в законѣ гнси
и избра гсь дв҃да и постави ц҃рѧ надъ из҃лмъ и оугоди дв҃дъ б҃у сему дв҃ду клѧ
сѧ б҃ъ яко ѿ племене его родити с б҃у первое нача пррчтсвовати ѡ воплощеньи
б҃жьѣ рекъ и щрева преже днеьница родих тѧ се же пррчствова лѣт м҃ и оумре и по
немъ пррчтсвова с҃нъ его соломанъ иже возъгради ц҃рквь б҃у и нареч ю с҃тая с҃тхъ
и быс мд҃ръ но на конець поползе сѧ цр҃твовавъ лѣт м҃ и оумре по соломанѣ же
цр҃твова с҃нъ его ровамъ при семь раздѣли с црство надвое жидовьско въ ерлсмѣ
едино а другии в самарии в самарии же ц҃рьствова иеровамъ холопъ соломань иже
створи двѣ главѣ златѣ постави едину въ вефилѣ на холмѣ а другую въ еньданѣ рекъ
се б҃а твоя изр҃лю и кланѧху сѧ людье а б҃а забыша таче и въ еслмѣ начаша
забывати б҃га и покланѧти сѧ валу рекъше ратьну б҃у еже есть ѡрѣи и забыша б҃а
ѡц҃ь своих и нача б҃ъ посылати к нимъ пр҃рки пр҃рци же начаша ѡбличати я ѡ
безаконьи их и служеньи кумиромъ ѡни же начаша пр҃рки избивати ѡбличаеми ѿ них
разъгнѣва сѧ б҃ъ на из҃лѧ и реч ѿрину ѿ себе призову ины люд иже мене послушають
аще согрѣшать и не помѧну безаконья их и нача посылати пр҃рки гл҃ѧ имъ
прорицаите ѡ ѿверженьи жидовьстѣ и ѡ призваньи странъ первое же нача
пррчствовати ѡсѣи гл҃ѧ преставлю цртсво дому из҃лва съкрушю лукъ изл҃въ и не
приложю помиловати паки дому изл҃ва но ѿмѣтая ѿвергу сѧ их г҃ть г҃ь идуть
блудѧще въ зяыцѣх иеремѣя же реч аще станеть самоилъ и моисѣи не помилую ихъ
паки то же иеремия реч тако гл҃ть г҃ь се клѧх сѧ имѧнемь моимь великомь аще буде
имѧ мое имѧнуемо ѿселе гдѣ в вустѣхъ июдѣиских иезикиилѧ же реч тако гл҃ть гсь
аданаилъ расъсѣю вы всѧ ѡстанки ваша во всѧ вѣтры зане с҃тая моя ѡсквернисте
всѣми негодованьи твоими азъ же тѧ ѿрину и не имамъ тѧ помиловати паки малахѣя
же реч тако гл҃ть гсь иже нѣс ми хотѣнья оу васъ понеже ѿ въстока и до запада
имѧ мое прослави с въ языцѣх на всѧкомь мѣстѣ приносить сѧ кадила имѧни моему и
жертва чиста зане велье имѧ мое въ языцѣхъ сего ради дамъ ва на поносъ и на
пришествие во всѧ языки исая же великии реч тако гл҃ть гсь простру руку свою на
тѧ истлю тѧ и расѣю тѧ паки не приведу тѧ и паки то же реч возненавид҃ѣх прзднки
вшаа и начатки мцсь ваших суботъ вашихъ не приемлю амосъ же пр҃ркъ реч слышить
слово г҃не азъ приемлю на вы плачь домъ изл҃въ паде сѧ и не приложи въстати
малахия же реч тако гл҃ть гсь послю на вы клѧтву и проклену бл҃гвнье ваше разорю
и не будеть в васъ и много пррчтсвоваша ѡ ѿверженьи их сим же прркомъ повелѣ б҃ъ
пррчтсвовати ѡ призваньи инѣх странъ въ нихъ мѣсто нач звати исаия тако гл҃ѧ яко
законъ ѿ мене изид и судъ мои свѣтъ странамъ приближает сѧ скоро пр҃вда моя
изидет и на мышцю мою страны оуповають иеремия же реч тако гл҃ть гсь положю дому
июдину завѣт новъ дая законы в неразумья их и на ср҃ца ихъ напишю буду имъ б҃ъ и
ти будуть мнѣ в люди исаия же реч ветхая мимоидоша а новая възвѣщаю преже
възвѣщанья явлено быс вамъ поите б҃у пѣс нову работающимъ прозовет сѧ имѧ ново
иже блсвіт сѧ по всеи земли домъ мои домъ молитвѣ прозовет сѧ всѣмъ языкомъ то
же исаия гл҃ть ѿкрыеть гсь мышцю свою с҃тую предо всѣми языки и оузрѧть вси
конци землѧ спснье ѿ б҃а нашего дв҃дъ хвалите гса вси языци и похвалите его вси
люде тако б҃у возлюбившю новыя люд рекъ имъ снити к нимъ самъ явити с чл҃вкмъ
плотью и пострадати за адамово преступленье и начаша прорицати ѡ воплощеньи
б҃жьи первое дв҃дъ гл҃ѧ реч г҃ь г҃ви моему сѧди ѡ десную мене дондеже положю
враги твои подъножью ногама моима и паки реч гсь ко мнѣ с҃нъ мои еси ты азъ днсь
родихъ тѧ исая же реч ни солъ ни вѣстникъ но самъ б҃ъ пришедъ сптс ны и паки яко
дѣтищь родит сѧ намъ емуже быс начало на рамѣ его и прозовет сѧ велика свѣта
ан҃глъ велика власть его и миру его нѣс конца и пакі се дв҃ца въ оутробѣ зачнеть
и прозооуть имѧ ему еньмаилъ михѣя же реч ты вифлевоме доме ефрантовъ и да не
многи еси быти в тысѧщахъ июдовахъ ис тебе бо изидеть старѣишина быти въ кнѧзехъ
во из҃ли исходъ его ѿ д҃нии вѣка сего ради дасть сѧ до времѧне ражающая родить и
прочии ѿ братья его ѡбратѧт сѧ н с҃ны изл҃вы иеремия же реч б҃ъ нашь и не вмѣнит
сѧ ины к нему изобрѣте всѧкъ путь художьства дасть иякову ѡтроку своему по сих
же яви сѧ на земли и съ чл҃вки поживе и паки члквъ есть кто оувсѣть яко б҃ъ есть
яко чл҃вкъ оумираеть захарья же реч не послушаша с҃на моего и не оуслышю их
гл҃ть г҃ь и ѡсѣи реч ть моя ѿ нихъ прркоша же и стртси его рекуще якоже реч исая
оу лютѣ д҃ши ихъ понеже свѣтъ золъ свѣщаша рькуще свѧжемъ првд҃нка и паки тоже
реч тако гл҃ть гсь азъ не супротивлю сѧ и и гл҃ю противу хребетъ мои дахъ на
раны а ланитѣ мои на заоушенье и лица своего не ѿвратих ѿ стыдѣнья и заплеванья
иеремия же реч придѣте вложимъ древо въ хлѣбъ его истребимъ ѿ землѧ животъ его
мосия же реч ѡ распѧтьи его оузрите жизнь вашю висѧщю предъ ѡчима вашима въскую
шаташа сѧ языци исая же реч яко ѡвца на заколенье веденъ быс езрда же реч блгснъ
б҃ъ руцѣ распростеръ свои спсъ и ѡ вск҃рньи рекъша дв҃дъ въстани б҃е суди земли
яко ты наслѣдиши во всѣх странахъ и паки въста яко спѧи гсь паки да всксрнть б҃ъ
и да разидут сѧ врази его и паки вскрсни гси б҃е мои да възнесет сѧ рука твоя
исая же реч съходѧще въ страну и сѣнь см҃ртную свѣтъ восияеть на вы захарья же и
тъ въ крови завѣта твоего испустилъ еси ружьники своя ѿѡ ръва не имуща воды
много пррчствоваше ѡ немь еже сбысть сѧ все Рече же володімеръ то кое времѧ
сбысть сѧ и было ли се есть еда ли топерво хощь быти се ѡнъ же ѿвѣщавъ реч ему
яко же преже сбысть сѧ все егда б҃ъ воплоти сѧ якоже бо преже рекохъ жидомъ
пррки избивающимъ цр҃мъ ихъ законы преступающимъ предасть я в расхищенье и въ
плѣнь ведени быша во ѡсурию грѣхъ ихъ рад. и работаша тамо лѣт о҃ И посемь
възратиша с в землю свою и не бѣ оу нихъ ц҃рѧ но архиерѣи ѡбладаху ими до ирода
иноплеменьника иже ѡблада ими В лѣт ѕ҃ х҃ н҃ е Изѧславъ постави митрополита
клима калугера русина ѡсобь с шестью епспы мсца июлѧ въ к҃ з на памѧт стаг
пантелѣимана и потом миръ створи с половци ѹ воинѧ В тоже лѣт быс знаменье в
слн҃ци и на ту нощь быс гром и поторта мало В тож лѣто присла володимеръ
изѧслава двд҃вича ис чернигова слы ко изѧславу кнѧзю киевскому река брате се
заꙗлъ волость мою ст҃ославъ ѡлговичь вѧтичѣ поидевѣ на нь ѡже и проженевѣ и
поидевѣ на гюрга а любо с ним миръ створим али с ним бьем сѧ изѧславъ же посла
напередъ ст҃ослава сестричича своѥго чернигову велѧ имъ доспѣвати и доиде
ст҃ославъ чернигову и згадавше кнѧзи черниговьстии и послаша къ изѧславу велѧ
ѥму поити река землѧ наша погыбает а ты не хочеши поити изѧслав же совокупѧ воѣ
переброди сѧ чересъ днѣпръ и ста над черторыею и ѿтуду посла ѹлѣба чернигову а
сам поиде на супои а брата своѥго володимера ѡстави кыевѣ ѹлѣбъ же внида
черниговъ и ѹвѣдавъ ѡже цѣловалъ крсь володимеръ и изѧславъ двд҃вичь и ст҃ославъ
всеволодичь к ст҃ославу ѡлговичю хотѧ ѹбити лестью изѧслава то же слышавъ ѹлѣбъ
прибѣже ко кнѧзю своѥму ко изѧславу на супои и сказа ѥму ѡже ѥго ѡтступили сѧ
кнѧзи черниговьстии и цѣловали на нь крсь изѧслав же вороти сѧ ѿтуда а перъ
собою посла к брату кыѥву к володимеру и к лазареви к тысѧчскому в҃ мужа
добрынку и радила рекъ брате ѣди к митрополиту и съзови кыꙗны всѣ а то молвита
си мужа лесть черниговских кнѧзии и ѣха володимеръ к митрополиту повабѧ кыꙗны и
придоша кыꙗнъ много множство народа и сѣдоша ꙋ ст҃ое софьи и реч володмеръ к
митрополиту се прислалъ брат мои в҃ мужа кыꙗнина а то молвѧтъ братѣ своеи и
выступи добрынъка и радило и рекоста цѣловалъ тѧ брат а митрополиту сѧ покланѧлъ
и лазарѧ цѣловалъ и кыꙗны всѣ рекоша кыꙗне молвита с чимь вас кнѧзь прислал ѡна
же рекоста тако молвитъ кнѧзь цѣловала ко мнѣ крсь давыдовичи и ст҃ославъ
всеволодичь емуже азъ же много добра створих а нонѣ хотѣли мѧ ѹбити лестью но
б҃ъ заступил мѧ и крсь чстныи ѥгоже суть ко мнѣ цѣловали а ныне братьꙗ поидѣта
по мнѣ к чернигову кто имѣѥт конь ли не имѣеть кто ино в лодьѣ ти бо суть не
мене ѡдиного хотѣли ѹбити но и вас искоренити кыꙗне же рекоша кнѧзь нас вабить к
чернигову а здѣ ворогъ кнѧзѧ нашго и нашь а хочем и ѹбити поити же хочем битъ сѧ
за своѥго кнѧзѧ и с дѣтми и реч имъ володимеръ того вы братъ мои не приказал
игорѧ поблюдут сторожеве а мы поидем к брату акоже ны велитъ рекоша же кыꙗне мы
вѣдаѥм аже того брат твои не казалъ ни велѣлъ творити но мы хочем ѹбити игорѧ мы
вѣдаѥмъ ѡже не кончати добром с тѣмъ племенем ни вам ни нам коли любо
митрополитъ же много взбранѧше им и лазарь тысѧчскыи и рагуило володимерь
тысѧчьскыи ꙗко не ѹбити игорѧ ѡни же кликнувше поидоша ѹбитъ игорѧ и володимеръ
всѣдъ на конь погна и идѧхуть людьѥ по мосту ѹбити игорѧ ѡн же не мога ихъ
минути ѹвороти конѧ направо мимо глѣбовъ дворъ и ѹскориша кыꙗне передъ
володимеромь и ꙗша игорѧ в цр҃кви стоꙗща по ѡбычаю на ѡбѣдни и ѹ стаг феѡдора и
емше и поведоша из манастырѧ и срѣте и володимеръ в воротѣхъ монастырьских и реч
игорь възрѧ ѡхъ брате камо и сскочи же володимеръ с конѧ и покры и корзномь река
кыꙗном братьꙗ моꙗ не мозѣте створити зла не ѹбиите игорѧ и доведе и володимеръ
до воротъ монастырѧ и ѹдариша и володимера бьючи игорѧ михаль же видѣ въ то
сскочи с конѧ хотѧ помочи володимеру володимеръ же вомча игорѧ во дворъ мт҃ре
своеіѧ затвори ворота а игорѧ пусти на кожюховы сѣни михалѧ же бьюще и ѿторгоша
на нем крсь и чепи в гривну золота и выломиша ворота и вшедше въ дворъ ѹзрѣша
игорѧ на сѣнех и разбиша сѣни ѡ нем и сомчаша и с сѣнии и ту ѹбиша и конець
всходъ и за тѣмь ѹтече михаль а игорѧ поверзъше за нозѣ волокоша и сквозѣ бабинъ
торжекъ до ст҃ое бц҃и и ту ѡбрѣтоша мужа стоꙗща с колы и возложьше и на кола
везоша и на подолье и повѣдаша володимеру ꙗко поверженъ ес на на торговищи и
посла лазарѧ тысѧчского и рагуила своѥго тысѧчскаго и приѣхавъше видѣша игорѧ
лежаща и рекоста се ѹже игорѧ есте ѹбили а то похороним тѣло ѥго киꙗне же рекоша
не мы ѥго ꙋбили но ꙋбила и двд҃вича и всеволодичь ѡже замыслили на нашего кнѧзѧ
зло хотѧ и ѹбити лестью но б҃ъ за нашим кнѧзем и ст҃аꙗ софьꙗ и повелѣ лазарь
взѧти игорѧ и понести и в црк҃вь стаг михаила в новгородьскую божницю и ту
положивша и въ гробъ ѣхаста на гору и лежа нощь ту суботѣ же свитающи посла
митрополитъ игумена ананью стаг феѡдора и приѣхавъ игуменъ видѣ и нагого и
ѡблече и и ѿпѣ над ним ѡбычныꙗ пѣсни и везе и к ст҃ому симеѡну и тамо и положиша
и посла володимеръ к брату повѣдаꙗ ѹбииство игорево и печаленъ быс изѧславъ и
жаловаше сѧ на кыꙗны и посла изѧславъ володимера в городець а по ростислава
посла смолинску В лѣт ѕ҃ х҃ н҃ ѳ Престави сѧ ростиславъ гюргевичь переꙗславли
свитающи велицѣи пѧтницѣ и положиша и братьꙗ андрѣи глѣбъ и мстиславъ в црк҃ви
стаг михаила близь стрыꙗ своѥго андрѣꙗ и ст҃ослава тогда же придоша половци в
помочь гюргеви на изѧслава гюрги же совокупив сѧ со ѡлговичи и с двд҃вичем с
володимером и с половци придоша г киѥву и сташа шатры противу кыѥву по лугови
изѧславу же блюдущю и не дадущю брести въ днѣпръ б]ьꙗхуть сѧ межи соб[ою ѣздѧче
в лодьꙗх не могшим же имъ что ꙋспѣти противу кыѥву бѣ бо изъхитил изѧславъ лодьѣ
дивно бѣша бо в них гребьци гребуть невидимо токмо весла видѣти а члв҃къ бѧше не
видѣти бѧхуть бо лодьѣ покрыты досками бѧхуть бо борци стоꙗще горѣ во бронѧх и
стрѣлѧюще а кормника в҃ бѣста единъ на кормѣ а другыи на носѣ и аможе хотѧхуть
тамо поидѧхуть не ѡбращающа лодьꙗми гюргеви же со ѡлговичи хотѧщю поступити
внизъ к витечевьскому броду не смѣющим же имъ пустити лодеи мимо кыевъ но
пустиша и в озеро долобьское и ѿтуда волочиша и берегом в золотьчю по золотьчи
же внидоша въ днѣпръ лодьѣ ихъ полци же гюргеви идѧхуть по лугу а изѧславъ идѧше
по ѡнои сторонѣ днѣпра по горѣ а лодьѣ ѥго по днѣпру же пришедшим имъ к витечеву
и сташа противу собѣ почаша бити сѧ в лодьꙗх ѡ бродъ изѧславу же и ту не дадущю
имъ вбрести ѡлговичем же здумавшим с половци ѡставивше гюргѧ кнѧзѧ с двд҃вичем с
володимером и с товары противу витечеву а сами ѣхаша к зарубу изѧславлим
сторожем стоꙗщим на ѡнои сторонѣ со кш[в]арномъ и не дадущимъ вб[ре]сти въ
днѣпръ половци же всѣдше на конѣ въ бронѧх за щиты с копьи ꙗкоже битъ сѧ
въбредоша въ днѣпръ и покрыша днѣпръ ѿ множства вои сторожеве же изѧславли
оубоꙗвше сѧ бѣжаша бѣ бо в то времѧ послалъ сн҃а своѥго мстислава въ оугры да
тѣмь и не твердъ бѣ ѥму бродъ зане не бѧше ту кнѧзѧ а боꙗрина не вси слушають
ст҃ославома же перебредшома днѣпръ с половци въздаша вѣсть к гюргеви рекуще
поиди в борзѣх оуже ѥсмы перебрели днѣпръ да не оударить на нас изѧславъ гюргеви
же с володимером и з дѣтми пришедшю в борзѣх к зарубу и перебредоша чересъ
днѣпръ изѧслав же слышавъ вороти сѧ г кыеву гюрги же поиде по нем г кыеву
пришедъшю же ѥму и сташа оу бѣлагорода исполчивше сѧ поидоша г кыеву и сташа
възлѣ лыбѣдь изѧслав же ста противу ѥму передъ золотыми вороты с стрыѥмъ своимъ
вѧчеславомь и с братом своимъ ростиславом и с двд҃вичемъ изѧславом стрѣлцем же
стрѣлѧющим сѧ ѡ лыбедь бѣша бо в то времѧ прибѣгли берендичи и с вежами и торци
вси чернии клобуци и велїку пакость створиша ино ратнии ино свои и манастырѣ
ѿторгаша и села пожгоша и ѡгороды всѣ присѣкоша тогда же гюргевичь аньдрѣи с
володимеромъ съ андрѣевичемъ ѣхаста къ лъбеди не вѣдущим дружинѣ ѥю толче андрѣи
с половци володимера же не пусти кормилець ѥго зане младъ бѣ в то времѧ андрѣеви
же гнавшю ратныѣ малы не до полковъ ихъ ѥдін же половчинъ ꙗтъ конь под ним за
поводъ и възврати и лаꙗ дружинѣ своеи зане бѧхуть ѡстали ѥго вси половци и
възврати сѧ ѡпѧт невреженъ и схраненъ бг҃мь и млтвою родителю своѥю стрѣлѧвшим
же сѧ им до вечера и възвративша сѧ ѡпѧт бѣ бо ѥму вѣсть тогда ѡже идет ѥму в
помочь сватъ володимерко и поиде противу ѥму изѧслав же слышавъ то поиде по нем
блюда того да бы сѧ не снѧлъ с володимерком и постиже и оу перепетовыхъ хотѧ
бити сѧ с ним ставшим же им межи собою в дн҃ь четверта быс дождь силенъ с вѣтром
ꙗко ни ратным помочи собѣ видѣти шлющим слы межи собою ѡ мирѣ ѡлговичем же и
половцем не дадущим сѧ мирити зане скори бѧхуть на пролитье крови стоꙗвшим же
имъ до вечера перешед же гюрги за рутъ ста свитающю же пѧтку исполчивъ вои
изѧславъ поиде к нему гюргеви же не хотѧщю и еще бити сѧ но ѡжидающю володимерка
изѧславу же паче приступающю ѡборотиша полкы своѣ к нему и идущимъ имъ битъ сѧ
андрѣи нача рѧдити полкъ ѡц҃а своѥго занѣ бѣ старѣи тогда в братьи видѣв же и
половци стоꙗща на задѣ и к тѣмъ гна и много имъ молвивъ и оукрѣплѧꙗ на брань и
ѿтуду ѣхавъ полкъ свои оукрѣпивъ и дружину свою возма и копьꙗ ѣха напередъ и
съѣха сѧ преже всѣх и изломи копье своѥ тогды же бодоша конь под ним в ноздри и
конь же начатъ совати сѧ под ним и шеломъ с него слетѣ и щитъ ѿторже бж҃ьим же
заступленьемь и млт҃вою родитель своихъ схраненъ быс без раны и сступившим сѧ
полкомъ быс сѣча крѣпка и ту оубиша володимера дв҃довича добраго и кроткаго
кънѧзѧ черниговьскаго изѧслава же мстиславича ꙗзвиша в руку и свергли и бѧхуть с
конѧ и хотѣша и оубити свои пѣшци не знаюче ѥго но снѧ с себе шелом и познаша и
половци же гюргеви ни по стрѣлѣ пустивъше тогда побѣгоша а потом ѡлговичи а
потом гюрги з дѣтми и бѣжащим имъ чресъ рутъ много дружины потопе в руту бѣ бо
грѧзокъ и бѣжащимъ имъ ѡвѣхъ избиша а другыꙗ изъимаша и полудн҃е прибѣгоша ко
днѣпру и переѣха гюрги в лодьꙗх оу витечева а прочии перебредоша и приѣха гюрги
переꙗславлю а ѡлговичи идоша в своꙗ си а половци такоже в половцѣ изѧслав же с
стрыѥмъ своим вѧчеславом возвратиста сѧ в кыѥвъ а двд҃вичь изѧславъ возма брата
на полчищѣ и несе и чернигову и сѣде сам на столѣ ѥго в черниговѣ и по том
изѧславъ слыша гюрги в переꙗславли поиде с вѧчеславомъ и с братом своимъ
ст҃ополком и с берендичи и переброди сѧ оу заруба и сташа оу мажева селца товары
ѿтолѣ же приѣздѧху к городу битъ сѧ вышедшим же переꙗславьским пѣшимъ битъ сѧ
многы избиша ратнии и передъгородье пожгоша изѧслав же и вѧчеславъ послаша к
гюргеви рекуще иди суждалю а сн҃а посади переꙗславли не можем с тобою быти здѣ
приведешь пакы на ны половци гюргеви же не имущю ниѿкудаже помощи а дружина ѥго
избита а инаꙗ изьимана принужен же неволею цѣлова к ним крсь и з дѣтми своими и
приспѣвшю же празднику ст҃ою мученику иде гюрги на льто и з дѣтми андрѣи же
ѿтолѣ иде ѿ ѡц҃а своѥго суждалю а ѡц҃ю же встѧгавшю ѥго много андрѣи же реч на
томъ ѥсмы цѣловали крсь ако поити ны суждалю и иде въ свою волость володимерю
гюрги же ѡста переꙗславли з дѣтми своими изѧславу же присылающю к нему крсь ѥси
цѣловалъ како ти ити суждалю чему на мѧ ведешь половци и володимерка гюрги же
ѡстави сн҃а глѣба переꙗславли а сам иде в городокъ В тоже времѧ мстиславу
изѧславичю ведущю ѡц҃ю своѥму в помощь оугры володимерко же слышавъ ѡже идет с
угры поиде по нем мстиславу же не вѣдуще и ставшю ѥму оу сапогынѧ а оугри сташа
ѡколо ѥго тогды же выслалъ бѣ ѥму володимеръ питье много оугромъ и ѥму и потом
повѣда ѥму идет ти володимерко мьстиславу же пьющю с угры и повѣдающю имъ идеть
володимерко оугри же пьꙗни величахуть сѧ рекуще аще на ны придут бьем сѧ с нимь
мстислав же на ту нощь роставлѧ сторожѣ а сам лѧже спати с угры сторожеве же
прибѣгоша к нему полунощи рекуще идеть володимерко ѡн же всѣдъ на конѣ и с
дружиною начатъ будити оугры оугри же лежахуть пьꙗни ꙗко мертви и быс противу
свѣту оудари на них володимерко и мало ѿ них изъима а все избиша мстислав же
оутече в луческъ с дружиною своѥю тогды же приде вѣсть изѧславу г кыеву ѡже сн҃ъ
ѥго побѣженъ поима берендичи и изѧслава двд҃вича и всеволодича и помочь
ст҃ославлю ѡлговича приде на гюргѧ к городку гюрги же затвори сѧ в городкѣ з
дѣтми своими бьющим же сѧ имъ на многы дн҃и из города тѧжко быс ѥму зане не быс
ѥму помощи ниѿкудуже и цѣлова крсь к ним ꙗко иду оуже суждалю и ѿступиша ѿ него
прочь гюрги же ѡставѧ сн҃а своѥго глѣба в городци а сам иде суждалю изѧслав же
сѣде с вѧчеславом в кыѥвѣ вѧчеславъ на великом дворѣ а изѧславъ подъ оугрьскымь
а сн҃а своѥго посади мстислава переꙗславли В тоже времѧ престави сѧ кнѧгыни
изѧславлѧꙗ Тоеже зимы пошедъ изѧславъ на володимерка и вороти сѧ оу корчева В
лѣт ѕ҃ х҃ ѯ҃ Посла изѧславъ сн҃а своѥго мстислава в лѧхы и в угры вабѧ и в
помочь на володимерка лѧхове же не идоша а оугри идоша и приде король съ оугры и
со мстиславом и вшедъ в землю володимеркову сташа бѣ бо дн҃ь недлѧ королеви же
по своѥму ѡбычаю не встанущю никдѣже в недлю володимерку же не дадучю внити в
свою землю рати и срѣте и и изъима зажитникы королевы на оутри же дн҃ь вставъ
король поиде володимерко же выступѧ сѧ назадъ за твердь ста оугри же королеви то
ꙋзрѣша володимерковы полкы ту же не пострѧпуче поткнуша к ним вилодимерко видѧ
силу оугрьскую поскочи перед ними бѣжащю же ѥму чересъ рѣку ѡвы избиша а друзии
истопоша а многы руками изъимаша прибѣгшю же ѥму в перемышль поча слати сѧ г
королеви мира просѧ а бы изѧславъ не притѧглъ г королеви бѣ бо изѧславъ слышавъ
королѧ пошелъ оуже ис кыева на володимерка приспѣвшю же изѧславу вборзѣ г
королеви с берендичи а полкы свои ѡстави назади с братомъ своим ст҃ополком тогды
же придоста к рѣцѣ к саноку володимерко же роставлѧлъ бѧше дружину свою на
бродѣхъ индѣ пѣши а индѣ конникы король же нача ставлѧти противу ѥму свои полкы
на бродѣх же володимерко же видѣвъ силу королеву бещисленую не стерпѣвъ в другыѣ
побѣже перед ним в перемышль тогда же женущи по них избиша множьство ихъ а
другыѣ изъимаша ѡному же вбѣгшю в городъ нача молити сѧ и просити мира изѧслав
же не хотѧше дати ѥму мира но послушавъ королѧ смири сѧ с ним изѧслав ше иде г
кыѥву а король въ своꙗ си В тоже лѣт поиде гюргї с сынми своими и с ростовці и и
с суждалци и с рѧзанци и со кнѧзи рѧзаньскыми и в русь тогды же слышавъ
володимерко идуча в русь поиде г кыѥву изѧслав же выиде противу ѥму володимерко
же вороти сѧ в галичь гюргеви же идущю в русь пришедъ ста оу глухова и приде къ
нему множство половець и ѡлговичь ст҃ославъ и здумавше вси поидоша к чернигову и
перешедше сновъ и сташа оу гуричева близь города перешедше канинъ бѣ же тогды
дн҃ь недѣлныи тѣм же не доша к городу изѧслав же бѣ послалъ брата ростислава в
помочь изѧславу дв҃двичю чернигову на туже нощь изѧславъ и ростиславъ и
всеволодичь видѣвше силу половечьскую повелѣша людем всѣмъ бѣжати изъ ѡстрога в
дѣтинець на оутрии же дн҃ь гюрги и ст҃ославъ исполчивша воѣ свои поидоша к
городу и сташа не дошедше семынѧ тогда же все множьство половець ѣхаша к городу
битъ сѧ и ѡтъѥмше ѡстрогъ зажгоша передъгородье все и пришедше всею силою сташа
ѡколо города черниговцем же бьющимъ из города кнѧзи же здумавше вси не крѣпко
бьют сѧ дружина ни половци ѡже с ними не ѣздимъ сами андрѣи же реч тако створимъ
атъ ꙗзъ почну дн҃ь свои поим же дружину свою ѣха подъ городъ вышедшим же пѣшимъ
из города стрѣлѧт сѧ и поткну на нь с дружиною своѥю и половци и ѡвы избиша а
другыꙗ въгна в городъ тогда же поревновавше ѥму инии кнѧзи ѣздиша послѣди подъ
городъ и пѣши видѣвше полкы не смѣша выти из города зане бѧхуть перестрашени
стоꙗвшем же имъ подъ городомъ в҃і дн҃ии и вѣсть приде к ним идеть изѧславъ с
вѧчеславомъ в помочь черниговцем половци же оубоꙗвше сѧ того почаша подънимати
сѧ прочь идоша ѿ чергинова к новугороду сѣверьскому изѧслав же приде к чернигову
и не заставъ гюргѧ вороти сѧ г кыѥву гюрги же ѡставѧ сн҃а своѥго василка в
новѣгородѣ оу ст҃ослава а сам иде суждалю изѧслав же поима брата ст҃ополка и
сн҃а своѥго мстислава поиде к новугороду на ст҃ослава и на василка и став же ꙋ
всеволожа ѿрѧди сн҃а своѥго мстислава на половци с берендѣи и с торкы и с
печенѣгы и с нѣколиком дружины своеꙗ а сам приде к новугороду и не оуспѣвъ
ничтоже и нача слати сѧ мира просѧ и оумиривъ сѧ възврати сѧ г кыѥву а василко
иде къ ѡц҃ю суждалю Тогда же мстиславу изѧславичю поможе б҃ъ на половци самѣхъ
прогна а вежѣ ихъ поима и конѣ и скоты ихъ заꙗ и множьство дш҃ь хрсьꙗныхъ
ѿполони и възвратиша сѧ в переꙗславль хвалѧще б҃а ѡ таковѣи помощи а ѿполоненыꙗ
ѿпусти в роженье своѥ Тоѥже зимы престави сѧ володимерко галичьскыи кнѧзь
﻿Взятие Псковское В лѣто 7018 месяца октября въ 26 на память святого Дмитрея
князь великий Василей Ивановичь приехал въ свою отчину в Великий Новгород и з
своим братом удълным со князем Ондрѣем и с своими бояре И псковичи услышавше
государя великого князя Василья Ивановича в Великом Новегороде и послаша послов
своих в Великий Новгород Юрья посадника Елисѣевича и посадника Михаила Помазова
и бояр изо всѣх концов И даша псковичи дару великому князю Василью Ивановичю
полтораста рублев новгородцкую о жаловании и о печаловании своея отчины мужей
псковичь добровольных людей что Есмя приобижены от твоего намѣстника а от нашего
князя Ивана Михайловича Репни и от его людей и от его намѣстников от
пригородцких и от ихъ людей И князь великий отвечал нашим посадником Язъ вас
свою отчину хощу жаловати и боронити якоже отец нашь и дѣды наши великии князи
аже тольке стануть на него мнози жалобы и яз его обвиню пред вами Да и
посадников нашихъ и бояр отпустил И посадники наши сказывають псковичем на вечи
что князь великий дар их честно принял а сердечныя никтоже вѣсть что князь
великий здумал на свою отчину и на мужей псковичь и на град Псков Потом тоя же
зиме по мале времени поехал изо Пскова князь псковской Иван Михайлович Репня
Оболенъских князей государю великому князю жаловати ся на псковичь что де его
псковичи бесчествовали А тот Репня не пошлиною во Псков приѣхал да сѣл на
княжении а не по крестному целованию учал во Пскове жити а не учал добра хотѣть
Святей Троицы ни мужем псковичем Да тот Репня много зла чинил дѣтем боярским и
посадничим Потом того же времени посадники псковскиа здумав со псковичи такову
думу а не на пользю себѣ думаша учаша грамоты писати по пригородом да и по
волостем а ркучи так Аще который человекъ каков ни буди а жаловал ся на князя и
вы бы ехали къ государю великому князю в Великий Новгород противу его бити челом
На той же недели поѣхал Левонтей посадникъ бити челом на посадника на Юрья на
Копыла И поѣхал Юрьи в Новгород противу его отвѣчивать и тамо тягали ся И Юрьи
посадникъ прислал грамоту свою из Великого Новагорода ко Пскову а у грамоте
написано так аще не поѣдут посадники изо Пскова говорити противу князя Ивана
Репни ино будетъ вся земля виновата И у ту пору псковичем сердце уныло А на
четвертый день по той грамоте поехали к Новугороду 9 посадников да и купецкии
старосты всѣх рядов А князь великий управы им никакой не дасть а говорит так
Копите ся вы жалобныя люди на Крещение Господе и яз вам всѣм управы подаю А
управы никаковы нѣтъ Того же времени месяца генваря въ 6 день на Крещение
Господне князь великий велѣл нашим посадником всѣм копити ся да и бояром и
купцем и купецким старостам велѣл ити на рѣку на водокрестие А сам князь великий
вышол со всѣми бояре своими на рѣку на Волхов а священники и дьяконы выидоша со
скресты в той день приспѣл бо празникъ Крещениа Господня А владыка в то время не
бысть на Новегороде а крестил воду владыка смоленьской да священники и воду
окрестив да пошли ко святей Софеи И князь великий велѣл своим бояром по своей
думе как себѣ здумали Да нашим посадником да и людем тѣм учали говорити
Посадники псковские и бояре и жалобныя люди государь велѣл всѣм вам копити ся на
государьской двор исполна а кой не поидет ино боял ся бы государевы казни занеже
государь хочет всѣм управу дати И посадники псковьскиа и бояре с одного пошли с
воды на владычень двор И бояре посадников спросили Уже ли есте сполна скопили ся
И посадников и бояр и купцов увели в полату а молодшиа люди на дворе стояли И
влѣзли в полату и бояре рекоша посадником и бояром и купцом псковским Поимани де
естя Богом и великим князем Васильем Ивановичем всеа Русии И туто посадники
седѣша и до своих жон а молодших людей переписав и подаваша наугородцом по
улицам беречи и кормити до управы И переняше псковичи полоняную свою вѣсть от
Филипа от Поповича от купчины от псковитина а он ехал к Новугороду и стал у
Веряжи и услышав злу вѣсть и оставя товар и погонил ко Пскову и сказал псковичам
что князь великий посадников наших и бояр и жалобных людей переимал И нападе на
них страх и трепет и таковыя смяги пришли на их уста и многажды приходили нѣмцы
ко Пскову а таковыя бѣды и сухоты не бывало И вечь поставя начаша думати ставит
ли щитъ против государя запирати ся ли во граде Ино помянуша крестное целование
что не мощно рука воздвигнути против государя а посадники и бояре и лутчие люди
вси у него И послаша псковичи к великому князю гонца своего Еустафья соцкого
бити челом великому князю со слезами от мала и до велика чтобы «Ты государь нашь
князь великий Василей Ивановичь жаловал свою отчину старинную И у великого князя
своя мысль чего ради поехал с Москвы в Великий Новгород что ему превратити Псков
на свои пошлины И посла князь великий своего дьяка Третьяка Долматова и псковичи
обрадовали ся от государя жалованья старины Яже Третьяк имъ на вече и первую
новую пошлину поклон от великого князя Чтобы деи отчина моя посадники псковские
и псковичи тольке хотите еще въ старины прожить и вы бы есте две воли мои
изволили ино бы у вас вечья не было да и колокол бы есте сняли долой вечной а
здѣся бы быти двем намѣстником а по пригородам намѣснику же быти и вы ещо
проживете въ старине А только тѣх дву воль государю не изволите и не сотворите
ино как государю Богъ по сердцу положить ино у него много силы готовой ино тое
кровопролитие на тѣх будет хто государевы воли не сотворить Да государь нашь
князь великий хочеть побывати на поклон къ Святей Троицы во Псков Да тое
отговорив да сѣл на степени И псковичи ударили челом в землю и не могли противу
его отвечати ано исполни ся бяше очи слез что в сесцу матере своея но и токмо
тыя слез не испустили но не в разум и младе суще толке ему отвечали Посол
государев дасть Богъ заутра и мы себѣ подумаем да тебѣ о всем откажем А псковичи
туто горко заплакали Како ли не упали зеницы со слезами вкупе како ти не урвало
ся сердце от корени На утриа свитающи дни недельну и позвониша вечье и вшол
Третьякъ в вечье и посадники псковскии и псковичи начаша ему говорити тако В нас
написано в лѣтописцех с прадеды его и з дѣды и со отцем его крестное целование с
великими князьми положоно что нам псковичам от государя своего великого князя
кой ни будеть на Москве и нам от него не ити ни в Литву ни в Нѣмцы а нам жити по
старине в добровольи А мы пскоувичи отъидем от великого князя в Литву или в
Немцы или о себѣ учнем жити без государя ино на нас гнѣв Божий глад и огнь и
потоп и нашествие поганых А государь нашь князь великий тое крестное целование
не учнеть на собѣ доржати ино на него тот же обѣть который на нас коли нас не
учнеть доржати в старине А нынѣ Богъ волен да государь въ своей вотчине во граде
Пскове и в нас и в колоколе нашем а мы прежнего целованиа своего и проклятья не
хотим изменити и на себѣ кроволитиа приняти и мы на государя своего руки подняти
и в городе заперети ся не хотим А государь наш князь великий хочеть
живоначальней Троицы помолити ся в своей отчине побывати во Пскове и мы своего
государя ради всѣм сердцем чтобы нас не погубил до конца Месяца генваря въ 13 на
память святых мученикъ Ермолы и Страстоника спустиша вечной колокол святыя
живоначальныя Троица и начаша псковичи на колокол смотря плакати по своей
старине и по своей воли И повезоша его на Снетогорской двор к Ивану Богослову
гдѣ нонма намѣстнич двор тоя же нощи повезоша Третьяк вѣчной колокол к великому
князю в Новгород И того же месяца за неделю приѣзда великого князя приехаша
воеводы великого князя с силою князь Петръ Великой Иван Васильевич Хабар Иван
Андрѣевич Челяднин и поведоша псковичь к целованью а посадником сказаша что
князь великий будетъ в пятницу Поѣхаша посадники псковскиа и бояре и дѣти
посадничьи и купцы на Дубровно стречати государя великого князя Месяца генваря
въ 24 на память преподобныя матере нашея Аксеньи в день в четвергъ приѣхал
государь нашь князь великий Василей Иванович всеа Русии во Псков А того дни
порану приехал владыка коломеньской Васьян Кривой и хотяше великого князя
встрѣтити священноиноки и священники и дьяконы у Образа святого в Поли и владыка
молвил не велѣл деи собя князь великий стречати далече А псковичи сретоша его за
три версты и вдариша псковичи государю своему в землю челом и государь упросил в
них здравия и псковичи ему молвиша Ты государь нашь князь великий царь всеа
Русии здрав был И поехал во Псков и срѣтиша его владыка кои с нимъ приѣхал и
священноиноки и священники и дьяконы на Торгу гдѣ нынѣ площадь а самъ князь
великий слѣз с коня во Всемилостиваго Спаса туто же и благословил его владыка и
пошол ко святей живоначальней Троицы И пѣша молебен и многолѣтьство кликаша
государю и благословляя владыка его «Богь деи о государь благословляетъ Псков
вземши И кои псковичи были у церкви и то слышели и заплакали горко Богь волен да
государь отчина есме его была изстари отцов его и дѣдовъ его и прадѣдов его И
велѣл в неделю быти у собя князь великий псковичем псковским и старым посадником
и дѣтем посадничим и бояром и купцом и житьим людем Яз вас хощу жаловати своим
жалованием И поидоша псковичи от малы и до велика на великого князя двор И
посадники и бояре поидоша въ гридню а инѣх на крыльце стоя князь Петръ
Васильевич по переписи почал кликати бояр и копцов псковских И кои вошли в
гридню то тѣх всѣх за приставы подаваша а псковичем молощим людем кои на дворѣ
стояли отвечаша До вас государю дѣла нѣт а до которых государю дѣло есть и он
тѣх к себѣ емлетъ а вас государь пожалуетъ грамотою своею жаловальною как вам
впредь прожити И подаваша тѣх за приставы кои были в гридне и поидоша за
приставы по подворьям и начаша скручати ся к Москве тое нощи з женами и з дѣтми
и животы легкие взяша с собою а то все пометаша и поѣхаше вборзе с плачем и
рыданием многим Да и тѣх жены поѣхали кои в Новегороде засажены И взяша псковичь
всѣх 300 семей И тогда отъят ца слава псковская О славнѣйший во градех великий
Пскове Почто бо сѣтуеши почто бо плачеши И отвѣща град Псков Како ми не сѣтовати
како ми не плакати Прилетѣл на мене многокрильный орел исполнь крыле нохтей и
взя от мене кедра древа ливанова Попустившу Богу за грѣхи наша и землю нашу
пусту сотвориша и град нашь разори ся и люди наши плениша и торжища наша
раскопаша а иные торжища калом коневым заметаша а отца и братию нашу розведоша
где не бывали отцы наши и дѣды ни прадѣд наших тамо отцы и братию нашу и други
наша сведоша а матери и сестры наша в поругание даша А иные во граде мнози
постригаху ся в черньцы а жены у черницы и в монастыри поидоша не хотяще в полон
поити от своего града во иные грады Нынѣ же се братие ведуще убоим ся прещениа
сего страшнаго припадем к Господу своему исповѣдающе ся грѣхов своих да не
внидем в большей гнѣв Господень не наведем на ся казни горши первой А еще ждеть
нашего покаяниа и обращениа а мы не покаяхом ся но на большой грѣх превратихом
ся на злыя и лихия поклепы и у вѣчьи кричание а не вѣдуще глава что языкъ
глаголеть не умѣющу своего дому строити а градом наряжати И по сем князь велкий
нача давати деревни бояром сведеных псковичь и посади намѣстники на Пскове
Григорья Федоровича да Ивана Ондрѣевича Челяднина и дьяком Мисюра Мунохина и
другим дьяком ямским Ондрѣя Волосатого и 12 городничих и старостъ московскихъ 12
и пскович 12 и деревни им даша а велѣл им в суду седѣти с намѣсники и сь их
тиуны правды стеречи И у намѣсников и у их тиунов и у дьяков великого князя
правда их крестное целование взлетѣло на небо и кривда начаша в них ходити и
быша немилостивы до пскович а псковичи бѣдныя не вѣдаша правды московския И даша
князь великий свою грамоту жаловальную псковичам и посла князь великий своих
намѣсников по пригородом и велѣл имъ пригорожан приводити к целованию И начаша
пригородцкие намѣсники пригорожаны торговати И посла князь великий к Москвы
Петра Яковлевича Захарьина Москве всей здоровати что князь великий Псков взял И
прислаша во Псков с Москвы добрых людей гостей тамгу уставливати ново занеже во
Пскове тамга не бывала и прислаша с Москвы пищальников казенных и воротников и
даша мѣсто гдѣ торгъ ставити новой вонъ стены противу Лужьских ворот за рвом на
Юшкове огороде Носохина да на Григорьеве посадникове садники Кротова Да и
церковь постави князь великий святую Оксенью которой день Псков взял на Пустой
улицы вь Ермолкине садники Хлѣбникове а по тому та улица Пустая слыла что меж
огородов а дворов на ней не было И жил князь великий 4 недели во Пскове а поехал
на другой недели поста в понедельникъ изо Пскова и другой колокол с собою взяша
а оставил здѣсь детей боярскихъ 1000 а пищальников новгородскихъ 500 И начаша
намѣсники над псковичами силу велику чинити а приставы их начаша от поруки имати
по 10 рублев и по 7 рублев и по 5 рублев А псковитин хто молвит великого князя
грамотою а написано что имъ от поруки имати и они того убили а говорили То де
тобѣ смердъ великого князя грамота И тые намѣсники их тиуны и люди пиша изо
псковичь крови много а кои иноземцы жили во Пскове и тѣ разыдоша ся во своя
земля ано не мочно во Пскове жити только одны псковичи осташа ано земля не
раступит ца а уверхъ не взлетѣть Създанїе ц҃рѧграда ц҃рмъ конʼстѧнтином Въ г҃і
лѣто црства єг съвѣтомʼ б҃жїимъ и подвизанїемъ въсʼхотѣ градʼ създати во имѧ
свое и посла моужеи мдрыхъ въ асїю и вʼ лѷвїю и вь европїю на взысканїе и на
изʼбранїе нарочита и преславна мѣста на създанїе таковаго града ѡнѣмʼ же
възʼвратившим сѧ и сказывахꙋ ц҃рю различнаѧ мѣста преславна но наипаче похвалиша
емꙋ македонїю ѡнемʼ же болʼма прилежаше мысль на траадꙋ идѣ же и всемирна побѣда
быс грекомъ на фрѧгы и сице помышлѧющꙋ ц҃рю въ д҃ни и в нощи слыша во снѣ гл҃съ
въ византїи подобаеть конʼстѧнтинꙋ граду създати сѧ абїе ц҃рь вʼзбꙋдив сѧ ѿ сна
въскорѣ посылает въ визанʼтїю магѷстровъ и градʼскыхъ дѣлателеи и готовити мѣсто
самʼ же ц҃рь ѡстави в римꙋ кесари два с҃на своѧ конʼстꙋ и конʼстѧнʼтина а
с҃новʼца своѧ доманʼта во вретанїю и поиде ц҃рь с м҃трїю своею еленою въ
византїю с нею же взѧлъ и женꙋ свою ц҃рцꙋ маѯимьѧнꙋ дʼщерь диѡклитїана царѧ и
с҃на своего конʼстѧнʼтина и зѧтѧ своего лѷкинїа і два брата своѧ далʼмата и
конʼстѧнтиѻна и далʼматова с҃на далмата же и конʼстѧнʼтиновыхъ два с҃на галꙋѧ и
оулїана и пришед въ визанʼтїю видѣ на томъ мѣстѣ з҃ горъ и глꙋшиць морʼскыхъ
много и повелѣ горы рыти и нижнаѧ мѣста наплънѧти а на глꙋшицахъ столʼпы
каменʼныѧ ставити и на них своды сводити и рнѧти мѣста а самъ ц҃рь въ визанʼтїи
пребываше егда же оуготоваша мѣста собра ц҃рь велможь и мегистанъ сїи рѣчь
земʼскыхъ кн҃зеи и магыстровъ и начаша оумышлѧти како быти стѣнамъ и стрѣлницам
и вратомъ градскым и повелѣ размѣрити мѣсто на г҃ оуглы на всѣ страны по з҃
верʼстъ тако бо бѣ мѣсто междоу двꙋ морь чернаго и бѣлаг Знаменє Се ѕмѣи
внезаапꙋ вышед из норы потече по мѣстꙋ и абїе свыше ѡрел спад ѕмїа похвати и
полетѣ на высотꙋ ѕмѣи же начать оукреплѧти сѧ вʼкроугъ ѡрʼла ц҃рь же и вси люде
бѧхꙋ зрѧще на ѡрла и на ѕмїа ѻрелʼ же възлетѣ изъ ѻчїю на длъг часъ и пакы ꙗви
сѧ низълетѧща понеже ѡдолѣнъ быс ѿ змѣѧ людїе же текше ѕмѣѧ оубиша а ѡрла
изымаша и быс ц҃рь въ оужаси велици и зозвавъ книжникы и мдреци сказа имъ
знаменїе они же поразʼсꙋдивъ скаша ц҃рю сїе мѣсто седмохлъмныи наречет сѧ и
прославит сѧ и възʼвеличить сѧ въ всеи вселенʼнѣи паче инѣхъ градовъ но понеже
станеть междоу двꙋ мор и бїенъ боудеть влънами морскыми поколебимъ боудет ѡрелъ
єс знаменє хрстїанʼское а ѕмѣи знаменє безсерʼменʼское и понеже ѕмѣи ѡдолѣ ѻрʼла
ꙗвлѧетъ ꙗко безсерменьство ѡдолѣетъ хрстїанʼствомъ а понеже хртїане ѕмеѧ оубиша
а ѻрла изымаша ꙗвлѧетъ ꙗко послѣдокъ пакы хрстїанʼство ѡдолѣет безʼсерменʼства и
седмахолʼмнаг прїимꙋть и в немъ въц҃рѧт сѧ великїи же конʼстѧнтинъ ѡ семʼ
възмꙋти сѧ ѕило но ѡбаче словеса ихъ повелѣ написати а магыстровъ и градʼскыа
дѣлатели раздели на двое и единои странѣ повелѣ размѣрити градскїе стѣны и
стрѣлници и нача градʼ дѣлати а дрꙋгои странѣ повелѣ размѣрити оулици и площади
на римʼскои ѻбычаи и тако начать дѣлати ц҃ркви б҃жїа и дворы црскїа и иные домы
славны велможамъ и мегыстаном и всѣмъ сановником и воды сладкы приводити вʼ з҃е
же лѣто видѣ ц҃рь мало живꙋщихъ въ градѣ зане великъ бѣ ѕило и тако сътвори
присла из рима и ѡточныхъ стран събравъ дославныхъ велможь и мегистанъ и
сановников съ множствомъ люди и тꙋ приведе и домы велїа създавъ и дас имъ въ
градѣ жити съ строенїемъ велїем и ц҃рьскїа чины ꙗко своѧ домы и ѡч҃ьстʼва имъ
забыти създа же ц҃рь полатꙋ велїю иподромꙋ предивнꙋю и два полѧ оустрои сїи рѣчь
оулици покровены на торгованїе и назва градʼ новыи римъ потомʼ же създа ц҃ркви
преславныа с҃тыа софѣа и с҃тхъ апслъ и с҃тыа ирины и с҃тго мокїа и с҃тго
архаг҃гла михаила и иныа мнози постави же ѡнъ пречюдныи стлъпъ багрѧнъ его же из
рима принесен моремъ треми лѣтъ до ц҃рѧграда зане великъ бѣ ѕило и тѧжекъ ѿ морѧ
до торʼгꙋ лѣтомъ единымъ приненъ быстʼ и ц҃рю часто приходѧщꙋ и злато много
дающе людемъ бреженїа ради и положи ѻснованїа в҃і кошь ихʼ же блсви х҃с и ѿ
древа чстнаго и с҃тхъ мощеи на оутверʼженїє и съхраненїе предивнаго и
единогкаменʼнаго ѡного стлъпа и поставль на немъ кꙋмиръ еже принесе ѿ сл҃нчнаго
града фрꙋгїискаго имоущаго на главѣ з҃ ключ також и иныѧ вещь предивныи
достохвалныи принесе изо многыхъ градов и странъ преоукрасивъ град възда емꙋ
честь велїю ѡбновленїемъ праздникы и тръжествы великыми на многїе д҃ни и тако
ꙋстави да с зоветь град тъ ц҃рмъградомъ и быс радость велїа въ всѣх людех д҃немʼ
же миноувшимъ пакы ц҃рь съ патрїарʼхомъ и съ с҃тли събра весь с҃щнʼническїи чинъ
тако и весь синьгʼклитъ црскїи и множество нардоу сътвориша литѷю молʼбы
моленїемъ дающе хвалꙋ и б҃лгодаренїе всемогоущеи и живоначалнѣи троци оц҃ю и
с҃нꙋ и с҃тмꙋ д҃хꙋ и прчстые б҃гом҃тре и предаша градʼ и всѧ чины людʼскїе в
роуцы всес҃тїи влдчци б҃ци ѡдигѷтрїе сїи рѣчь наставници г҃люще ты оубо
всенепорочнаѧ влдчци б҃це члколюбиваѧ єсствомъ соущи не ѻстави град сеи
достоꙗнїа твоего но ꙗко м҃ти хрстїанʼскомꙋ родоу застꙋпи и съхрани и помилꙋи его
наставлѧа и наоучаѧ во всѧ времена ꙗко чл҃колюбиваѧ и млстиваѧ м҃ти ꙗко да в
немʼ прославит сѧ и възвеличит сѧ имѧ великолѣпїа твоего въ вѣкы и вси людиє
рѣша аминь и б҃лгодариша єж кʼ б҃гꙋ желанїе ц҃рь же понꙋжаше стратигъ и градскых
наказателеи храмы с҃тхъ и домы мирʼскїа създати на исплъненїе града велʼможамъ и
мегистаномъ и всѣмъ нарочитым людемъ заповеда аще кто сподобит сѧ коей степени
црскаго чина да сʼтворить собѣ паметь достоинꙋ домꙋ въздвигнет или ѻбитль славнꙋ
или ино създанїе дивно ꙗко да населит сѧ градʼ преславными дѣлесы також по немъ
црствꙋющїи ц҃ри ц҃рь кїиждѡ въ свое времѧ подвизаша с вещь преславнꙋ сътворити
ѡвїи оубо на взысканє и собранїе стрсте гсних и пречстые его б҃гом҃тре ризы и
поꙗсѧ и с҃тхъ мощеи и бжственых инѡк но и того самого б҃гомоужнаго
нероукотворенаго ѡбраза иже ѿ едеса ѡвїи же на прибавленїе града и домовъ
великых инїи же пакы на въздвиженїе с҃тых ѻбителе и храмовъ б҃жїих ꙗкоже великїи
оустїꙗнъ ц҃рь и феѡдосїи великїи и ц҃рца евдоѯїа жена раклїа ц҃рѧ и иные мнози и
тако наплъниша град преславными и дивными вещʼми имъж иногда б҃лженʼныи андрѣи
критскїи оудивив сѧ реч въ истинꙋ градʼ съ выше слова и разꙋма єс к сим же и
пренепорочнаѧ влдчца м҃ти х҃а б҃а н҃шго во ина времена бѧше град црствꙋющїи
съхранѧющи и покрывающи и ѿ бѣдъ сп҃сающи и ѿ неисцѣлных напастеи преминѧющи
такыми ꙋбо великыми и неизреченʼными бл҃годѣанʼми и дарованʼми прчстые б҃ца
сподоби сѧ градʼ съ ꙗко всемꙋ мирꙋ мню недостоинꙋ быти томꙋ нъ оубо єсствꙋ
тѧжʼкорѡдʼ и нерадиво ꙗко неистовыи юже на нас млсть бжїю и щедротъ его ѿвращаем
сѧ имиж б҃а и пречистꙋю его м҃трь разʼгнѣваемъ и сл҃вы своеѧ и чти ѿпадаем ꙗкоже
писано злодѣанїа и безаконїа превратитъ прстлъ силных и пакы расточи гръдыѧ
мысли срдць их и низложи силныѧ со прстлъ такоже и сїи црствꙋющїи градʼ
неисчетенʼными деꙗнʼми и безаконми ѿ толикых щедротъ и б҃лгодѣꙗнїи прчстые
б҃гом҃тре ѿпаши сѧ тʼмочислеными бедами и различными напастʼми многа лѣта
пострада також н҃нѣ в послѣднѧа времена грѣх ради н҃шхъ ѡвогда нахоженїемъ
невѣрных ѡвогда гладомъ и повѣтрїемъ частым ѻвогда же междоу бранми ими же
ѡскꙋдѣша силнїи и ѡбнищаша людие и преоуничижи сѧ градʼ и смири сѧ до ѕила тъгда
же старѣи пекѹщимъ шьдъ съповѣда бл҃женѹѹмѹ ѳеѡдосию пакости нечистыихъ бѣсовъ
тоже сь ѹповаꙗ ꙗко възꙗтъ власть на нихъ ѡтъ б҃а въставъ вечеръ и иде въ храмъ
тъ и затворивъ двьри о себе тѹ же пребысть въ немь до ѹтрьнꙗѧ мл҃твы творꙗ ꙗко
же отъ того часа не ꙗвити сѧ бѣсомъ на томь мѣстѣ ни пакости никоѥꙗ же творити
имъ запрещениѥмь преподобьнааго и мл҃твою имѣꙗше же обычаи сиць великыи оц҃ь
нашь ѳеѡдосии ꙗкоже по всѧ нощи обиходити ѥмѹ келиѣ мниховы вьсѣ хотѧ ѹвѣдѣти
когоджо ихъ како житиѥ ѥгда бо ѹслышааше кого мл҃твѹ творѧща ти тъгда ставъ
прославꙗше о немь б҃а ѥгда же ли пакы кого слышааше бесѣдѹюща дъва ли или триѥ
съшедъше сꙗ въкѹпѣ то же тѹ ѹдаривъ своею рѹкою въ двьри ти тако ѿхожааше
назнаменавъ тѣмь свои приходъ таче въ ѹтрѣи дн҃ь призъвавъ ꙗ нъ не тѹ абиѥ
обличааше ихъ нъ ꙗкоже издалеча притъчами нагонꙗ гл҃ааше къ нимъ хотꙗ ѹвѣдѣти
ѥже къ богѹ тъщаниѥ ихъ аще бо бѹдꙗше братъ льгъкъмь ср҃дцьмь и теплъ на любъвь
бж҃ию то сии въскорѣ разѹмѣвъ свою винѹ падъ поклонꙗше сꙗ прощениꙗ просѧ отъ
него приꙗти аще ли бѹдꙗше пакы братъ омрачениѥ бѣсовьскымь ср҃дце покръвено имыи
то сии станꙗше мьнꙗ ѧко о иномь бесѣдѹють самъ чистъ сꙗ творꙗ дондеже бл҃женыи
обличашети и и епитимиѥю того ѹтвьрдꙗше и отъпѹстꙗше и тако вьсꙗ прилѣжьно
ѹчааше молити сꙗ къ г҃ѹ и не бесѣдовати ни къ комѹ же по павечерьнии молитвѣ и
не преходити отъ келиѣ въ келию нъ въ своѥи келии б҃а молити ꙗкоже кто можеть и
рѹкама же своима дѣлати по всꙗ дни псалмы давыдовы въ ѹстѣхъ своихъ имѹще и сице
же имъ гл҃ааше молю вы ѹбо братиѥ подвигнѣмъ сꙗ постъмь и мл҃твою и попьцѣмъ сꙗ
о сп҃сении дш҃ь нашиихъ и възвратимъ сѧ отъ зълобъ нашихъ и от пѹтии лѹкавыхъ
ꙗже сѹть сии любодѣꙗниꙗ татьбы и клеветы праздьнословиꙗ котеры пиꙗньство
обиѣданиѥ братоненавидѣниѥ сихъ братиѥ ѹклонимъ сѧ сихъ възгнѹшаимъ сѧ не
осквьрнавимы си дш҃а своѥꙗ нъ поидѣмъ по пѹти гн҃ю ведѹщиимь ны въ породѹ и
възищѣмъ б҃а рыданиѥмь сльзами пощениѥмь и бъдѣниѥмь и покорениѥмь же и
послѹшаниѥмь да тако обрꙗщемъ мл҃сть отъ него ѥще же възненавидимъ мира сего
всѥгда поминающе о семь г҃а рекъшааго аще кто не оставить оц҃а и матере и женѹ и
дѣтии и селъ мене ради еуан҃глиꙗ нѣсть ми достоинъ и пакы обрѣтыи дш҃ю свою
погѹбить ю а погѹбивъ ю мене ради сп҃сеть ю тѣмь же и мы братиѥ отърекъшеи сꙗ
мира отъврьзѣмъ сꙗ и сѹщиихъ въ немь възненавидимъ же всꙗкѹ неправьдѹ ѥже
мьрзъкааго не сътворити и не обратимъ сꙗ на прьвыꙗ грѣхы ꙗкоже се и пси на своꙗ
бльвотины никъто же бо рече г҃ь възложь рѹкы своѥꙗ на рало и обращь сꙗ въспꙗть
ѹправленъ ѥсть въ цр҃ство небесьноѥ како же мы ѹбѣжїмъ мѹкы бесконьчьныꙗ
коньчавающе времꙗ житиꙗ сего въ лѣности а не имѹще покаꙗниꙗ лѣпо бо намъ ѥсть
нарекъшемъ сѧ чьрньцемъ то по вьсꙗ дн҃и каꙗти сꙗ грѣхъ своихъ покаꙗниѥ бо ѥсть
пѹть приводꙗ къ цр҃ствѹ покаꙗниѥ ѥсть ключь цесарьст҃виꙗ бес того бо неѹдобь
вълѣсти никомѹ же покаꙗниѥ ѥсть пѹть въводꙗ въ породѹ того пѹти братиѥ дрьжимъ
сѧ на томь пригвоздимъ плеснѣ и стопы къ томѹ бо пѹти не приближаѥть сꙗ змии
лѹкавыи того бо пѹти шьствиꙗ сѹть прискърбьна а послѣдь радованьна тѣмь же
братиѥ подвигнѣмъ сꙗ преже дн҃и оного да полѹчимъ бл҃гаꙗ она избѣгнѣмъ же всѣхъ
хотꙗщихъ быти на неродивыихъ и не въ покаꙗнии живѹщиихъ ст҃ыи ѹбо си наставьникъ
сице творꙗаше къ симъ и ѹчааше вьсю братию ѡни же ꙗко землꙗ жажющиꙗ воды тако
приимаахѹ словеса ѥго приносꙗще трѹдовъ своихъ плоды къ господѹ овъ съто овъ же
ѯ҃ и бѣ видѣти на земли чл҃вкы житиѥмь акы анг҃лъмь тъчьны и манастырь тъ
подъбьнъ нб҃си и въ немь блаж҃еныи оц҃ь нашь ѳеѡдосии паче сл҃нца въсиꙗвъ
добрыими дѣлы ꙗко же се ꙗви сꙗ игѹменѹ манастырꙗ ст҃го архистратига михаила
софронию же именьмь ѣдѹщю бо ѥмѹ въ манастырь свои нощи же сѹщи тѣмь же и се
видѣ свѣтъ надъ манастырьмь тъкъмо бл҃женаго оц҃а нашего ѳеѡдосиꙗ и ꙗко же чюдꙗ
сꙗ ѥмѹ славꙗаше бога глаголꙗ о колико бл҃гостынꙗ твоѥꙗ ги҃ ꙗко показалъ ѥси такъ
свѣтильникъ въ мѣстѣ семь прп҃дбьнааго сего мѹжа иже тако свѣтѧ сѧ просвѣти
манастырь свои сице же ини мнози вїдѣвъше се многашьды сповѣдахѹ се тѣмь же ѹбо
слышаще кнꙗзи и болꙗре доброѥ ихъ житиѥ прихожаахѹ къ великѹѹмѹ ѳеѡдосию
исповѣдающе томѹ грѣхы своꙗ иже великѹ пользѹ приимъше бо ѿ того отъхожаахѹ ти
тако пакы приношаахѹ ѥмѹ нѣчьто мало отъ имѣнии своихъ на ѹтѣшениѥ братии на
състроѥниѥ манастырю своѥмѹ дрѹзии же и села въдаваюче на попечениѥ имъ наипаче
же зѣло люблꙗаше блж҃енааго хо҃любивыи кнꙗзь изѧславъ предьржаи тъгда столъ оц҃а
своѥго и часто же и призывааше къ собѣ мъножицею же и самъ прихожааше к немѹ и
тако дх҃овьныихъ тѣхъ словесъ насыщаше сѧ и отъхожааше ꙗкоже отътолѣ тако богъ
възвеличаше мѣсто то ѹмножаꙗ вьсѣхъ бл҃гыихъ въ немь молитвами въгодьника своѥго
оц҃ь же нашь ѳеѡдосии бѣаше сице запретилъ вратарю да по отъѣдении обѣда не
ѡтврьзаѥть вратъ никомѹже и никтоже пакы да не въходить въ манастырь дондеже
бѹдꙗше годъ вечерьнии ꙗко да полѹдьнию сѹщю почиють братиꙗ нощьныихъ ради мл҃твъ
и ѹтрьнꙗго пѣниꙗ и въ ѥдинъ дн҃ь полѹдн҃ию сѹщѹ прииде по обычаю хо҃любьць
изꙗславъ съ малъмь отрокъ ѥгда хотꙗше поѣхати къ бл҃женѹѹмѹ тъгда распѹстꙗше всꙗ
болꙗры въ домы своꙗ нъ тъкмо съ шестию или съ пꙗтию отрокъ прихожааше къ немѹ се
же ꙗко рѣкъхъ приѣхавъ и съсѣде съ конꙗ ни бо николи же ѣха на дворъ
манастырьскыи и пристѹпивъ къ вратомъ повелѣ отъврьсти вънити хотꙗ онъ же
отъвѣща ѥмѹ ꙗко повелѣниѥ ѥсть великааго оц҃а не отъврьзати вратъ никомѹже
дондеже годъ вечерьнии бѹдеть таче пакы хо҃любьць възвѣщаꙗ ѥмѹ да ѹвѣсть къто
ѥсть и гл҃аше се бо азъ ѥсмь и мнѣ отъврьзи врата ѥдиномѹ онъ же не вѣдыи ꙗко
кнꙗзь ѥсть отъвѣщавааше ѥмѹ сице рѣхъ ти ꙗко повелѣно ми ѥсть отъ игѹмена ꙗко
аще и кнꙗзь приидеть не отъврьзи вратъ то ѹже аще хощеши потрьпи мало дондеже
годъ бѹдеть вечерьнии онъ же отъвѣща ꙗко азъ ѥсмь кнꙗзь то и ли мнѣ не
отъврьзеши тъгда изникъ видѣтъ и познавъ кнꙗзꙗ ѥго сѹща и въ страсѣ бывъ не
отъврьзе вратъ нъ бл҃женѹѹмѹ съповѣдатъ тече ономѹ же стоꙗщю предъ враты и
тьрпꙗщю о семь подражающю ст҃го и вьрховьнꙗаго ап҃сла петра изведенѹ бо бывъшю
томѹ анг҃лъмь ис тьмьницѣ и пришьдъшю ѥмѹ къ домѹ идеже бѣша ѹченици ѥго и
тълкънѹвъшю ѥмѹ въ врата и се рабыни изникнѹвъши видѣ петра стоꙗща и ѿ радости
же не ѿврьзе воротъ нъ текъши повѣда ѹченикомъ приходъ ѥго тако же и сь ѿ страха
не ѿврьзе вратъ нъ скоро текъ повѣда блаженѹѹмѹ хо҃любьца таче блаженыи ишедъ и
видѣвъ кнꙗзѧ и поклони сꙗ ѥмѹ и по сихъ начатъ гл҃ати ѥмѹ хо҃любьць ѡ како ѡч҃е
запрещениѥ твоѥ ѥже гл҃ть чьрноризьць сии ꙗко аще и кнꙗзь приидеть не пѹстити
ѥго блж҃еныи же ѿвѣща сего ради гл҃ють вл҃дко бл҃гыи повелѣниѥ то ꙗкоже да въ
годъ полѹдьньныи не исходꙗть братиꙗ из манастырꙗ нъ починѹть въ то времꙗ
нощьнааго ради славословиꙗ твоѥ же богмь подвижьноѥ тъщаниѥ къ ст҃ѣи влд҃чци
нашеи бци҃ блг҃о и дш҃и твоѥи на ѹспѣхъ и мы же вельми радѹѥмъ сꙗ о прихожении
твоѥмь таче по сихъ шедъшема има въ цр҃квь и сътворивъ мл҃твѹ сѣдоста ти тако
холюбивыи кнꙗзь насыщаше сꙗ медоточьныихъ тѣхъ словесъ и иже исхожаахѹ ѿ ѹстъ
прп҃дбьнааго оц҃а нашего ѳеѡдосиꙗ и великѹ пользѹ приимъ отъ него иде въ домъ
свои славꙗ б҃а и ѿ того дн҃е большиими начатъ любити и и тако имѧше ѥго ꙗко
ѥдиного отъ прьвыихъ ст҃ыихъ оц҃ь и вельми послѹшааше ѥго и творꙗаше всꙗ
повелѣнаꙗ ѥмѹ отъ великааго оц҃а нашего ѳеѡдосиꙗ бж҃ствьныи же варламии сн҃ъ
иоана болꙗрина игѹменъ же манастырꙗ ст҃го мч҃ка дьмитриꙗ иже възгради хо҃любивыи
кнꙗзь изꙗславъ иде въ ст҃ыи градъ иерѹсалимъ таче походивъ ст҃аꙗ та мѣста
възврати сꙗ въ свои манастырь и пакы по времени нѣкоторѣмь иде въ костꙗнтинь
градъ и тѹ тако же походи всꙗ манастырꙗ и искѹпивъ ѥже на пользѹ манастырю
своѥмѹ и тако поиде на конихъ въ странѹ свою идыи же пѹтьмь и ѹже въ странахъ
своихъ си въпаде въ недѹгъ лютъ таче ꙗко доиде града володимирꙗ въниде въ
манастырь тѹ сѹщии близъ города иже наричюти и ст҃аꙗ гора тѹ же ѹсъпе съ миръмь
и житию коньць приꙗтъ и заповѣдавъ сѹщиимъ с нимь да доправꙗть тѣло ѥго въ
манастырь ст҃ааго и блж҃енааго оц҃а нашего ѳеѡдосиꙗ и тѹ положать ѥ и всꙗ сѹщаꙗ
ѧже бѣ искѹпилъ въ костꙗнтини градѣ иконы и ино ѥже на потребѹ повелѣвъ тѹда иде
же самъ тѹ же и то повелѣ въдати бл҃женѹѹмѹ ꙗкоже заповѣда имъ ти тако донесъше
тѣло ѥго положиша ѥ въ манастыри бл҃женаго и прп҃добьнааго оц҃а нашего ѳеодосиꙗ
на деснѣи странѣ цр҃кве идеже и донѣ ѥсть гробъ ѥго тъгда же хо҃любивыи кнꙗзь ѿ
манастырꙗ великааго оц҃а нашего ѳеодосиꙗ избьравъ ѥдиного отъ братиꙗ иже въ
чьрньчьскѣмь житии просиꙗвъша исаию наричемааго того же изведъ игѹмена постави
въ манастыри своѥмь ѹ ст҃ааго мч҃нка димитриꙗ иже и послѣже добрыхъ ради нравъ
ѥго поставленъ бысть епискѹпъмь ростовѹ городѹ тъгда же великии никонъ ѹмьръшю
ростиславѹ кнꙗзю острова того ѹмоленъ бысть отъ людии тѣхъ преити къ cт҃ославѹ
кнꙗзю и молити и да пѹстить къ нимъ сн҃а своѥго да сꙗдеть на столѣ томь таче ꙗко
и пришьдъ прииде въ манастырь блж҃енааго оц҃а нашего ѳеѡдосиꙗ и ѧко видѣста
дрѹгъ дрѹга падъша оба въкѹпѣ поклониста сꙗ и тако пакы охописта сꙗ и надълзѣ
плакаста сꙗ ꙗко же много времꙗ не видѣвъша сꙗ по сихъ же молꙗшети и сты҃и
ѳеодосии не отьлѹчити сꙗ ѥмѹ ѿ него дондеже ѥста въ плъти тъгда же велїкии
никонъ обѣща сѧ ѥмѹ гл҃ꙗ ꙗкоже тъкмо дошьдъ тамо и манастырь свои обрꙗдивъ и тѹ
абиѥ възвращѹ сꙗ въспꙗть ꙗкоже и сътвори дошьдъ бо съ кнꙗзьмь глѣбъмь острова
того и ономѹ сѣдъшю на столѣ въ градѣ томь никонъ же възвороти сꙗ въспꙗть таче
пришедъ въ манастырь великааго оц҃а нашего ѳеодосиꙗ и вьсꙗ своꙗ бл҃гаꙗ предавъ
блж҃енѹѹмѹ самъ же бѣ съ всꙗкою радостию покарꙗѧ сꙗ ѥмѹ зѣло же люблꙗшети и
богодъхновеныи ѳеѡдосии ꙗко оц҃а ѥго себе имѣꙗшеть тѣмь же аще и коли къде
отъходꙗ порѹчаше томѹ братию и ѥже тѣхъ съблюдати же и поѹчати ꙗкоже старѣишю
томѹ сѹщю всѣхъ и ѥгда же пакы самъ поѹчаше братию въ цьркъви дѹховьныими ѥго
словесы и повелѣвааше пакы великѹѹмѹ никонѹ ꙗко се ис кънигъ почитающе поѹчениѥ
творите братии таче и пакы преподобьнѹѹмѹ оц҃ю нашемѹ стефанѹ еѯиархѹ тъ тъгда
сѹщю послѣже же игѹменѹ сѹщѹ того манастырꙗ по съмрьти блаженааго ѳеѡдосиꙗ таче
по томь епискѹпѹ въ володимирьскѹю оболость се же и и о сихъ съповѣдахъ таче на
послѣдъцѣ ѡ единомь блаженѣмь оц҃и ѳеодосии словеси поидѹ и ꙗже о немь достоина
своꙗ ѥмѹ исправлениꙗ бж҃иѥю благодатию исповѣдаꙗ свѣтила просвѣщенааго оц҃а
нашего ѳеодосиꙗ бѣаше бо по истинѣ чловѣкъ бж҃ии свѣтило въ вьсемь мирѣ видимоѥ
и просиꙗвъшеѥ въ всемь чьрноризьцемъ съмѣренъмь съмыслъмь и послѹшаниѥмь и
прочиими трѹды подвизаꙗ сꙗ дѣлаꙗ по всꙗ дн҃и не дада рѹкама своима ни ногама
покоꙗ ѥще же въ пещьницю часто исхожааше и съ пекѹщими веселꙗше сꙗ дх҃ъмь тѣсто
мѣшааше и хлѣбы пека бѣаше бо и преже рѣхъ крѣпъкъ тѣлъмь и сильнъ вьсꙗ же
стражющаꙗ бѣ ѹча и ѹкрѣплꙗꙗ и ѹтѣшаꙗ никако же не раслабѣти въ дѣлѣхъ своихъ и
ѿтолѣ часто приходѧше къ нѥмѹ и насыщаꙗ сѧ ѿ нѥго дх҃овьныихъ тѣхъ словесъ
подаваше же и ѿ имѣниꙗ своѥго на състроѥниѥ манастырю и се же пакы инъ болꙗринъ
того же хо҃любьцѧ идыи нѣколи съ кнѧзьмь своимь хо҃любьцьмь на ратьныꙗ хотѧщемъ
имъ брань сътворити обѣща сѧ въ ѹмѣ своѥмь гл҃ꙗ ꙗко аще възвращю сѧ съдравъ въ
домъ свои то дамь ст҃ѣи бц҃и въ манастырь блаженааго ѳеодосиꙗ в҃ гривьнѣ золота
ѥще же и на иконѹ ст҃ыꙗ б҃цѧ вѣньць ѡкѹю таче бывъшю сънѧтию и многомъ ѿ бою
орѹжиѥмь падъшемъ послѣже побѣжени бывъше ратьнии си же сп҃сени възъвратиша сѧ
въ домы своꙗ болꙗринъ же за҃быс ѥже дасть ст҃ѣи бц҃и и се по дьньхъ цѣхъ съпѧщю
ѥмѹ въ полѹдн҃е въ храминѣ своѥи и се приде ѥмѹ гл҃ас страшьнъ именьмь того
зовѹщь ѥго клименте онъ же въспрѧнѹвъ и сѣде на ложи ти видѣ иконѹ ст҃ыꙗ бц҃ѧ
иже бѣ въ манастыри блаженаго прѣдъ одръмь ѥго стоꙗщю и гл҃ас ѿ нѥꙗ исхожааше
сице въ чьто се клименте ѥже обѣща ми сѧ дати и нѣси ми далъ нъ се нынѣ гл҃ю ти
потъщи сѧ съвьрьшити ѡбѣщаниѥ свое си же рекъши икона ст҃ыꙗ бц҃ѧ не видима бысть
ѿ нѥго тъгда же болꙗринъ тъ въ страсѣ бывъ таче възьмъ имь же бѣ ѡбѣщалъ сѧ несъ
въ манастырь блаженомѹ ѳеодосию въдасть тако же и вѣньць ст҃ыꙗ бц҃ѧ на иконѣ
окова и се же пакы по дн҃ьхъ немнозѣхъ ѹмысли тъ же болꙗринъ дати еваньгелиѥ въ
манастырь блаженго таче ꙗко приде къ великѹѹмѹ ѳеодосию въ манастырь имыи подъ
пазѹхою съкръвено ст҃ое еван҃глиѥ и по мл҃твѣ хотѧщема има сѣсти ономѹ не ѹ ѥще
ꙗвивъшю еуанг҃лиꙗ гл҃а томȣ блаженыи пьрьвѣѥ брате клименте изнеси си ст҃оѥ
еуанг҃лиѥ ѥже имаши въ пазѹсѣ своѥи и ѥже обѣщалъ ѥси дати ст҃ѣи бц҃и ти тъгда
сѧдемъ се слышавъ онъ ѹжасе сѧ ѡ проповѣдании прп҃дбьнааго не бѣ бо никомȣже о
томь възвѣстилъ и тако изнесъ ст҃оѥ то еваньгелиѥ въдасть блаженомѹ на рѹцѣ и
тако сѣдъ и дх҃овьныꙗ тоꙗ бесѣды насытивъ сѧ възврати сѧ въ домъ свои и ѿтолѣ
великѹ любъвь имѧаше къ блаженомѹ ѳеодосию и часто прихожааше къ нѥмѹ и великѹ
пользѹ приимаше ѿ него и ѥгда же сии прихожаахѹ къ нѥмѹ то же си и тако по
бж҃ьствьнѣмь томь ѹчении прѣдъставлꙗаше тѣмъ трѧпезѹ ѿ брашьнъ тѣхъ
манастырьскыихъ хлѣбъ сочиво и мало рыбъ мъногашьды же и х҃олюбьцю изѧславѹ и
таковыихъ брашьнъ въкѹшающю ꙗкоже и веселѧ сѧ гл҃аше блаженомѹ ѳеѡдосию се ꙗкоже
вѣси оч҃е вьсѣхъ благыихъ мира сего испълъни сѧ домъ мои то же нѣсмь тако
сладъка брашьна въкѹшалъ ꙗкоже нынѣ сьде многашьды бо рабомъ моимъ ѹстроившемъ
различьнаꙗ и многоцѣньнаꙗ брашьна ти не сѹть така сладъка нъ молю ти сѧ оч҃е
повѣжь ми ѿкѹдѹ ѥсть сладость си въ брашьнѣ вашемь тъгда же бо҃дъхновеныи оц҃ь
ѳеодосии хотѧ ѹвѣрити того на любъвь божию гл҃а емȣ то аще бл҃гыи вл҃дко сиꙗ
ѹвѣдѣти хощеши послѹшаи насъ и повѣдѣ ти ѥгда бо братии манастырѧ сего хотѧщемъ
варити или хлѣбы пещи или кѹю инȣ слѹжьбѹ творити тъгда же пьрьвоѥ шьдъ ѥдинъ ѿ
нихъ възьметь бл҃гословление отъ игѹмена таче по сихъ поклонить сѧ прѣдъ ст҃ыимь
ѡлътарьмь три краты до землꙗ ти тако свѣщю въжьжеть ѿ ст҃аго олътарѧ и ѿ того
огнь възгнѣтить и ѥгда пакы водѹ въливаꙗ въ котьлъ гл҃еть старѣишинѣ блг҃сви
ѡч҃е и ономѹ рекѹщю бъ҃ да бл҃гословить тѧ брате и тако вьсѧ слȣжьба ихъ съ
бл҃гословлениѥмь съвьрьшаѥть сѧ твои же раби и ꙗоже рече дѣлають сварѧще сѧ и
шегающе иьнѹще дрȣгъ дрѹга многашьды же и биѥми сѹть ѿ приставьникъ и тако же
вьсѧ слѹжьба ихъ съ грѣхъмь сътварѧеть сѧ то же слышавъ хо҃любьць гл҃а по истинѣ
оч҃е тако ѥсть ꙗкоже гл҃а а иже пр҃пдбьныи оц҃ь нашь ѳеѡдосии иже по истинѣ
испълънѥнъ дх҃а ст҃ааго тѣмь же и божиꙗ таланта ѹмъноживъ иже населивъ мѣсто
множьствъмь чьрьноризьць иже пѹсто сѹще манастырь славьнъ сътвори тѣмь же не
хотѧше никако же прилога творити въ немь нъ бѣ вѣрою и надежею къ б҃ѹ въскланѧꙗ
сѧ ꙗкоже паче не имѣти ѹпованиꙗ неимѣниѥм тѣмь же и тако сего ради многашьды
хожаше по келиꙗмъ ѹченикъ своихъ и аще чьто обрѧщааше ѹ кого ли брашьно сънѣдьно
ли одежею лише ѹставьныꙗ одежа или ѿ имѣниꙗ чьто сиꙗ възьмъ въ пещь въмѣташе
ꙗкоже вражию часть сѹщю и прѣслѹшаниѥ грѣхѹ 
