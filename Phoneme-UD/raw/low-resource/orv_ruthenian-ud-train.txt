+ Въ имѧ живоначалныя Тро(и)ца. 

Се аз, смиреныи Семиѡнъ, архіеп(и)с(ко)пъ Полѡтьцкыи, коупилъ есми село на
Тоуловѣ С(вѧ)томоу Николѣ на Лоучно оу Филиповое жены оу Соицинои оу Зиновіи и
оу ее дѣтеи оу Ариста да оу Ленидъка, землю ролеиноую и бортъноую съ ѡзеры, и съ
рѣками, и съ оустьи: рѣка Прокшица съ оустьемъ и съ езы по Ленидовъ роубежь,
рѣка Липница съ езы, а въ ѡзерѣ в Липнѣ половина, а въ- стровѣ пашнѧ и сѣножати,
да Ѡрѣхова лоука, а три тони въ ѡзерѣ ѡпришніи. А въ ѡзера въ вси поити въ
Тоуросно ѡзеро изъ Ѡтоулова, истокы съ езы. А далъ есми ѡсмьнадесѧть роублевъ. А
коупилъ есмь селце оу Петрища оу скомороха тоуто же, а далъ есми два роубли. А
тоуто же по рѧдоу коупилъ есмі селце оу Филипца оу Храпчина брата, а далъ есми
два роубли. А то все С(вѧ)томоу Николѣ на Лоучно. А рꙋбежь съ Оушаны. А по
великои дорозѣ по ѡбѣ стороны землѧ С(вѧ)т(о)го Николы. А роубежь с Оушаны в
вѣдомѣ. А то есми коупил все не еп(и)с(ко)пьскымъ добыткомъ, но с собою есмі
принеслъ. А хто боудеть нашь брат по нашем животѣ, тотъ бы сѧ не въстоупалъ в
тые земли С(вѧ)т(о)го Николы. А то бы завѣдалъ игоуменъ съ брат(ь)ею, хто
боудет(ь). 

А земьци тои земли: Сава Величьковичь, Данило Ѡлешьчиничь, Родивонъ Власовичь. А
приказалъ есми дом С(вѧ)т(о)го Николы дѣтемъ своимъ, бояромъ полѡтцкымъ и
моужемъ полочаномъ всимъ, печаловатисѧ домомъ С(вѧ)т(о)го Николы, хто иметь
ѡбидет(и). А на то послоуси: Василеи Дмитреевичь, Григореи Патрекѣевичь, Василеи
Ѡндрѣевичь, Ленидъ Патрекѣевичь, игоуменъ лоученьскы Калистъ, скарбьникъ
вл(а)д(ы)чень Митрофанъ, намѣстникъ вл(а)д(ы)чень Юрьи, поп Левко. 

А хто иметь въстоупатсѧ, соудить насъ с(вѧ)тая Тро(и)ца на Страшномъ соудѣ. 

А сию грамотоу далъ есми на съблюденіе Васькоу Татариновоу, Герасимоу
Заскорчиноу, Ивашкоу Боулавчиноу, Захаріи Заскорчиноу. 

А в томъ же селѣ на Тоуловѣ на сѧбрѣхъ на Семенцѣ съ дѣтьми полъчетверта роубли,
на Ѡгафонцѣ с дѣтьми полътретья роубли, на Щетинѣ полтина. 

А бортьника дала кнѧгини М(а)рія въ домъ С(вѧ)т(о)го Николы и съ женою и съ
дѣтьми. 

+ М(и)л(о)стию Б(о)жою мы, кнѧзь Ивань Юрьевич [съ моею кнегинею Іульяніею… ] 

+ М(и)л(о)стью Б(о)жью, мы, кн(ѧ)зь Иван Юрьевич с моею […] [... д]ѣтми за […]
[….] архиеп(и)ск(о)пꙋ Калик[стꙋ сел]цо наше на Мырынцы со всимъ [...] селце
изперва и доныне в собѣ маеть, по старꙋю грань, какь мы сами держали: почоншы ѡт
болота великого рꙋчьемь Марынцемь да в рекꙋ Ѡболь, a рекою Ѡболю внизь да в
крꙋтꙋю водотѣчь, а тою водотѣчею в болото ѡпять великое, а болотомь да ѡпять в
Марынець речькꙋ. А дали есмо тое селце намь и всемꙋ родꙋ нашомꙋ на память. А кто
бꙋдеть ѡно или часть некꙋ ѡтняль, разсꙋдыт(ь)ся со мною на Страшном сꙋде. 

+ Ѡт Калиста, вл(а)д(ы)кы полоцког(о), приятелемъ нашимъ ратьманомъ ризкимъ. Се
здесе намъ жалуеть Прошко Дыбиничь на попа на никольского на Ивана, занже тотъ
Прошько изгибъ оу поруце по томъ попѣ. И я послалъ своего слугу Ивана по того
попа по никольского, занже намъ до него есть дела векая. 

И ваша бы м(и)л(о)стъ в него сѧ не оуступали, а я могу вашеи м(и)л(о)сти то
ѡтприяти. 

+ Приятелемъ нашим ратьманомъ ризкимъ 

Сам корол(ь). 

Казимир, Б(о)жью м(и)л(о)стью корол(ь) польскыи, великии кн(ѧ)зь литовскыи,
рꙋскии и кн(ѧ)жа прꙋское и жемоитски, иных. Намесникꙋ нашемꙋ полоцкомꙋ панꙋ
Ѡнрею Сакович(у), иным намесником, которые бꙋдꙋт(ь) в Полоцькꙋ. 

Жаловали есмо сим нашим листом мещанина полоцьког(о) на имя Евълашка Козчич(а),
про то, што жь изъ его села з Ꙋшачи изъ Лодыжинич на станъ не ходит(и), а ни
подводъ не дават(и), хотя бы з нашими листы хто бег. 

И вы б есте дали з города подводы до инъшее ѡтъмены и [где ко]ли пошлина. 

А псан оу Вил(ь)ни, марта 2 , индик(т) 6 . 

+ Ѡт пана Петра Монтикырдович(а), воевод(ы) полоцког(о), маршалка земского,
приятелемъ и сусѣдомъ нашимъ, ратманомъ ризкымъ, поклонъ и приятельство. 

Жалуютс(я) нам многие полочане, што вы имъ кривду чините и безправъе великое, оу
няцтво их имаючо, сажаете оу свои казни. 

А вѣдаете сами, которыи ѡбычаи межи вами ес(ть) с полочаны: будет ли которыи
полочанинъ кому вашимъ виноватъ, ино вамъ на него децкого в нас просити и права
перед нами поживати, а нашому полочанину до кого будеть до ваших дѣло, ино нам
так жо чинити. А вы оуряд и право ломите, ѡсп(о)д(а)ря нашого люди своею казнью
казните. А мы вашимъ того не чинимъ. 

Про то ж ваша м(и)л(о)ст тых людеи на поруку пустѣте. А кому будеть дѣло до того
Ильи до Галици и до иных вашим, и вы к нам пошлѣте, а мы справедливость межи
ними вчинимъ подлугъ хрестянского права. 

Приятелемъ и сусѣдомъ нашимъ, ратманомъ ризкымъ 

+ Ѡт пана Петра Монтикырдович(а), воевод(ы) полоцкого, маршалка земского, сꙋсѣдꙋ
и приятелю подлугъ ѡбцеванья нашого ратманꙋ ризкомꙋ панꙋ Ганꙋсꙋ Пилипович(у)
поклонъ и приятельская приязнь. Слышали есмо, што еси ѡт а мистра, и ѡтъ
арцибискꙋпа, и ѡт ратмановъ ризкых, ѡто всего поспольства посолъствомъ приездил
еси к бояром полоцкым и к мѣстичомъ, а к нам рѣчь того посолъства имѣлъ еси
правити. И слышачи нашо приеханье на близце, мало не хотѣлъ еси нас дождати, тых
посланах речеи к нам донести. За то нам жаль на тебе, што еси с нами не хотѣлъ
видетис(ѧ) и посолъства не ѡтказал еси. 

Про то ж и теперь, ажь бꙋдеть твоеи м(и)лѡс(ти) трꙋдно, вернувся, с нами
видитис(ѧ), и твоя м(и)лѡс(ть) того посолъства рѣчи ѡтпиши к нам. 

Псан на Вѣтрѣне, феврал(ѧ) 18 ден(ь). 

+ Приятелю и сꙋсѣдꙋ подлꙋгь ѡбъцеванья нашого пану Ганꙋсꙋ Пилипович(у) 

+ Ѡт пана Петра Монтикирьд(о)вич(а), воевод(ы) полоцког(о), маршалка
земъског(о), приятелемъ нашимъ и сꙋсѣдомъ, пану Ганусꙋ и всимъ ратманомъ
ризьскимъ. 

Здѣсе ростегалъся полочанинъ Ѡлъфвѣрѣи, Ѡнаньинъ искладникъ, и съ Сопрономъ ѡ
стрꙋзѣ. Ганусовъ стрꙋг стопленъ и- солью, шестьнадцать мѣховъ было соли ꙋ
струзѣ. Какъ ис Риги шли к Полоцкꙋ, так тот стрꙋгъ стопленъ ꙋ Болванцех. И тыи
полочане, наимитъ Ганусовъ Герковичя Ѡлихвѣръ и- Сопрономъ, послалися на Гануса
Романовича а на рыболовъ, на лотыголу, на Вельбита а на Добъка, тыи в ты часы на
берези были и тыи, деи, видели, как стрꙋг и- сол(ь)ю истонул. 

И ваша м(и)л(о)сть тых ѡпытаите гораздо, как ени тогды видели: ѡт ког(о) стрꙋгъ
тот и- солью истонул — ѡт Лѣфвѣра ль, ѡт Софрона л(ь). И ѡтпишите ваша
м(и)л(о)сть ихъ рѣчи к нам слугою нашимъ Шахомъ, как тыи добрыи люди вашои
м(и)л(о)сти бꙋдуть говорити. 

Псан ꙋ Полоцку, мар(та) 10 д(е)нь. 

Приятелемъ и сꙋсѣдомъ нашим, пану Ганусꙋ и всимъ ратманом ризьским 

Ѡт Сен(ь)ка Радъковича ѡтнималисѧ люди Ставровичи Полтескъ, пять
ч(о)л(о)в(е)ковъ. 

Пять пꙋдовъ медꙋ дають и две кꙋницы, и бобры по их земли гонити, и ѡзеро Мошно.

И Сенько положил перед нами листъ н(а)шъ, и посмотревшо в нашъ листъ, што есмо 4
- ѡтцу его Гридъкꙋ и емꙋ тые люди и с тою данью дали, и мы таки по первому
н(а)шому данью тые люди Сен(ь)ку, пять ч(о)л(о)в(е)ковъ а з данью, дали по тому
ж, какъ ѡн держал. Пр(иказал) п(а)н Мих(аило), воев(ода) вил(енскии). 

Пис(ал) Панюта. 

+ Ѡт пан(а) Петра Монтикирдович(а), воевод(ы) полоцког(о), маршалка земъског(о),
приѧтелем нашим и сусѣдом, ратманом ризким, поклон и приѧзнь. 

Што есте сее зимы оу Великии постъ присылали посла своег(о) пана Ганоуса
Филипович(а) посольствомъ до полоцких боѧръ и мѣстичеи, нѣ ѡ которых надобных
рѣчох, ѧко ж сами ѡ то добре вѣдаете. И боѧре полоцкие и мѣстич(и), добрѣ
выслухавъ ваших приказных речеи ѡт вашего посла, к тому врозумѣли и за тымъ
жаловалис(ѧ) королю ег(о) м(и)л(о)сти ѡспод(а)рю нашемꙋ великомꙋ кн(ѧ)зю
литовъскому и паном раде Великог(о) кнѧжьства Литовъског(о) ѡ великии свои
кривды и щкоды и ѡ соромоты, которыи ж дѣютсѧ ѡт ваших рижан полочаном как оу
весѣх, та иныи новины непод(о)бныи ново оуведены, чого ж было непод(о)бно черес
старые записи и докончанье: оуводѧть мѣстич(о)въ полоцких тыми разы великими
непод(о)бными неоучтивыми рѣчми, на дорозе догонѧѧ, ѧко злодѣѧ почепивъ, к Ризе
до стены водити. А иных на мѣсте поимавъ и съсоромотивъ, оу стѣну сажають. 

А вед же вамъ свѣдома, как за первыи старыи мештеры и арцибискупы записано и
оутвержоно з великимъ докончаньем, ижь старог(о) докончаньѧ с полочаны на ѡбе
стороне ж коупецког(о) дѣла ни в чомъ не рушити, а нового не прибавити. Ино нине
намъ видить, иж рижане с вашею то волею первог(о) докончаньѧ не хотѧть
здержат(и). 

Про то ж послали есмо к вамъ ѡспод(а)рѧ нашег(о) мѣстичи полоцких Сенка Кожчича,
а Евлашка да Харитона, а Мокѣѧ Колчижич(а) ѡ всѣхъ тых рѣчох вамъ розговорити,
цо сѧ дѣе Полоцкому мѣсту ѡт ваших рижанъ несправедливости. И вы, выслухавъ,
даите намъ вѣдати черес свои листы, держат ли, не держат ли докончаньѧ сполна
рижане, то пак буде ѡспод(а)рь нашь вѣдати и панове рада литовъскаѧ, што с тым
чинити. 

Псан оу Полоцку, авгус(та) 9 д(е)нь. 

Приѧтелем нашимъ и соусѣдомъ, ратманомъ ризкимъ 

Ѡт бояръ полоцкых и ѡт мѣщанъ, и ѡт всех посполито Полоцког(о) мѣста сꙋсѣдомъ
нашим и приятелем нашим милым посадникѡм и ратъманомъ Ризьског(о) мѣста
челобитье и соуседьскаѧ вѣрнаѧ приязнь. 

Што ваша м(и)л(о)сть присылали естѣ сее зимы к нам посла своег(о) пан(а) Ганоуса
Филипович(а), и мы ѡ тое посольство ваше въразꙋмѣли и также есмо противь тог(о)
вашег(о) посольства свои послы послали есмо до вашее м(и)л(о)сти, братью свою,
выбраных добрых людѣи: пан(а) Сенька Федорович(а) 4 и брат(а) ег(о) пан(а)
Евлашька, пан(а) Харитона Кортеневич(а), пан(а) Мокьѧ Колъчижинич(а). 

Ино што боудꙋтъ вашеи м(и)л(о)сти которые речи ѡт нас правити, томꙋ бы ваша
м(и)л(о)сть верили, бо то ес(ть) слово нашо, всего мѣста Полоцког(о). 

+ Посадникѡм и ратьманѡм Ризьског(о) мѣста 

Прес(вя)щ(е)ннаг(о) архиеп(и)с(ко)па полоцког(о) Калиста въ С(вя)тѣмъ Д(у)сѣ
возлюбленным дѣтемъ нашим и сꙋсѣдом нашим, посадникѡм и ратъманѡм и всемоу
поспольствоу Ризьског(о) мѣста. Бл(аго)с(ло)в(е)ні[е] и м(о)л(и)тва наща да
ес(ть) кꙋпно съ всеми вами. 

Што , милые дѣти, ваша м(и)л(о)сть присылали естѣ сее зимы к нам посла своег(о)
пан(а) Ганоуса Филипович(а), и мы и ѡ тое посольство ваше вразꙋмѣли. И также
есмо противь тог(о) вашего посольства свои послы послали есмо до вашее
м(и)л(о)сти, своих дѣтеи, выбраных добрых людѣи: пан(а) Сенка Федорович(а) и
брат(а) ег(о) пан(а) Евлашька, пан(а) Харитона Кортеневич(а), пан(а) Мокьѧ
Колъчижинич(а). 

Ино што боудоуть наши дѣти ваш[е]и м(и)л(о)сти которые речи ѡт нас правити, и
ваша бы м(и)л(о)сть имъ верили, нашим дѣтем. А были бы есте ваша м(и)л(о)сть
наши дѣти с ними оу доброи изгодѣ, а мы за то ради Б(ог)а молити ѡ мирѣ и
оупокои. 

+ Посадникѡм и ратъманѡм и всемоу поспольствоу Ризьског(о) мѣста 

Сам. 

Казимиръ, Б(о)жьею м(и)л(о)стью король полскиі и великиі кн(ѧ)зь литовскиі и
рꙋсскиі, и кнѧжа прꙋсское, и жомоітскиі, и иныхъ. + Ратманомъ ризскимъ. 

Жаловалъ намъ полочанинъ Иевко на Якꙋбцѧ Кгинивиловича, пограбилъ, деі, его
невинно, взѧлъ оу него солью, грошми всего на пѧтнадцѧть рꙋблевъ за Балагꙋра, а
тотъ Балагꙋръ живъ есть оу нашоі земли. И онъ, не смотрѧ истцѧ, правого
пограбилъ. 

Ино вѣдаете сами, оу записѣхъ межи нами записано, што ж знати истцю истця на обѣ
стороны, а порꙋбꙋ не чинити. 

Про то жъ, штобы есте томꙋ Иевкꙋ право оучинити а велѣли тыи гроши и соль
ѡтдати. 

А не ѡтдасте ль, и наши противъ того тако жь оучинѧть. 

А псан оу Городнѣ, мая 8 , индик(та) 9 . 

При всихъ панѣхъ 

Ратманомъ ризскимъ 

+ Тым почестливым сусѣдом нашим и приятелем ч(е)стным и милым, пану бꙋръмистру,
и пасадником, и ратманом всем посполите Ризкого мѣста, ѡт мѣщанъ полоцких всех
посполите поклонъ приятелскыи со всем добрым. 

Ѡ то вашеи м(и)л(о)сти пишем, здесе вашь немчинъ рижанинъ на имѧ Юрьи торговалъ
зде с нашими дѣтьми, с Микитою Сенковым с(ы)номъ Козчичь, а с Климѧтою
Стрелъкович, а с Прошком з Дыбиничем, a мѣлъ дати соль на матъки Б(о)жіи на
первыи д(е)нь. И нашим дѣтем еще тое раслазъки не стало, и наши дѣти едут(ь) там
к Ризе своего виноватаго искати. 

Ино длѧ тог(о) просим вашу м(и)л(о)стъ, як то приятелеи наших и сусѣдъ, бы
ваш(а) м(и)л(о)с(ть) там за наши дѣти стояли и помогали, бы им в том щкоды не
стало, бы имъ все заплачено. А мы такеж ради хочем зде за ваши дѣти стоѧти и
помогати, котории будуть им виновати, бы имъ таке заплачено было. 

А псанъ в Полоцку, по Б(о)жіи нароженьи тисѧча лѣтъ и четыриста лѣтъ въ
шестьдесѧть и третьемъ. 

+ Тым почестливым сусѣдом нашим и приятелем ч(е)стным и милым, панꙋ буръмистру и
пасадником и ратманомъ Ризкого мѣста 

Сам. 

+ Казимир, Б(о)жьею м(и)л(о)стью король полскиі, и великиі кн(ѧ)зь литовскиі и
рꙋсскиі, и кнѧж(а) прꙋсское и жомоітскиі, и иных. + Бꙋрмистрꙋ и ратманомъ
Ризского мѣста. 

Што первѣі сего писали есмо к вам о кꙋпци наши о полочанѣ, абы есте брали оу
нихъ воскъ за тою печатью, што мы имъ на то дали. Вы пакъ, деі, еще воскъ ихъ
колꙋпаете и печать свою ризскꙋю къ ихъ воскꙋ прикладаете. Нам сѧ видить то, как
бы ещо имъ в томъ не довѣрѧете. А вед жо хто оу Полотскꙋ воскъ фалшевалъ, тых
полочане ихъ правомъ сказнили. А ваши рижане то видѣли. А перед нами полочане
слюбили, воскꙋ каждого досмотрѣвши и чисто оудѣлавши, к вамъ спꙋскати и возити,
также и спꙋскають и спꙋскати и возити бꙋдꙋть. 

Ино штобы есте воскꙋ полотского оужо не колꙋпали, а печати своее не прикладали,
какъ и оу вилновцевъ нашихъ, за одною печатью берите. 

А коли ѡт кого ѡт полочанъ вамъ щкода оу воскꙋ потомъ бꙋдеть, то вамъ полочане
поплатѧть. 

А псан оу Кꙋявскомъ Брестьи, сентѧб(ря) 11 , индик(та) 12 . При том были: пан
Ивашко Ходкович а панъ Богданъ, маршалокъ 

+ Бꙋрмистрꙋ и ратманомъ Ризкого мѣста 

Ѡт пана Ѡлехна Судимонтовича, подчашего ѡсвеценог(о) кролѧ, воеводы полоцког(о),
ростропным моужом, паном рѧдцѧм и всим мѣщаном Рызког(о) мѣста, приѧтелем нашим,
давамы поздровенье тым то нашим листом. 

А за тым пишем вам, как наши первые осп(о)д(а)ри, великии кн(ѧ)зь Витовтъ с
вашимъ кн(ѧ)земъ мистром, оуложили, и докончали, и записали вѣчно. Оу вас соуть
записы за нашего осп(о)д(а)рѧ великого кн(ѧ)зѧ Витовта печатми, а оу нас соут(ь)
записы за кн(ѧ)зѧ мистровыми печатми и за вашими. А тыи записы не мели быти
порушоны вѣчно. А в тых записех стоить: которыи полочанин наш простоупит оу
Рызѣ, ино вам его слати к правоу до Полоцка, а полочаном его соудити и казнити
по своему правоу. А которыи немѣць проступить оу Полоцку, ино полочаном послати
его до Рыги, а вам там соудити его и казнити по своемоу праву. А которыи
полочанин боудѣт(ь) рижанину виноватъ албо рыжанин полочаниноу, ино ему порубов
и грабежю не чинити, але знати ему истцѧ. А тых члонков и оу своихъ записех
ѡглѣдаите. 

Ино мы тых записов старых и вѣчных не рушаемъ, а чиним вам справедливость
подлугъ вѣчного записоу. Але не вѣдаемъ, которым ѡбычаемъ ваши рыжане чинѧт(ь)
черес свои ж вѣчныи записы: полочан пороубають и коують, и в неоучтивости
держат(ь). А то было не мѣло так быти. 

Про то ж мы здѣсе некоторого з ваших, речоног(о) Валъфромѣѧ Виболта,
хр(е)стъѧнъским правом ѡбыскавше виноватого подлугъ записов, ижъ ѡнъ черес
записы невинных людеи наших поковав держал и пограбил, а черес пана Петров соуд,
воеводы полоцког(о), а истцѧ своего не бера в них. Тако ж есмо его почтили тою
же честью и тол же много, как ѡнъ там наших чтилъ. А с того ваша м(и)л(о)стъ нам
за злѣ не мѣите, ижь есте сами люди розумнии а вчоныи, можете того межи собою
ѡглѣдати и порозумѣти тому, иж черес такъ легкого ч(о)л(о)в(е)ка та к вѣчныи
записы великих ос(по)д(а)реи не могоут(ь) быти порушоны, але имаеть
справедливость быти с обою стороноу подлоугъ вѣчных записов. 

А псан оу Полоцку, ѡктѧб(ря) 20 д(е)нь. 

Ростропным мужом, паном рѧдцѧм и всим мѣщаном Рызкого мѣста, приѧтелѣм нашим 

Ѡт пана Олехна Судимонтович(а), подчашег(о) ѡсвеценог(о) королѧ, воеводы
полоцког(о), ростропным мужем, буръмистру и рѧдьцѧм и всим мещаном Рызького
мѣста. Давамы вам поздровенье сим нашим листом. 

А за тым пишем вашеи милости, здѣсе до нас ѡсп(о)д(а)рь король ѡсвеценыи прислал
листъ, до вас писаныи, и мы тот листъ послали къ вашеи м(и)л(о)сти, и ваша
м(и)л(о)сть врозумѣете, в том листу што будет(ь) писано. 

Псан в Полоцку, дек(абря) 7 д(е)нь. 

Ростропным мужом, буръмистру и рѧдьцам и всимъ мещаном Рызьког(о) мѣста 

Ѡт пана Ѡлехна Судимонтовичя, подчяшег(о) великог(о) короля, намѣсника
полоцког(о), суседом нашим милым, ратманом Ризког(о) места, поклон и приязнь. 

А також здес(е) нам жаловал полочянин на имя Чюрило, што жь, деи, был ему торгъ
и з вашим немчином з Миною, а ѡстал ему виноват ѡсмъдесят берковесков соли без
дву и прислал ему починок другим немцем Захарькою, а оу достали, деи, тот Мина и
збег, а жона, деи, его и съ сыном ѡстала оу дому. 

Про то ж штобы вашя м(и)л(о)сть велели изъ его дому заплатити Чюрилу. А пак ли
не станет(ь) ему заплаты, и мы велимы на Захарце ему пенязеи своихъ смотрете,
хто ему починок дал. 

Псан оу Черсвете, мар(та) 8 день. 

Приятелем нашим милым, ратманом Ризког(о) места 

Ѡт пана Ѡлехна Соудимонтовиччя, подчашего ѡсвеценего кроля, воеводы полоцкого,
почесным моужом, паноу бурмистроу и ротманом, и рядцям, и всим мѣщаном Ризкого
мѣста, соусѣдом нашим милым, даваімы поздровенье. 

А за тым пишем до вашеи м(и)л(о)сти, што ж перед тым вяшя м(и)л(о)сть писали ѡ
фал(ь)шь, ижь оу воску была великая несправедливость ѡт фальшерев. Про то ж
привожю вашеи м(и)л(о)сти ку памяти, яко то почестным мужом и моудрымъ, ижь
здѣсе оу- в осп(о)д(а)ря нашого ѡсвеценого кроля оу городѣ Полоцку перед тым
люд(и) был(и) не ѡдностаиныи, многии были за бояры полоцкими, как бы натрое были
розделены, а в том была незгодностъ великая и в купли, и въ воску, ижь явилис(я)
были фал(ь)шери межи боярьских людеи. И мы того, сѣдше, ѡсмотрили с осподаря
нашого мѣщаны полоцькими, ижь то не мѣщаны ся дѣеть такии фал(ь)шь и
неоучтивость, але боярьскими людми. И мы виноватых, нашодше, вкаряли, как на них
слушало. Про то ж мѣщане ѡсп(о)д(а)рьскии вси ездили до ѡсп(о)д(а)ря его
мил(о)сти и просили его м(и)л(о)сти наяснѣишего кроля ѡ печать, абы имъ въ ихъ
купли и оу воску нигде ганьбы и подозренья не было, ни перед вами, ни за морем,
где не бы ся коли купля ихъ ѡберноула, штобы всюды была чиста и справедлива за
ихъ печатью, как то в ыных великих мѣстѣх оу хрестьяньских межи купци право
есть. И ѡсп(о)д(а)рь наш ѡсвеценыи крол(ь) его м(и)л(о)сть, ѡсмотрѣвши того, и
тыи люди вси, што за бояры были и за иными, случил оу- в одно мѣсто и слугам
своимъ, мѣщаномъ полоцким, дал печат(ь) того дѣля, абы потом жадного фал(ь)шю не
было. 

А и до вашеи м(и)л(о)сти ѡсп(о)д(а)рь наш корол(ь) его м(и)л(о)сть ѡ том писал и
послы свои слал, абы в том вашя м(и)л(о)сть згодилися с нашими. 

Нынѣ пак слышим черес послы ѡсп(о)д(а)рьскии, которыи ѡт его м(и)л(о)сти оу вас
были, ижь как бы вашя м(и)л(о)сть оу том с нашими не хочете згоды имѣти, ѡ нашои
печати не дбаете, а на воскъ свою печат(ь) кладете, а воскъ колупаете. Ино
рачьте вашя м(и)л(о)сть того ѡсмотрѣти, яко то мужи ростропнии, тол(ь) вам любо
было, как перед тым, ижь был фал(ь)шь а несправедливость, а в том была незгода
вашим с нашими, а нашим с вашими. А вид же вѣдаете сами, ижь слушит(ь)
хрестьяньским ѡбычаемъ в ызгодѣ быти, а злое ѡтдаляти. А што ж лепеи волите12
вашя м(и)л(о)сть: злое л(и) и непочестливое держати, чи л(и) пак доброе и
почтивое имѣти? Абы вашя м(и)л(о)сть ѡбо всем ѡ том рачили к нам ѡтписати,
абыхмо вашеи м(и)л(о)сти ѡтпису тѣжь порозоумѣли. 

Псан оу Полоцку, в ден(ь) св(я)тег(о) Алекшѣя. 

Почесным моужом, паноу боурмистрꙋ, и ратманом, и рѧдцѧм, и всим мѣщаном Рызького
мѣста, соусѣдом нашим милым 

+ Тым почестливым сусѣдомъ нашим и приятелем ч(е)стным и милым всѣмъ посполите,
пану буръмистру, и пасадником, и ратманом Ризкого мѣста, ѡт мѣсщанъ полоцких
всех посполите поклонъ приятелскыи всѣм добрым. Посылали есме до вашее
м(и)л(о)сти посольством брат(ь)ю свою Григорья Ильинича а Матфеѧ Наоумович(а) з
листом ѡспод(а)рѧ своего его м(и)л(о)сти м(и)л(о)стиваго великаго королѧ ѡ
печати восковои, што нас жаловалъ и штобы в насъ чересъ то фалшь не былъ. 

Про то ж и н(ы)нѣ послали есме к вашеи м(и)л(о)сти посолствомъ братью свою,
мѣстичѣвъ полоцкых Григорья Ильинича a Микиту Колъчижинич(а) з листомъ пана
Олехна Судимонтовича, подчашего м(и)л(о)стиваго великог(о) королѧ, воеводы
полоцкого. И ваша м(и)л(о)сть тому сами вразумѣете. А што имут(ь) вашеи
м(и)л(о)сти словом молъвити, ино то наше слово, всег(о) мѣста Полоцкого. 

+ Тым почестливым сусѣдомъ нашим и приятелем ч(е)стным и милым всѣмъ посполите,
пану буръмистру, и пасадником, и ратманом Ризкого мѣста 

Ѡт пана Ѡлехна Соудимонтовича, подчашего ѡсвеценого королѧ, воеводы полоцкого,
почесным мужом, паноу боурмистроу, и рѧдцам, и всим мѣщаном Рызкого мѣста,
приѧтелем нашим милымъ давамы поздровенье. 

А за тым пишем вам, што ваша м(и)л(о)сть писали листъ Ганоусом Герковичом до
ѡсп(о)д(а)рѧ нашего ѡсвеценого королѧ его м(и)л(о)сти ѡ печат(ь), абы печат(ь)
класти к полоцкои печати. А еще есте писали, што ж воскоу полоцкого ваша
м(и)л(о)сть там оуже не имѣли колупати, того сѧ есте ѡтступили перед
ѡсп(о)д(а)ремъ нашим королем его м(и)л(о)стью. И ѡсп(о)д(а)рь наш корол(ь) его
м(и)л(о)сть ѡ том вашеи м(и)л(о)сти ѡтписал, хотѧ то имѣти, абы таки шла
печат(ь) полоцкаѧ без вашое печати. И ваша м(и)л(о)сть на ѡсп(о)д(а)рьскии листъ
к нам ничого не ѡтписали. 

Про то ж ваша м(и)л(о)сть люди розумныи, а ѡглѣдаите того сами, иж длѧ легкое
речи а великии щкоды боудоут(ь), а никому болшеи того щкоды не будет(ь), нижли
поспольству. 

А Полтескъ тѣж есть, хвалѧчи Б(ог)а, мѣсто словутное, как и которое, а не есть
нижшое во ч(ес)ти и во всем ни Вилни, а ни Мариборка, а ни Кданьска. А вы ѡт тых
воскы берете, а печати вид(ь) своее кь их воском не кладете, а ни пак их
колупаете. Про то жь ѡсп(о)д(а)рь наш корол(ь) его м(и)л(о)сть, ѡсмотрев своихъ
слоуг, мѣщан полоцких, их вѣрноую службу, и повышшил им их правъ, а дал имъ его
м(и)л(о)сть хр(е)стьѧньское право, абы справедливость была как богатому, так
оубогомоу. 

Ино толко по вашеи м(и)л(о)сти жадаемъ, абы ваша м(и)л(о)сть дали нам ѡтписъ на
ѡсп(о)д(а)рьскии листъ, што быхом вѣдали, которыи речи ѡт вашеи м(и)л(о)сти
имають быти к нам. А також там есмо послали свои воскъ влостныи под полоцкою
печатью а чистыи. А того хочем по вас звѣдати, што будете там с ним чинити. 

Почесным моужом, паноу бурмистроу, и рѧдцѧм, и всим мѣщаном Рызкого мѣста,
приѧтелем нашим милым 

Ѡт пана Ѡлехна Соудимонтовича, подчашего великого королѧ, воеводы полоцкого,
соусѣдом нашим, боуръмистроу, и рѧдцѧм, и всим мѣщаном Рызкого мѣста поклон. 

Також здѣсе жаловал нам мѣщанин полоцкии Ѡникеи Селецкии на немчина вашего на
Радивона. Виноват, деи, был тому Радивоноу смолнѧнинъ Куприѧнович берковескъ
воску. « И тот, деи, смолнѧнъ ѡттослал тому Родивону берковескъ воску моим
сыном, и мои, деи, сын ѡтдал тот воскъ тому Радивону перед добрыми людми. И нине
пак, деи, тот Радивон на том смолнѧнине таки правит(ь) того воску, а моему, деи,
с(ы)ноу молыт(ь): „ Не давал ми еси никакого воску“ . И ѡнъ, деи, на него люди
на то даеть; ино в нас черес люди иначеи нелзѣ, а добрым людем верѧт(ь)» . А
теперь в том наш полочанин гинет(ь). 

Про то ж штобы ваша м(и)л(о)сть справедливость оу том оучинили, штобы в том
ѡсп(о)д(а)рѧ нашего полочанин не загиблъ. 

А псан оу Полоцку, сен(тябра) 16 д(е)нь. 

Соусѣдом нашим, боуръмистром, и ратманом, и всим мѣщаном Рызкого мѣста 

+ Ѡт пана Ѡлехна Судимонтовича, подчашѣг(о) наѡсвѣцѣнеишог(о) вѣликог(о) королѧ
ег(о) м(и)л(о)сти, воеводы полоцког(о), сусѣдом и приятѣлем нашим милым,
буръмистром, и воитом, и всѣм рѧдцам Ризког(о) мѣста поздровѣнье. 

Также здес(е) жаловал нам тот полочанин на имѧ Михалко Ѡнътончинъ на вашог(о)
ротъманина на Гаръмана Зꙋндира, иж, дѣи, емꙋ вѣликую щкоду и кривду оудѣлал, а
безправно. 

Про то бы ваша м(и)л(о)сть томꙋ Михалъку рачили справѣдливость оудѣлати подлꙋгъ
вѣчного миру. 

Псан на Бѣлъчици, нояб(ря) 17 д(е)нь. 

Сусѣдом и приятѣлем нашим, буръмистром, и воитом, и всѣмъ рѧдца мѣста Ризкого 

Ѡт пана Ѡлехна Судимонтовичя, подчашего ѡсвеценего кроля, воеводы полоцкого,
боурмистру и ротманом и всим мѣщаном Ризкого мѣста, ростропным мужем, приятелем
нашим, поздровене давамы вам сим нашим листом. 

А за тым пишем вашеи м(и)л(о)сти. Здесе жаловалис(я) нам мѣстичи полоцкии на имя
Микита Сенкович, а Климята, а Прошко, а Борис на вашего ч(о)л(о)в(е)ка на имя на
Юрья, побрал оу них товаръ великии, а слюбил имъ за тот товаръ прислати сол(ь)
на рок на Петров ден(ь), как были оуторговали межи себе. И ѡнъ, дѣи, соли имъ не
прислал, а сам сѣмѣ не едет(ь). А вже, дѣи, и два роки минули. А в том имъ оу
ихъ товарѣ великая щкода. 

А другии мѣстич нам жаловал на имя Сергѣи на вашего ж мѣстича на имя на Артема,
што воскъ печатаеть, такѣжъ, дѣи, побрал оу ниго товаръ, а слюбил, дѣи, был ему
за тот товаръ сол(ь) же прислати на рок, коли ж, деи, не прислал, а сам сем не
едет(ь), товаром его волочит(ь), а роки вже, дѣи, давно вышли. 

Про то ж, вашя м(и)л(о)сть, того ѡглядѣте и досмотрете межи ними
справедливостью, а велѣте на тых людех нашим людем тое ѡтправити, чим имъ
будут(ь) винны. 

Бо здесе мы вашеи м(и)л(о)сти немцем право даем з обу сторон во всем. А вашя
м(и)л(о)сть такѣжъ нашим даваите право з обу сторон, бы ихъ товаръ бол(ь)ши того
не гиблъ. 

Псан оу Полоцку, нояб(ря) 28 ден(ь). 

Ростропным мужем, бурмистру и ротманом и всим мѣщаном Ризкого места, приятелем
нашим 

Ѡт мѣщанъ полоцких и ѡт всего посполства Полоцкого мѣста тым почестливым сусѣдом
нашим и приятелем ч(е)стнымъ и милым, пану буръмистрꙋ, и рѧдцамъ, и всѣм мѣщаном
Ризког(о) мѣста поклон приятелскыи. 

А також здес(е) появилосѧ было повѣтрие на люди, на тых, которыи оу вас оу Ризе
были, кормники и тѧглеци, ино иныи на дорозе помѣрли, а иныи, которыи оу город
пришли, ино и на тых было. А н(ы)нѣ оуже дал Б(о)гъ, тое повѣтрие оунѧлосѧ, ѡт
Б(о)жьѧ Нароженьѧ и до сих мѣстъ оу нас того нетъ, Б(о)гъ помиловал. Про то ж
штобы ваша м(и)л(о)сть наших полочанъ к собѣ пускали, быхмо промеж себе
торговали, как прежь было, и сусѣдьство и приязнь мѣли. 

А псан оу Полоцкꙋ, в лѣто6973, индик(т) 12 , м(есе)ца генварѧ 12 д(е)нь. 

+ Тымъ почестливымъ сусѣдомъ нашим ч(е)стнымъ и милым, панꙋ буръмистру, и
рѧдцам, и всѣм мѣщаномъ Ризкого мѣста, приятелем нашимъ 

Ѡт пана Олехнова намѣстника полоцког(о) Михаила, и ѡт мѣщан полоцких, и ѡт всего
поспол(ь)ства Полоцкого мѣста сꙋсѣдомъ и приѧтелем нашим, пану буръмистрꙋ, и
воитом, и рѧдцамъ, и всѣмъ ратманом Ризког(о) мѣста поклон. 

Што есмо переж(е) сего до ваше м(и)л(о)сти писали о здешнем положеньи и о
повѣтрии, што ж м(и)л(о)сть Бож(ъ)ѧ оуже сталасѧ на люди, тое повѣтрие оутихло,
и ваша м(и)л(о)сть тыи листы видѣли. А тых часовъ, хва м(и)л(о)стивомꙋ Б(ог)оу,
оуже того повѣтриѧ в нас нигдѣ не слышат(и) и лихоти. А ваше м(и)л(о)сти слуга
здес(е) был, и онъ слышал и видѣлъ, и онъ ваше м(и)л(о)сти ѡтповѣдает(ь). 

Про то ж, штобы ваша м(и)л(о)сть там наших полочан пропускали доброволно, не
заимаи бы каждомꙋ вол(ь)но ехат(и), комꙋ до кого дѣло будет(ь). А своим рижаном
кому надобѣ до Полоцка ездити, как и преж сего было, бых промеж себѣ куплю мѣли.
Нехаи бы оуже доброволно ездити. 

А псан в Полоцку, фев(раля) 17 ден(ь). 

Сусѣдом и приѧтелем нашим милым, панꙋ буръмистру, и воитом, и рѧдцам, и всѣмъ
ратманомъ Ризкого мѣста 

+ Ѡт пан(а) Ѡлехна Судимонтовича, подчашог(о) великог(о) королѧ, воеводы
полоцког(о), приятелем моим, паном, пану бурмистру и всѣмъ ратманом Ризьског(о)
мѣста. 

Здѣсе жаловал нам ѡсподарѧ нашог(о) великог(о) королѧ мѣщанинъ полоцкии на имѧ
Чюрило, ижь там торговал и с вашим мѣщанином на имѧ и з Гарманом Герковичом. 

Дал ему дерево и попел. А имѣлъ ему дати Гарман сол(ь) на горѣ на Ѡспожин
ден(ь). И записъ его на то держить. И ѡн на тотъ рок не подал ему ничого соли,
какъ с ним торговал. А въ том ѡнъ попал оу великую шкоду. 

Ино прошю вашеи м(и)л(о)сти, абы ваша м(и)л(о)сть ему справедливость оучинили с
тым Гарманом Герковичом ѡ тую шкоду. 

А псан оу Вилни, мар(та) 19 ден(ь). 

Приятелем моим, паном, пану бурмистру и всѣмъ ратманом Ризкого мѣста 

+ Ѡт бояръ полоцкых и мѣщан и всег(о) поспол(ь)ства тымъ почестливымъ и
ѡпатрьным паном, панꙋ боуръмистром, и воитом, и рѧдцам, и всѣмъ ратманом Ризкого
мѣста, нашим милым приятелем и сусѣдомъ, наша вѣрнаѧ приязнь, што коли можем
доспѣти. 

А також здес(е) жаловал мѣщанин полоцкыи на имѧ Чюрило, што ж торговал там оу
Ризѣ з Миною Зисембеком. А и записы на то мает(ь) оу себѣ тот Чюрило. А как
записано, так и до сих мѣстъ ему заплаты не стало. А в том ему силнаѧ великаѧ
щкода. А тому оужо годовъ и два, как имѣлъ был тот Мина Чюрилу заплату дати. Ино
слышим, што ж того Мины нетъ оу Ризѣ сими часы. Ино там жена того Мины и с(ы)нъ
его оу домꙋ. А в записох оу Мининых так есть записано: «Тол(ь)ко не згодитсѧ
Мины тых часовъ, ино мает(ь) с(ы)нъ его Чюрилу дати заплату» . 

Про то ж просимы вашеи м(и)л(о)сти, приятелѣи своих и сусѣдовъ, ижбы ваша
м(и)л(о)сть рачили того досмотрѣти и справедливость оучинити, зануж тот Чюрило
там поехал, а хотѧчи того, ижбы ему заплата стала в том. И ваша бы м(и)л(о)сть
справедливость оучинили. А подлугъ того Мины запису велѣли бы ваша м(и)л(о)сть з
дому тог(о) Мины заплату дати Чюрилу, ижбы в том щкоду не мѣлъ, бо здес(е) також
вашим справедливость бывает(ь). И хто коли бывает(ь) виноват вашим, ино им
заплата бываеть. 

А псан в Полоцку, сем(тября) 20 д(е)нь. 

+ Тым почестливым и ѡпатрьным паном буръмистром, и воитом, и рѧдцам, и всѣмъ
ратманом Ризког(о) мѣста, доброродным нашим милым приятелем и сусѣдомъ 

+ Ѡт пана Ѡлехнова намѣстника полоцког(о) Михала сусѣдом нашим, пану буръмистру,
и воитом, и рѧдцам, и всѣм мѣщаном Ризкого мѣста. 

Здес(е) жаловал нам мѣщанинъ полоцкыи на имѧ Иванъ Варꙋшинич, иж то ему великаѧ
щкода стала. Торговал там оу Ризѣ з вашим рижанином з Миною Зѣсемъбѣком на
сол(ь). А имѣлъ Мина сол(ь) здес(е), оу Полоцку, ему дати тых часовъ. Ино, дѣи,
тои торговли оуже год прошел, а ему тое заплаты не стало. И Иванъ там посылал
недавно с(ы)на своего Федора до Рири, хотѧ тог(о), ижьбы ему заплата стала. И
коли тотъ Федоръ Иванович приехал до Риги, и Мина покончал з ним, што ж на тых
мѣстъ безъ замѣшканьѧ заплатꙋ ему дати. И далъ ему тогды сам три струги
нагрꙋзити соли. И Федоръ послышал, што ж Мелешко, Бꙋцковъ брат, мовит(ь) так:
«Коли таѧ соль придет(ь) на горꙋ, и я велѣлъ брату своему Бꙋцку на себѣ побрати,
занюж мнѣ Мина дал тую сол(ь)» . И Федоръ, то послышавъ, а пришол до пана Ганꙋсу
Филиповича, бꙋръмистра вашег(о), жаловат(и) на Минꙋ о то. И пан Ганус казал того
Мину перед собою поставит(и). И Мина, пришод перед пана Гануса, а мовит(ь) так
Федорꙋ: «Милыи Федоре, то есми тобѣ дал починок, три стрꙋги соли, а достал(ь) на
тых мѣстъ пришлю не мѣшкаѧ» . И Федоръ мовит(ь): «А то ты, што мнѣ дал три
стрꙋги соли, Мелѣшку еси ѡтдал, а в том мною водишь» . И Мина мовит(ь) так: «Я
Мелешку не давал, дал есми тобѣ тую сол(ь) три стрꙋги, а естьли пак будет(ь)
Буцко брати тую сол(ь), и ты моцно оу мою голову з децким озми на нем» . А в то
ввелъ в паруку пана Ганꙋса Филиповича, а мовит(ь) так: «Вѣрь пану Ганꙋсу
Филиповичю, иж за того рꙋкою маешь тую сол(ь) побрати оу Полоцку, а достал(ь) на
тых мѣсть пришлю не мѣшкаѧ» . А на то на все пан Ганус и рꙋку дал Федорꙋ
Ивановичю в тых трех струзѣхъ и в достали. А при тых, дѣи, мѣстѣх были и мѣщанѣ
полоцкыи, пан Евлашко Федорович а Микита Колъчижинич. И как тыи струги пришли до
Полоцка, и Буцко собѣ побрал тую сол(ь). А тот Мина сими часы с прозбою писал до
Ивана Варꙋшинич, ижбы в тую сол(ь) не въступалсѧ, што онъ с(ы)ну Иванову Федорꙋ
дал три стрꙋги. И мы, тог(о) листа смотревъ здес(е) з бояры и з мѣщаны, а
послали до вас, и вы сами на нем вразумѣете. 

Про то ж сами смотрите ваш(а) м(и)л(о)с(ть) того, ижь каѧ невымолъвнаѧ великаѧ
щкода и кривда ставит(ь)сѧ ѡт ваших оспод(а)рскым людемъ королѧ его м(и)л(о)сти,
иж введ такого великого пана Ганꙋса Филиповича в парꙋку, a имѣл был за его рꙋкою
заплату добрꙋю дати, а тепер(ь) так чинит(ь): переводить тот Мина. Ино длѧ
тог(о) там поехал опѧт(ь) тот Федоръ Иванович, и ваша бы м(и)л(о)сть, осмотрѣвъ
того, a вдѣлали справедливость, ему заплатоу велѣли дати безъ его щкоды, бы
оспод(а)рьскым людем ѡт васъ щкоды не было. Занюж черес рок оуже ждал, а двоичи
там ездил до Риги длѧ того. 

А псан в Полоцку ѡктѧб(ря) 2 д(е)нь. 

+ Сусѣдомъ нашим, пану бурьмистрꙋ, и воиту, и рѧдцам, и всѣмъ мѣщаномъ Ризкого
мѣста 

+ Ѡт бояръ полоцкых и мѣщанъ, и ѡт всего поспол(ь)ства Полоцког(о) мѣста сусѣдом
и приятелем нашим, паном бурмистром, и рѧдцамъ, и всѣмъ ратманом Ризког(о) мѣста
поклон. 

А також пишем вашеи м(и)л(о)сти. Здес(е) наши много жалуютсѧ на ваших, што ж им
там великаѧ щкода и кривда ставитсѧ ѡт ваших в торговли и в посмѣсе. 

Про то ж, штобы ваша м(и)л(о)сть там нашим во всѣм справедливость чинили, как же
и своимъ, бы там жадномꙋ нашему ѡт ваших щкоды, и кривды, и посмѣха, и бою не
было. 

Бо здес(е) мы також вашим справедливость чинимъ. А пак ли не бꙋдете ваша
м(и)лос(ть) там нашим справедливости чинити, a бꙋдꙋт сѧ нашим там ѡт ваших какыи
кривды и посмѣхы чинити, вѣдаите то, иже т(о) не бꙋдем черес то вам терпѣти, но
што тамъ нашемꙋ станетсѧ, какаѧ щкода и кривда, а любо бои, а любо посмѣх, то
маемъ конечно над вашими здес(е) тако ж чинити. 

А псан в Полоцку, април(ѧ) 17 д(е)нь, инд(икт) 14 . 

+ Сусѣдомъ нашимъ и приятелемъ, паномъ буръмистромъ, и рѧдцамъ, и всѣмъ
ратъманомъ Рызкого мѣста 

Ѡт бояръ полоцких и мѣщанъ, и ѡт всег(о) поспольства Полоцког(о) мѣста сусѣдомъ
нашим и приятелемъ, паном буръмистром, и рѧдцамъ, и всѣмъ ратманомъ Ризкого
мѣста поклон. 

А також здес(е) жаловал намъ нашь полочанинъ на имѧ Андрѣи Филимонович на вашего
рижанина на Мину, што ж ему великаѧ щкода ѡт него стала. Торговал с ним там оу
Ризе на сорокъ берковосковъ соли. А имѣлъ тотъ Мина дати соль на горѣ тому
Андрѣю. А и листъ дал ему, в ког(о) бы ему соль брати здес(е) оу немчина. И,
приехавъ сем к Полоцку, тотъ Андрѣи сла почалъ листъ давати тому немчину, до
ког(о) листъ писанъ, оу ког(о) бы ему сол(ь) брати. И онъ листа в нег(о) не
брал, а соли ему не дал. И Андрѣи и двѣма листы тог(о) Мину объсылал, бы ему
вказал, в ког(о) соль взѧти. И онъ того не вчинилъ. А тои торговли оуже годъ
бꙋдет(ь), как торговал с ним. А ему заплаты и до сих мѣстъ не стало. А в том ему
великаѧ щкода стала. 

А смотрите ваша м(и)л(о)сть сами, какаѧ то великаѧ кривда и несправедливость
нашим ставитсѧ ѡт ваших. Про то ж, штобы ваша м(и)л(о)сть конечно велѣли
заплатити ему всю ту соль со всѣю его щкодою, што ему в том стало, бы ему
заплата добраѧ стала, бы нам черес то тотъ Андрѣи не жаловал. А псан в Полоцкꙋ,
април(ѧ) 18 д(е)нь, инд(икт) 14 . 

+ Сусѣдомъ нашимъ и приятелемъ, паномъ буръмистромъ, и рѧдцам, и всѣмъ ратманомъ
Ризкого мѣста 

+ Приятелем и сꙋсѣдомъ нашим, паномъ растропным и боурмистромъ, и ратманомъ, и
всѣмъ мѣщаном и коупцѣмъ Ризкаго мѣста ѡт бояръ полоцкых и ѡт мѣщан и ѡт всѣго
поспол(ь)ства Полоцког(о) мѣста поклон. 

А такеж послали есмо до вас слоуг(у) городског(о) на имѧ Тꙋлоубѣя. Ино што
боудѣть ѡнъ вашѣи м(и)л(о)сти ѡт насъ молвити, и ваша бы м(и)л(о)сть емоу
вѣрили, бо то ес(ть) нашѣ слово, всѣго мѣста. 

+ Ѡт пана Ѡлехна Судимонтовича, подчашого ѡсвеценог(о) кролѧ, воеводы
полоцког(о), ростропным мужом, пану бꙋрмисту и ротманом, и всѣмъ мѣщаном
Ризког(о) мѣста, и всему поспол(ь)ствꙋ, сусѣдом нашим поклон. 

Што ваша м(и)л(о)сть пишете до мене, жалуючесѧ на полочан, ижь бы вам ѡтповѣди
тѧжкиѣ оусказывали, ино мнѣ тыѣ рѣчи не были свѣдома. Наѣхали мѧ ваши послы оу
Литвѣ оу нашом имѣньи. А тыхъ часовъ приѣхал есми до Полоцка и розговорил есми и
з бояры, и с мѣщаны полоцкими. Ино вси сѧ жалують на ваших ѡ своихъ великихъ
шкодахъ, и соромотъ, и боювъ невымовныхъ, и бород рѣзан(ь)я. Ино вѣдь ваша
м(и)л(о)сть вѣдаете, какъ оу вѣчныхъ записохъ межи нашими и вашими стоить, што
жь рижанину блюсти полочанина, как и своего, а полочаном блюсти рижанина, как и
своего. 

Н(ы)нѣчи пакъ ваша м(и)л(о)сть жалуете ѡдног(о) слова, што поговорка была, а
наши пакъ жалують вчинку вчиненог(о). 

Ино ваша м(и)л(о)сть тог(о) ѡглѧдаите, што есть тѧжшеи: поговорка л(и), чи л(и)
пакъ оучинокъ вчиненыи. Але то рѣчь есть велми проста, а не слушно вашеи
м(и)л(о)сти тог(о) длѧ в гнѣвы межи себе заходити. А хотѧ вид(ь) пригожаетьсѧ
нѣкоторая поговорка межи себе, а купцем везде дорога чиста бывает(ь). 

Про то ж и теперь ваша м(и)л(о)сть тыѣ простыѣ рѣчи ѡпустѣте, a купцѣ нехаи
ѣдут(ь) и съ своею торговълею, ваши до наших, а в насъ имъ путь чистъ. А наши
нехаи до ваших ѣдут(ь), а торгуют(ь) межи себе доброволно, как и перед тым было.
А кому до кого дѣло будет(ь), любо вашим до нашихъ, а любо нашим до вашихъ, ино
нехаи истець истьцѧ знаеть подлуг записовъ. А мы хочем право межи ними чинити, а
вы там такѣжь нашим право чинѣте. А и то вашеи м(и)л(о)сти привожю к памѧти и ѡ
иньших сторонахъ: хто невпоя ищет(ь), тот всегды невпокои знаидет(ь), а хто
покоя ищет(ь), тотъ покои знаидеть. Але межи нами такихъ рѣчеи не надобѣ, нижли
подьмо межи себе правдою подлуг записовъ вѣчных. 

А також тамъ ѣдуть бояре и мѣщане полоцкиѣ до арцибискꙋпа, и ѡни ѡ всемъ на
подобнꙋ мѣстьцѣ розмовѧт(ь). 

А псан оу Полоцку, июн(ѧ) 28 ден(ь), оу вилию с(вя)т(о)го Петра. 

Ростропным мужом, пану бурмистру и ротманом, и всѣмъ мѣщаном Ризког(о) мѣста, и
всемꙋ поспол(ь)ству, сꙋсѣдом нашим 

+ Ѡт пана Ѡлехна Судимонтовича, подчашог(о) великог(о) королѧ, воеводы
полоцког(о), ростропъным мужом, пану бꙋрмистрꙋ и ротманом, и всѣмъ мѣщаном
Ризког(о) мѣста, сꙋдом нашим. 

Што жь нѣкоторыѣ розмовен(ь)я стали межи полоцан а межи рижан, ино ѡ тых то
рѣчехъ поѣхал там шлѧхотныи муж пан Сенько Григорьевич полоцкии, а и с ним
мѣщане полоцкиѣ Евлашко Кощич, а Митько Трꙋхоневич, а Ѡдинець, Микита Мокьевъ
сын. 

Ино што будꙋть там ваш(е)и м(и)л(о)сти розмовѧти, и ваша м(и)л(о)сть рач(ь)те
имъ вѣрити во всемъ. 

А псан оу Полоцкꙋ, м(е)с(ѧ)ца июл(ѧ) 11 ден(ь). 

+ Ѡт бояръ полоцкых и мѣщан всѣх посполите сусѣдом и приятелем нашим, паном
буръмистром, и рѧдцам, и всѣм ратманом Ризкого мѣста. 

Послали есмо до вашее м(и)л(о)сти посольством шлѧхотного мужа пана Семена
Григорьевича, а с ним мѣщан Митка Трухонович(а), Евлашка Козчича, Илью
Василевича, Пахом(ь)ѧ Одинца, Микиту Колъчижинича. 

Ино што будут(ь) вашеи м(и)л(о)сти словом мовити, и ваша бы м(и)л(о)сть имъ
вѣрили во всѣм, бо то ес(ть) наше слово. 

А псан в Полоцку, іюлѧ 12 д(е)нь. 

+ Ѡт бояръ полоцкых и мѣщан, и всего поспол(ь)ства Полоцког(о) мѣста сꙋсѣдом
нашим, буръмистром, и рѧдцам, и всѣм ратманомъ Ризкого мѣста. 

Здес(е) довѣдалисѧ есмо, што ж вашь немѣць на имѧ Матфеика, будꙋчи в Полоцкꙋ, а
коръчму продавал. И мы его судили подлꙋгъ наших записовъ, как нам с вами
записано ес(ть), и знашли есмо его в том виноватаго, и послали есмо его до васъ,
и ваша бы м(и)л(о)сть там его казнили по своему правꙋ. А и инымъ бы есте
заказали, которыи бꙋдут(ь) к Полоцку ездити, штобы, здес(е) бꙋдуче, коръчмы не
держали. 

А естьли пак довѣдаемсѧ, иж хто бꙋдет(ь) ваших немѣць, в нас бꙋдуче в Полоцку, а
коръчму деръжати, а ваша м(и)л(о)сть тых не бꙋдете казнити за то, ино мы бꙋдем ѡ
то мыслити, што с тыми чинити. 

А псан в Полоцку, април(ѧ) 17 д(е)нь. 

+ Сусѣдомъ нашимъ, бꙋръмистром, и рѧдцам, и всѣм ратманом Ризкого мѣста 

+ Ѡт бояръ полоцких и мѣщан, и всег(о) поспол(ь)ства тымъ почестливым и
ростропным паном бꙋръмистром, и воитом, и рѧдцам, и всѣмъ ратманомъ Ризког(о)
мѣста наша вѣрнаѧ приязнь, што коли можем доспѣти добророднымъ нашим милым
приятелем и сусѣдом. А також здес(е) жаловали нам наши полочанѣ на имѧ Прошко a
Мѣлешко, а рекꙋчи так: «Торговали, дѣи, есмо з немцом з Ганꙋсом Тимофѣевым, з
рижанином, на попѣлъ. А и листъ о то записали промеж себѣ. И мы, дѣи, оужо тот
весь попѣлъ ѡтлезли тому Ганꙋсу. A давали есмо ѡцю его Тимофѣю a слузѣ его
Ганусцю, а подлугъ приказаньѧ того Гануса Тимофеевича. А на то держим добрыи
люди, перед кимъ есмо давали. А онъ нашого листа не хочет(ь) выдати» . Ино длѧ
того тотъ Прошко там самъ поехал, а хотѧ в том справедливость имѣти и с своим
истьцом. 

Про то ж просимы вашу м(и)л(о)сть, наших милых сусѣдъ и приятелѣи, ижбы ваша
м(и)л(о)сть рачили там промеж них того досмотрѣти з обу сторону и справедливость
оучини подлугъ правды, естли тот Прошко подасть на то люди, перед ким ѡтдавал
тотъ попѣлъ, ино то бы досыт(ь) слало тое ему заплаты. A черес то бы болши того
им не водил тотъ Ганусъ, их бы листъ им ѡтдал, ижбы оудвое не было плачено. Бо
здес(е) вашим справедливость бывает во всѣмъ, хто коли правꙋетсѧ. 

А далѣ останте ваша м(и)л(о)сть о Б(о)зѣ з Б(о)ж(ъ)ю помоцью. А псан в Полоцку,
іюл(ѧ) 9 д(е)нь, на памѧт(ь) с(вѧ)т(о)го Панъкратиѧ. 

+ Тым почестливым и ростропным паномъ буръмистром, и воитом, и рѧдцам, и всѣм
ратманом Ризкого мѣста, доброродным нашим милым приятелем и сусѣдом 

+ Ѡт бояръ полоцкых и мѣщан, и всег(о) поспол(ь)ства тым почестливым и ѡпатрьным
паномъ бꙋръмистром, и воитом, и рѧдцам, и всѣмъ ратманом Ризкого мѣста наша
вѣрнаѧ приязнь, што коли можем доспѣти, доброродным нашим милым приятелем и
сусѣдомъ. 

А також там поехал поехал мѣщанин полоцкыи Сенко Козчич и съ своим с(ы)номъ
Микитою. Ино гдѣ тамъ пригодит(ь)сѧ ему с ким право имѣти а либо росчотъ пред
вашею м(и)л(о)стью, ино просимы вашее м(и)л(о)сть, наших милых приятѣлеи и
сусѣдъ, ижь бы ваша м(и)л(о)сть того сами досмотрѧли и справедливость оучинили
подлугъ правды, как перед Б(о)гомъ есть право, ижбы имъ там справедливость
стала, а не было бы ихъ чим оутиснено. А про то ж, наши милии приятели и сусѣди,
естли хто будет(ь) каких щкод мѣнити а либо искати на них, ино вѣдаете ваша
м(и)л(о)сть сами, што ж есмо из обу сторону ѡ щкодах до ѡспод(а)рѧ нашого его
м(и)л(о)сти ѡсвѣценого вѣликог(о) королѧ изложили, не заимаи то ѡспод(а)рь наш
его м(и)л(о)сть досмотрит(ь). Ино бы то и теперь так было, а чересъ то бы там
имъ какое силности не было. Бо, милии приятели наши и сусѣди, здес(е) також
вашим въ многых рѣчох справедливость бываеть, хто коли правꙋетсѧ. 

А ваша бы м(и)л(о)сть також нашим там справѣдливость дѣлали. A далѣ остантѣ ваша
о Б(о)зѣ з Бож(ъ)ю помоцью, наши милии сꙋсѣди и приятели. А псан в Полоцку, іюлѧ
13 д(е)нь, въ д(е)нь с(вя)т(о)го архагг(е)ла Гавриила. 

+ Тымъ почестливым паном и ѡпатрьным паном буръмистром, и воитом, и рѧдцамъ, и
всѣмъ ратманом Ризкого мѣста, нашим милым приятелемъ и сусѣдом 

+ Ѡт бояръ полоцкых и мѣщан, и всего поспол(ь)ства тымъ добромродным, и
почестливым, и ѡпатрьным паном буръмистром, и воитом, и рѧдцам, и всѣмъ ратманом
Ризкого мѣста наша вѣрнаѧ приязнь, што коли можем доспѣти нашим милым приятѣлемъ
и сусѣдомъ. 

А також здес(е) жаловалъ намъ наш полочанин на имѧ Васил(ь) Голыи, што ж там ему
великаѧ щкода и кривда стала в Ризѣ ѡт вашего рижанина, иж там было того Василѧ
четыри дерева щопълы корабелныи, што матица ес(ть) оу корабли; а потом тотъ
Васил(ь) и не вѣдаеть. А тот немець, ваш рижанинъ, мовит(ь) так: «То ес(ть) мое
дерево, я купил оу лотыголина» . И Васил(ь) мовит(ь): «То мое дерево. А хто тобѣ
продал, даи семъ того» . 

И онъ того не ставит(ь) очи на очи. А дерево в него ѡтнѧлъ силно. И ваша
м(и)л(о)сть того смотритѣ, што ж то ес(ть) нашим ѡт ваших великаѧ щкода и
неисправедливостъ, што ѡнъ и нѣ вѣдаеть, а дерево побрано. И онъ вашеи, дѣи,
м(и)л(о)сти жаловал на ратꙋши. И ваша, дѣи, м(и)л(о)стъ того права ему не
чините, а переводите. А в том нашим великаѧ щкода и несправедливость
ставит(ь)сѧ. А ваша м(и)л(о)сть не хотитѣ полнити, как есть записано оу вѣчных
записох, што ж истцю истца знати. 

Про то ж, штобы ваша м(и)л(о)сть там о то досмотрѣли и справедливость оучинили
подлугъ правды з обꙋ сторонꙋ, ижбы нашему в том щкоды не было. Не заимаи тот
немець постигаеть того латыголина, оу кого купил чюжии товаръ будет(ь). A томꙋ
Василю нехаи бы дерево его вѣрнуто было. Бо здес(е) много сѧ так пригожает(ь).
Ино не заимаи истець истца, знаи, хто с ким торговал. А правыи бы в том не
гиблъ. А то ес(ть) великаѧ силность и поклѣпьство, што истцю не вѣдати, а товаръ
ѡт него ѡтнѧтъ. A далѣ останте ваша м(и)л(о)сть въ добром здоровъи з Бож(ъ)ю
помоцью. 

А псан в Полоцку, м(есе)ца іюл(ѧ) 15 , въ д(е)нь с(вѧ)т(о)го Владимира. 

+ Тым доброродным, и почестливым, и ѡпатрьным паном буръмистром, и воитомъ, и
рѧдцамъ, и всѣмъ ратманом Ризкого мѣста, нашим милым приятелем и сусѣдом 

+ Ѡт бояръ полоцкых и мѣщан, и всего поспол(ь)ства тым доброродным, и
почестливым, и ростропным паном буръмистром, и воитом, и рѧдцам, и всѣмъ
ратманом Ризкого мѣста наша вѣрнаѧ приязнь, што коли можем доспѣти, нашим милым
приятелем и сусѣдом. 

А також как был посол(ь)ствомъ до вашеи м(и)л(о)сти пан Семенъ Григорьевич и
мѣстичи Митко Трухонович и Евлашко Кожчич и иныи, а длѧ то и хотѧчи тог(о), иж
што нашим ѡт ваших оучиненыи щкоды поплачены были бы, и ваша м(и)л(о)сть того не
вчинили, а сами ваша м(и)л(о)стъ так слюбили и заложили ѡ тых щкодах на
оспод(а)рѧ нашог(о), ѡсвѣценого великог(о) королѧ его м(и)л(о)сть, как послышав
ѡспод(а)рѧ нашого его м(и)л(о)сть оу Литовскои земли, так ехати до его
м(и)л(о)сти. 

Про то ж, доброродныи, и почестливыи, и ростропныи наши милыи сусѣди и приятели,
оупоминамы вашеи м(и)л(о)сти и явлѧемъ, иж тых часовъ оспод(а)рь нашь освѣценыи
великыи корол(ь) его м(и)л(о)сть оу Литовъскои земли ес(ть). И наши поехали там
до ѡспод(а)рѧ его м(и)л(о)сти о тых рѣчех, и ваша бы м(и)л(о)сть были на
послѣднии Маткы Божьи д(е)нь оу Городнѣ. А наши там ес(ть) оужь оу ѡспод(а)рѧ
его м(и)л(о)сти. И ваша бы м(и)л(о)стъ были, как есте сами злюби нам перед
ѡсп(о)д(а)рем нашим его м(и)л(о)стью стати, ѡ тых рѣчох конець мѣти. 

А псан в Полоцку, авгус(та) 18 д(е)нь. 

+ Тымъ доброродным, и почестливым, и ростропным паном буръмистром, и воитомъ, и
рѧдцамъ, и всемъ ратманомъ Ризкого мѣста, нашим милым приятелем и сусѣдомъ 

+ Ѡт пан(а) Ѡлѣхна Сꙋдимонт(о)вич(а), подчашего великог(о) королѧ, намѣсника
полоцьког(о), сꙋсѣдом нашим, бꙋрмистрꙋ и всим ротманом Ризьког(о) мѣста поклон.

Також се издѣсе жаловал ѡсподарю королю боярин полоцькии пан Сенько Григорьевич,
што там емꙋ виноват Гарман Зꙋнъдѣрь шесть рꙋблѣвъ а 30 рꙋблѣвъ. Ино пѣрвеи сего
до вас корол(ь) писалъ, штобы тыи емꙋ пѣнѧзи заплачено. Ино таки на тот листъ
емꙋ не заплачен(о), и н(ы)нѣче ѡпѧт(ь) ѡсподарь корол(ь) писал до вас про то,
штобы естѣ томꙋ Гарманꙋ Зюнькерю велѣли тыи пѣнѧзи заплатит(и), а пак ли не
оусхочет(ь) тых пѣнѧзѣи заплатить емꙋ, и вы с того не подивитѣ, ѡнъ своег(о)
бꙋдѣть глѧдѣть. 

Дан оу Городне, сентѧб(ря) 14 д(е)нь. 

Прияятѣлем и сꙋседом нашим, панꙋ бꙋръмистрꙋ и всим ротманомъ мѣста Ризького 

+ Бл(аго)с(ло)в(е)нье вл(а)д(ы)кы Симеѡна Б(о)гомъ сп(а)саемаго града Полоцка
бл(а)городнымъ и хр(и)столюбивым, наипаче тымъ почестливым дѣтем нашег(о)
смиреньа, панꙋ бꙋръмистрꙋ, и ѡпатрьнымъ рѧдцамъ, и ратманомъ, и всемꙋ
поспольствꙋ мѣста Ризькаго. 

Даемъ вамъ, нашимъ дѣтемъ, вѣдати, и сꙋседом дѣтеи наших, ихъ м(и)л(о)сти бояръ
полоцкыхъ и мещанъ, и всег(о) поспольства града Полоцка, и вказꙋемъ вашеи
м(и)л(о)сти. Послали есмо с(вѧ)щ(ен)н(и)ка ѡт нашег(о) хр(е)стьянства, а к нашои
ц(е)ркви рꙋскои к С(вѧ)т(о)мꙋ Николѣ. А и вашеи м(и)л(о)сти то есть надобно,
ижбы был с(вѧ)щ(ен)н(и)къ ѡт нашее вѣры, а в нашее ц(е)ркви рꙋское. А ведь ж(е)
сами ваша м(и)л(о)сть вѣдаете, што ж нашее веры греческое годитсѧ вамъ
ц(е)рк(о)вь дѣржати, алѣ ижбы оучтливо, а што есть ц(е)рк(о)вное, тое бы не
ѡтнимано. А послали есмо к нашеи ц(е)ркви и к вашеи м(и)л(о)сти попа, алѣ есть
ч(о)л(о)в(е)къ добрыи. И ваша бы м(и)л(о)сть дѣржали его честно, как же то над
своими капланы честь дѣлаете. 

А мы вас, своих дѣтеи, бл(аго)с(ло)влѧемъ. 

А дан в Полоцкꙋ, июлѧ 20 д(е)нь. 

+ Доброродномꙋ и почестливомꙋ, велѣбномꙋ и шлѧхотномꙋ, ростропномꙋ и ѡпатрьномꙋ
мужу пану Ганусꙋ Пилиповичю, буръмистрꙋ Ризког(о) мѣста, брату моему миломꙋ,
наша вѣрнаѧ приязнь, што коли можем оучинити с прѣпоможеньем нашим и
розмноженьем всѣго доброго. 

А рад бых, доброродныи и почестливыи, велѣбныи и шлѧхотныи, ростропныи и
ѡпатрьныи мужу, братѣ милыи, слышал здоровъе твое м(и)л(о)сти, брата моего
милого, и твое м(и)л(о)сти панѣи, мое милое нѣвѣстъки, и вашѣ м(и)л(о)сти милых
дѣтѣи, которых вашѣи м(и)л(о)сти милыи Б(ог)ъ дал. А коли слышим здоровъе вашѣи
м(и)л(о)сти, тогды ѡ то велми радуемсѧ и тым веселимсѧ. 

А также, доброродныи и почестливыи, велѣбныи и шлѧхотныи, ростропныи и ѡпатрьныи
мужу, там послал есми Ивана Похистъку длѧ своих потрѣбизнъ. Ино што будеть твое
м(и)л(о)сти ѡт нас словом мовити ѡ наших потрѣбизнах, и твоѧ бы м(и)л(о)сть ему
во всѣм в том вѣрилъ. То ес(ть) нашѣ слово, а в том бы твоя м(и)л(о)сть нам
зъеднал и сприялъ. Псан на Словни, м(есе)ца авгꙋс(та) 17 д(е)нь. Брат твои
Астафѣи Васил(ь)евич 

+ Доброродному и почестливомꙋ, велѣбному и шлѧхотномꙋ, ростропномꙋ и ѡпатрьному
мꙋжу пану Ганусꙋ Пилиповичꙋ, буръмистру Ризкого мѣста, брату моѣму миломꙋ 

+ Приѧтелем нашимъ, паноу боурмистроу и всим ратманом Ризкого мѣста. 

Рад быхъ слышал вашее м(и)л(о)сти здоровье. А самъ есми сими часы, ещо дал
Б(ог)ъ, живъ до Б(о)жьи воли. 

А також жалоую вашои м(и)л(о)сти на ѡдного немчина, на Ерънолта, што жь мое
дерево забавлѧеть, а не велит(ь) продать. A повѣдаеть, бых ѧ емоу чимъ виноват
был. А ѧ емоу не виноватъ ничим, а ни его знаю. 

Про то ж вашеи прошоу, штобы ваша м(и)л(о)сть томоу немчиноу не велели мне
кривды делать. Бо ваша м(и)л(о)сть сами вѣдаете, естли мне тамъ какая щкода сѧ
станет(ь), мнѣ ни на ком щкод своихъ не искат(и), нижли на вашои м(и)л(о)сти.
Пан Ѡстафѣи Васил(ь)евич вашои м(и)л(о)сти челомъ биет(ь) 

+ Приѧтелем нашим, паноу боурмистроу и всим ратманом Ризко мѣста 

+ Бл(аго)с(ло)в(е)нье вл(а)д(ы)кы Симеѡна Б(о)гомъ сп(а)саемаг(о) града Полоцка
еже ѡ С(вѧ)темъ Дꙋсѣ возлюбленымъ с(ы)новомъ, панꙋ бꙋръмистрꙋ и тым почестливымъ
ратманомъ, и ѡпатрьнымъ рѧдцамъ, и старосте ц(е)рк(о)вномꙋ С(вѧ)т(о)го Николы
Полтарею, такеж всемꙋ поспольствꙋ мѣста Ризького, а и сꙋсѣдомъ дѣтеи наших, ихъ
м(и)л(о)сти бояръ полоцкых и мѣщанъ. Бл(аго)с(ло)влѧемъ вас, наших сꙋсѣдов и
приятелѣи. 

Послали есмо попа к нашеи ц(е)ркви к празникꙋ С(вѧ)т(о)го Николы. И вашеи
м(и)л(о)сти на том поморьи нашее вѣры грѣч(е)ское тая ц(е)рк(о)вь С(вѧ)тыи
Никола вѣлми надобна есть: приежають к неи многыи люди ѡтто всихъ странъ. Ино
ваша бы м(и)л(о)сть ц(е)ркви Б(о)жьеи крывды не чинили, а в ц(е)рк(о)вное не
въстꙋпалисѧ, а нашег(о) попа Ивана дѣржали бы есте ч(е)стно. A повѣдаю вашеи
м(и)л(о)сти, што ж есть ч(о)л(о)в(е)къ згодныи. 

А бл(а)г(о)д(а)ть и м(и)л(о)сть ѡт всѣдѣржителѧ Б(о)га, a ѡт нас
бл(аго)с(ло)в(е)нье да есть з вами, з наших дѣтеи, бояръ полоцкых и мѣщанъ,
сꙋсѣды и приятелми. 

А дан в Полоцкꙋ, м(есе)ц(а) маия 4 , индик(та) 3 . 

Ѡт бояръ полоцкых, и ѡт пана Ѡлехнова намѣстника полоцког(о), и ѡт мѣщан, и
всег(о) поспол(ь)ства Полоцког(о) мѣста добророднымъ и почестливым мужом, паном
буръмистром, и воитом, и всѣм ратманом Ризког(о) мѣста, нашим милым приятѣлем и
сусѣдом, наша вѣрнаѧ приязнь, што коли можем доспѣт(и). 

А также, доброродныи и почестливыи наши милии приятѣли, здес(е) слышим, што ж,
дѣи, там оу вас оу Ризком мѣстѣ тых часовъ лихое повѣтрие явилосѧ на люди. Про
то ж пишемы вашѣи м(и)л(о)сти, ижбы ваша м(и)л(о)сть, приятѣли и сусѣди наши
милии, нам справѣдливость ѡтписали ѡ то, быхмо ѡт вашѣи м(и)л(о)сти пѣвность ѡ
тых рѣчох вѣдали, как там водит(ь)сѧ. Псан в Полоцку, сем(тября) 7 д(е)нь. 

Тымъ добророднымъ и почестливымъ мужом, паном буръмистромъ, и воитомъ, и рѧдцам,
и всѣмъ ратманомъ Ризког(о) мѣста, нашим милым приятѣлемъ и сусѣдомъ 

По Бож(ъ)и нарожен(ь)и тисѧча и четыриста лѣт въ 71 лѣтѣ, што ѡсп(о)д(а)рь наш
освѣцѣныи великии корол(ь) его м(и)л(о)сть вказал нам выдати товары, которыи
были забраны оу рижан, ино бꙋръмистры, и рѧдци, и ратманы Ризкого мѣста прислали
по тыи товары слꙋгу своего ратꙋшског(о) на имѧ Ольбраха. 

Ино колко было их товарꙋ забавлѣно и положено въ ц(е)ркви, то все дано им. А што
на должникох было, ино виноватыи сам къ своемꙋ истьцю шол и ему платил. А пак ли
не было его истьца, ино кому оуказано, и онъ тому платил, а свои запис оу него
брал. А хто што и из ц(е)ркви товару брал, зъеднавъсѧ з немцом, а заплату ему
дал. 

Ино то все сумовано четыри ласты берковосковъ воску и полтора берковоска воску и
три гривенъки, а полѡсманадцат(ь) тисѧчи белъки и сорок белок, а тисѧча ласиць и
двѣстѣ ласиць, a грошѣи двѣнадцат(ь) рꙋблевъ и пѧтнадцат(ь) грошѣи. А то все
Ѡльбрах взѧл на свои рꙋкы. 

Доброродным и почестливым паном буръмистром, и воитом, и рѧдцам, и всѣм ратманом
Ризког(о) мѣста, нашим милым сусѣдом и приятѣлем, наша вѣрнаѧ приязнь ѡт бояръ
полоцкых полоцкых и мѣщан, и всег(о) поспол(ь)ства. 

А што ѡсп(о)д(а)рь наш ѡсвѣценыи великии корол(ь) его м(и)л(о)сть казал нам
забавити ваши товары, што за наши щкоды, што нам ѡт вашѣи м(и)л(о)сти ꙋчинѣны, и
ваша м(и)л(о)сть просили ѡсп(о)д(а)рѧ нашог(о) ѡсвѣценого великог(о) королѧ, и
осп(о)д(а)рь наш его м(и)л(о)сть казал нам товары ваши вѣрнут(и) вам до тых
часовъ, докул(ь) нам з вашѣю м(и)л(о)стью право переидет(ь), как его м(и)л(о)сть
оуказал. И ваша м(и)л(о)сть прислали до нас слугу своег(о) вѣрног(о) на имѧ
Ѡльбраха. И мы подлꙋгъ ѡсп(о)д(а)рѧ нашог(о) его м(и)л(о)сти приказаньѧ выдали а
подлугъ вашѣ м(и)л(о)сти листу. 

+ Доброродным и почестливым панѡм буръмистром, и рѧдцам, и ратманомъ Ризко
мѣста, нашим милым приятѣлем и сусѣдомъ 

Ѡт пана Ѡлехна Соудимонтовича, подчашего ѡсвеценого кролѧ, воеводы полоцкого,
приѧтелем и соусѣдом нашим милым, паноу боуръмистроу, и ротманом, и рѧдцѧм, и
всим мѣщаном Рызкого мѣста поклон и приѧтельское поздровенье. 

А також памѧтаете ваша м(и)л(о)стъ сами, иж некоторыи рѣчи были полочаном нашим
с вами перед паном нашим, ѡсвеценым кролем, ѡ куплѧх и о кривдах межи вами, и
пан наш его м(и)л(о)сть ѡсвеценыи крол(ь) оумовил з вашею м(и)л(о)стью и положил
рок тому Ильин д(е)нь, а казал был его м(и)л(о)стъ там сѧ сьехати к тому року
мнѣ а пану Миколаю Немировичоу, воеводе витебскому и мценскому, а пану Богдану
Андреевичоу, моршалкоу своемоу, воеводе брѧславскомоу, а вашим тѣж было с вашое
стороны приехати, а с нами сѧ снѧти на оумовленом мѣстци, а того межи собою
досмотрѧти и право чинити с обею сторон вашим и нашим ѡ ваших куплѧх и ѡ
кривдах, а то межи вашими и нашими к доброму концю приводити подлоуг миру вѣчных
записов. А теперь тот рок оуже есть близко, а ѧ есми сам тых часов нешто был
прихворел, а пан Миколаи и иныи панове поехали на оукраины подлуг
ѡсп(о)д(а)рьского его м(и)л(о)сти приказаньѧ, некоторых иных ѡсп(о)д(а)рьских
дѣлъ оправлѧти. А в том бы ваша м(и)л(о)сть не рачили подивити, иж тых часов на
тот рок не поспеем там быти. 

Про то ж естли сѧ вашеи м(и)л(о)сти то оувидит(ь) за подобно, а всхочете таки на
тот рок на оумовленое мѣстце быти на справедливое право и на згоду, и мы быхом
ѡтсулѣ казали боѧром полоцким и мѣщаном там же к вам приехати, абы есте межи
собою право чинили с обею сторон и згожалисѧ, и въ едность пришли, нехаи бы межи
вами далеи оуже кривдъ никаких не было подлуг вѣчного записоу. А чого бы есте
которых болшехъ дѣлъ не могли не могли межи собою ѡправити и вьеднатисѧ, и ваша
бы м(и)л(о)сть то далеи ѡтложили. А мы, ажь Б(ог)ъ дасть, ѡправивше здѣсе
ѡсп(о)д(а)рьскии дѣла, до вашеи м(и)л(о)сти ѡтпишем и рок положим, и на тот рок
сѧ сьедем, и тым дѣлом ѡстаточным право и конець оучиним межи вашими и нашими. 

А псан оу Хожовои, юлѧ 6 д(е)нь. 

Приѧтелем и соусѣдом нашим милым, паноу боуръмистру, и ратманом, и рѧдцѧм, и
всим мѣщаном Рызкого мѣста 

Ѡт пана Ѡлехна Соудимонтовича, подчашего ѡсвеценог(о) кролѧ, воеводы полоцкого,
ростропным моужом, соусѣдом и приѧтелем нашим паном буръмистру и ротманом, и
всеи раде Рызкого мѣста поздровенье с розмноженьем всего доброго. 

Також даемъ вашеи м(и)л(о)сти вѣдати, што наш пан наѧснеишии и ѡсвеценыи крол(ь)
его м(и)л(о)стъ приказал нам, паном, мнѣ а брату моему пану Миколаю Немировичоу,
а брату моему пану Богдану Андреевичоу, моршалкоу своему, снѧтисѧ с вами на
М(а)тки Б(о)жьее д(е)нь последнее на Индрици. Ино мы на тот рок конечне там
будем. 

А ваша м(и)л(о)стъ безъ замешканьѧ к тому року будте, бы тому дѣлу межи и ваше
милости и наших конець есмо добрыи бы знашли. А ѡ первом оумешканьи тых дѣл сами
вашеи м(и)л(о)сти розмовим, коли там з вашею м(и)л(о)стью сѧ ѡбличне оузрим. 

А псан оу Полоцку, авгус(та) 30 д(е)нь. 

Ростропным моужом, соусѣдом и приѧтелем нашим, паном боуръмистру и ратманом, и
всеи раде Рызкого мѣста 

Ѡт бояръ полоцкых и мѣщан, и всѣг(о) поспол(ь)ства тым доброродным и почестливым
паном буръмистром, и воитом, и рѧдцам, и всѣм ратманом мѣста Ризког(о), сꙋсѣдом
и приятелем нашим милым, наша вѣрнаѧ приязнь съ всѣм нашим добрым, што коли
можем доспѣти. 

А за тым оупоминамы вашѣи м(и)л(о)сти, сусѣдом и приятѣлем нашим, вѣдает(ь)
Ганус Пилипович и Гарман Зꙋндыр, которым ѡбычаем и оу которои мѣрѣ ѡсп(о)д(а)рю
нашому его м(и)л(о)сти ѡсвѣценому великому королю рꙋки свои дали оу Троцех и
записъ на то дали, што ж если бы не стало право нам з вами на том соимѣ, што был
на Идріци, ино тот весь товаръ, што был забавлѣн, ѡпѧт(ь) было засѧ к нам
вѣрнут(и). А потом ваша м(и)л(о)сть прислали до нас слугꙋ своег(о) ратушског(о)
на имѧ Ѡлбраха и с такими ж листы, как ѡсп(о)д(а)рю его м(и)л(о)сти
записалис(ь), а жадаючи того, ижбыхом тот товаръ вѣрнули вам на того Гануса и
Гармана рукоемство, и злюбъ, и запис, как ѡсп(о)д(а)рю его м(и)л(о)сти злюбили и
записалис(ь), и на ваши записы и пѣчати, как же есте писали до нас. Ваша
м(и)л(о)стъ сами то вѣдаетѣ. И мы подлугъ ѡсп(о)д(а)рѧ нашого ѡсвѣценог(о)
вѣликого королѧ его м(и)л(о)сти приказан(ь)ѧ тот товаръ вашеи м(и)л(о)сти весь
вѣрнули, што было забрано. 

Про то ж, милии сусѣди и приятѣли наши, иж сѧ нам з вами на том соимѣ, што был
на Индрици, ничего права не стало, и ваша бы м(и)л(о)сть подлуг того самого
Гануса Пилиповича и Гарманова Зундырова рукоемства и слюбу и запису, как
записалис(ь) и злюбили ѡсп(о)д(а)рю его м(и)л(о)сти, и подлугъ вашѣи листовъ и
печати, как ваша м(и)л(о)сть до нас прислали, тот бы весь товаръ вѣрнули нам, а
в томъ бы нам ваша м(и)л(о)сть досыт(ь) оучинили. 

Тымъ добророднымъ и почестливымъ паномъ буръмистром, и воитом, и рѧдцам, и всѣмъ
ротъманомъ мѣста Ризког(о), сусѣдом и приятѣлемъ нашим милымъ 

+ Суседомъ нашимъ, пану воитꙋ, и бурмистром, и рѧдьцѧм, и всѣмъ мѣщаном
Ризьког(о) места, бояре полоцькыи и мѣщанѣ, и всѣ поспольство Полоцького мѣста.

Послали есмо до вас брат(а) нашѣго пан(а) Ѡндрѣя Селѧвꙋ. Што бꙋдеть вам ѡт нас
молвити, и вы бъ томꙋ вѣрили, какъ самим намъ, — то есть нашѣ слово. 

Ѡт бояръ полоцкых и мѣщан, всег(о) поспол(ь)ства, тым доброродным и почестливым
паном буръмистром, и воитом, и рѧдцам, и всѣм ротманом мѣста Ризког(о), сусѣдом
и приятѣлем нашим милым, наша вѣрнаѧ приязнь со всѣм нашим добрым, што коли
можем доспѣти. 

А также, милии сусѣди и приятѣли, оупоминамы и явлѧем вашѣи м(и)л(о)сти, што ж
кунтыръ невъгинскии великии и невымолвеныи щкоды и кривъды намъ оудѣлал: товары
наши пограбил, а безъправно. Ино слышим такъ, што ж оуже ѡт того кунътыра
Невъгиню ѡтнѧли. 

Ино, милии сусѣди и приятѣли наши, вашѣи мил(о)сти приятѣл(ь)ски и сусѣдскы
просимы, ижбы ваша м(и)л(о)сть ѡ то там оуложилисѧ, штобы тыи товары вѣрнꙋты
были нашим, штобы длѧ тог(о) промеж земли и людѣм клопоту болшого не было. 

Тымъ добророднымъ и почестливым паном буръмистром, и воитом, и рѧдцам, и всѣм
ротманом мѣста Ризког(о), сусѣдом и приятѣлемъ нашим милым 

Тымъ поч(е)стьливым паном сусѣдом и приятѣлемъ нашим, бꙋрмистроу, и воитом, и
рѧдьцѧм, и всѣм мѣщаномъ Ризьког(о) мѣста ѡт бояръ пол(о)цькых и ѡт мѣщанъ, и
всѣго поспольства Полоцьког(о) мѣста поклон приятѣльскыи всѣм добрым. 

А также възъявлѧемъ вашеи м(и)л(о)сти, што жѣ писали естѣ листъ до оспод(и)на
нашег(о) пана Ѡлѣхна Судимонтович(а), воеводы полоцьког(о), ѡ осп(о)д(а)рѧ
нашего ч(о)л(о)в(е)цѣ на имѧ ѡ Иванкоу Снюковꙋ, ѡ нашом кормъникоу, што сѧ
оучилилъ ему квалтъ оу корчьмѣ и з вашим рижанином и оурѣзали емоу оуха. И ваша
м(и)л(о)сть дали ему рокы, бы онъ сталъ на правѣ пѣред вами оу Ризѣ и съ своими
неприятѣли. И такжѣ ѡгс(по)д(и)нъ нашь панъ Ѡлѣхно Судимонтович, воевода
полоцькыи его м(и)л(о)сть, пишеть до нас, быхомъ тог(о) осп(о)д(а)рьского
ч(о)л(о)в(е)ка послали до вас къ правоу на тыи рокы. 

И ваш(а) м(и)л(о)сть даитѣ ему справѣдьливость, тому доброму ч(о)л(о)в(е)коу,
ѡт(е)цькомоу с(ы)ноу, штобы тог(о) ѡсп(о)д(а)рь наш м(и)л(о)стивыи вѣликии
король вѣдал и ѡспод(и)нъ наш панъ Олѣхно Судимонтович, воевода полоцькыи. 

А коли ему не дастѣ права, ино тог(о) ѡсп(о)д(а)рь жѣ наш оузвѣдаеть вѣликыи
король, также и оспод(и)нъ наш панъ Олѣхно Судимонтович, воевода полоцькыи. 

А псан оу Полоцьку, м(е)с(е)ца сентѣбрия 2 , индик(та) 8 . 

+ Приятѣлем и сꙋсѣдомъ нашим, пану бꙋрмистру, и воитом, и рѧдцѧмъ, и всѣм
мѣщаном Ризьког(о) мѣста 

+ Приятѣлем нашимъ и суседомъ нашим милым, паном бꙋрмистромъ, и ратманомъ, и
всѣмъ мѣщаном Ризъког(о) мѣста поклон приятельскыи и поздровлѣнье. 

Такеж што ваш(а) м(и)л(о)сть пишѣте до нас, до своихъ приятелѣи, штобыхомъ мы на
ѡсподинѣ нашем, на панѣ Ѡлѣхнѣ его м(и)л(о)сти, выправили листъ, штобы вашѣи
м(и)л(о)сти доброволно приехати до нас и ѡт(ъ)ехати волно. Ино ваш(а)
м(и)л(о)сть вѣдаетѣ сами, ижь мы из вѣчных записовъ не выступаемъ и дѣржимсѧ
вѣчных записеи, так, какъ прѣжнии ѡсп(о)дири наши оучинили, што гостем путь
чистъ, хотѧ бы промѣжи землѧми помѣшка была, а гостю путь чистъ, а наиболѣ его
м(и)л(о)сти послоу, которыи добрая дѣла дѣлають, пут(ь) чистъ приехати и
ѡт(ъ)ехати волно. 

И ваша м(и)л(о)сть едьтѣ до нас здорови и съчастни бѣзъ каждого ѡпаса. А жадаетѣ
ваш(а) м(и)л(о)сть листа на ѡсподинѣ на нашѣм, на панѣ Ѡлехнѣ его м(и)л(о)сти,
ино пан его м(и)л(о)сть боудеть оу нас оу Полоцкꙋ наборъздѣ, ино будеть оу вашѣе
м(и)л(о)сти, надѣемсѧ, и тотъ листъ. Ѡсподинъ наш, панъ Ѡлехно его мил(о)стъ,
ради всѣму добромоу вашѣму и нашѣмоу. Боярѣ полоцкыи и мѣщанѣ, и всѣ поспольство
Полоцког(о) мѣста 

+ Приятѣлем и сусѣдом нашимъ милым, паномъ бꙋрмистру и воитомъ, и всѣмъ мѣщаномъ
Ризког(о) мѣста 

+ Паном и приятѣлем и суседомъ нашим, пану воитоу, и бурмистромъ, и рѧдцѧм, и
мѣщаном, и всѣмоу поспольствоу Ризког(о) мѣста наш(а) приязнь на всѧ часы ѡт
бояръ полоцькых и мѣщанъ, и всѣго поспольства Полоцкого мѣста. 

Што пишетѣ ваш(а) м(и)л(о)сть к нам о своем здоровьи, што дал Б(о)гъ оу вашом
мѣсте здорово, и мы тому ради, вашѣмоу здоровъю. 

А коли дал Б(о)гъ оу васъ здорово, и ваша м(и)л(о)сть вѣлитѣ своимъ коупцомъ к
нам ехати и съ своими коуплѧми, а мы своимъ такжѣ велѣмъ к вамъ ехати до Риги,
какъ и пѣрвѣи перѣд сим было. А про то ваш(а) м(и)л(о)сть на нас не рачтѣ
дивити, што есмо ваших коупцовъ на тот час къ собѣ не поустили, бо то есть во
всих землѧх таковъ ѡбычаи. 

А што ѡт вашѣе м(и)л(о)сти намъ вѣликыи щькоды стали, которые сами вѣдаетѣ, и
какъ ѡсп(о)д(а)рь король его м(и)л(о)сть был оу своеи ѡччинѣ, оу Литовъском
кнѧжьствѣ пѣред сим, и вы нѧлисѧ стати перѣд ѡсп(о)д(а)ремъ королѣмъ его
м(и)л(о)стью и ѡ тых щькодах конѣць с нами оучинити, и ваш(а) м(и)л(о)сть тогды
нѣ стали. Н(ы)нѣ пакъ вам явлѧемъ, дал Б(о)гъ, ѡсп(о)д(а)рь король ег(о)
м(и)л(о)сть оу Литовом кнѧжьствѣ, оу своеи ѡчьчинѣ, и ваш(а) м(и)л(о)сть штобы
есте ехали пѣред ѡсп(о)д(а)рѧ королѧ его мил(о)сть и ѡ тых щькодахъ конѣць с
нами оучинили, бы не было промѣжь нами большихъ ѡ том щькодъ. 

Псан оу Пол(о)цку, март(а) 2 , индик(та) 8 . 

+ Паном приятѣлемъ и сусѣдом нашимъ, пану воитоу, и бурмистромъ, и рѧдицим, и
мѣщаном, и всѣму поспольствоу Ризкого мѣста 

Подчашомꙋ н(а)шому, наместникꙋ полоцъкомꙋ панꙋ Ѡлехнꙋ Сꙋдимонътовичу и инымъ,
хто потомъ бꙋдеть ѡт нас город Полътескъ держати. 

Говорили намъ бояре полоцкие и мещане, и все поспольство, што жъ, деи,
городничогов них здавна не бывало ꙋ Полоцку, а коли, деи, надобе город Полтескъ
робити, наместникъ н(а)шъ, которыи город Полътескъ ѡт нас держить, тотъ дело
городовое росказываеть делати н(а)шимъ людемъ, которые н(а)ши люди з волостеи
н(а)шихъ задвииских Полтескъ рꙋбливали издавна, и пригономъ полоцкимъ и инымъ
волостемъ, которые издавна городъ Полтескъ рꙋбливали. И били намъ чоломъ, абыхмо
вчинили по старому, приказали быхмо тобе, абы абы ты росказывал город Полътескъ
рꙋбити, коли бꙋдеть его надобе рꙋбити. 

И мы ихъ пожаловали: городничого не надобе намъ имъ давати. Коли сѧ пригодить
дело городовое, ино ты, наместъникъ нашъ, а любо иныи, которыи потомъ бꙋдеть ѡт
нас город Полтескъ держати, маеть приказывати и роздавати дело волостемъ
задвиньскимъ и полоцкимъ пригономъ и инымъ волостемъ, которые бꙋдꙋть издавна
город Полтескъ рꙋбливали. Недеи бꙋдеть такъ, какъ и бꙋдеть издавна при дяди
н(а)шомъ, при великом кн(ѧ)зи Витовте и Жикгимонъте. 

Писанъ ꙋ Вильни, мар(та) 27 , инъдик(т) 8 . 

Пр(иказал) п(а)н воев(ода) вил(енскии) Мих(аило) Кез(кгаилович), кан(цлер). 

Подчашому н(а)шому пану Ѡлехнꙋ Сꙋдимонтовичу, наместнику полоцкому. Просил в нас
панъ Ѡстафеи Корсоковичъ ч(о)л(о)в(е)ка ꙋ Полоцкомъ повете на Язне, на имѧ
Мякала, а поведал намъ, што жъ, деи, тот Мякало ч(о)л(о)в(е)къ служебныи путныи,
а не тяглыи, а з сынми своими не делилсѧ. И мы ѡ томъ и тебе пытали. И ты намъ
также поведал, што жъ тотъ ч(о)л(о)в(е)къ не тяглыи, але слуга путныи, а з
детьми своими не делилсѧ. 

Ино коли такъ, и мы того ч(о)л(о)в(е)ка на имѧ Мякала и з детьми пану Ѡстафью
дали. 

Псан ꙋ Троцех, април(ѧ) 22 , инъдик(т) 8 . 

Прик(азал) п(а)н воев(ода) в(и)л(енскии), каньцлер, панъ Ѡлехно Сꙋдимонътович,
подчашии, наместникъ полоцкии. Богданъ Сопежич. 

+ Наш(а) вѣликая приязнь нашим милым приятѣлемъ и сусѣдо нашим, пану бꙋрмистроу,
и воитоу, и всѣмъ ратманом, и мѣщаном Ризького мѣста, ѡт бояръ полоцкыхъ и ѡт
мѣщанъ, и ѡт всѣго поспольства Полоцьког(о) мѣста поклонъ и приязнь по всѧ часы.

Просим вашѣе м(и)л(о)сти, наших милых приятѣлеи. А вашѣи м(и)л(о)сти ес(ть) то
свѣточно, што ваш немъчинъ Смолбѣх Ганусъ имѣлъ был намъ исправити звонъ
ц(е)ркви Б(о)жиеи С(вя)т(о)му Софѣю, и с тымъ мистром, которыи звоны льеть. A
мѣди послали есмо к нѣмоу звоновое три бѣрковъскы и полшеста поуда, а готовых
грош(е)и послали есмо к нѣмоу двадьцѧт(ь) роублѣвъ и два роубли, а ржи двѣсте
лоуконъ и шестьдѣсѧт лоуконъ. А томоу вжѣ два годы, какъ то есмо к нѣмоу подали,
а ѡнъ тог(о) нам не исправил. И мы слышим, што его, небожьчика, Б(о)гъ доуш(у)
побралъ. И ваш(а) м(и)л(о)сть, наши милыи приятѣли, штобы наши пѣнѧзи не
изъгибли марнѣ, штобы ваш(а) м(и)л(о)сть тыи пѣнѧзи, вѣлитѣ его ближним наши
пѣнѧзи нам ѡтдати. А всих тыхъ пѣнѧзеи наших за Ганоусом тридьцат(ь) роублѣвъ, а
меди три бѣрковъскы и шѣсть поудовъ. 

И мы вашѣе м(и)л(о)сти просим, штобы ваш(а) м(и)л(о)сть ѡбыскали нам таког(о)
доброго мистра и дали бъ ваш(а) м(и)л(о)сть емоу исъ своих роукъ, штобы нам тот
звон исправилъ на ц(е)рк(о)въ Б(о)жью С(вя)т(о)му Софѣю. Ино и вашѣи м(и)л(о)сти
за то ѡт Б(о)га м(и)л(о)сть. А псан оу Полоцкоу, февралѧ 23 д(е)нь, индик(т) 9 .
Боярѣ полоцкыи и мѣщанѣ, и всѣ поспольство Полоцкого мѣста 

+ Приятѣлемъ нашим, паномъ и соусѣд[омъ]11 нашимъ, пану боуръмистроу, и
воит[омъ]11 , и всѣм ратъманомъ, и мѣщаномъ Ри[з]ког(о) мѣста 

+ Вашѣи м(и)л(о)сти, нашим милым приятѣлѣмъ и соуседом, пану боурмистроу, и
воитоу, и рѧдцѧм, и всѣм мѣщаном Ризького мѣста ѡт бояръ полоцкых и ѡт мѣщанъ, и
ѡт всѣго поспольства Полоцког(о) мѣста. 

Ради слышим вашѣе м(и)л(о)сти здоровъе, што м(и)л(о)с(е)рдыи Б(о)гъ свое
м(и)л(о)с(е)рдье призволивъши на вас и оутишил, а далъ вам своею м(и)л(о)стью.
Б(о)гъ даи вашѣ м(и)л(о)сти жити здоровым а и същастъным, а въ нас дал такѣж
Г(о)с(по)дь Б(о)гъ оу Полоцкомъ мѣсте добро здорово. И мы вашеи м(и)л(о)сти
здоровъю радоуемъсѧ слышачѣ и ѡ томъ сѧ вѣселоуемъ. 

А што ваш(а) м(и)л(о)сть до нас писали, до своих соуседовъ, што быхомъ мы ваших
коупцовъ рижан пускали къ Полоцкоу и съ товары, и мы их м(и)л(о)сть ради тог(о)
хотимъ, штобы ихъ м(и)л(о)сть к намъ ехали здорови а и същастьни, а мы ихъ
м(и)л(о)сти ни ѡ чем их нѣ за, а нашихъ людѣи полочанъ такѣж къ собѣ поускаитѣ
доброволно приехати и ѡт(ъ)ехати. 

А ваш(а) м(и)л(о)стъ живѣт(е) добри зъдрви и същастьни. А псан оу Полоцку,
февралѧ 23 д(е)нь индик(та) 9 . Боярѣ полоцкыи и мѣщанѣ и всѣ поспольство
Полоцкого мѣста 

+ Приятѣлѣм, суседомъ нашим, пану боръмистроу, и воитоу, и всѣм мѣщаном
Ризьког(о) мѣста 

+ Бл(аго)с(ло)в(е)ние вл(а)д(ы)кы Семиѡна полоцког(о) и витебског(о) и ризкого
по Б(о)жиеи воли нашим милым сыном и приятелемъ и соусѣдом, паноу Пиливичю
Ганоусꙋ, боурмистроу, и паноу воитоу, и ратманом, вам, нашим дѣтем почтивым,
справедливым, боудоучим под Б(о)жиимъ страхом и требоующим ѡт нег(о)
м(и)л(о)сти, напред наша приязнь и м(о)л(и)тва за ваше здоровье по вси часы. А
сами живи есмо сими часы до Б(о)жии волѣ. 

Також, милыи панове, напоминаемь вам, своим соусѣдом, нашими листы, и пан Ѡлехно
Соудимонтович, и бояре, и мещане полоцкии, што ж подавали Ганоусоу Смольбѣхоу
небожчикоу двадцать и два рꙋбли грошми, а рож(ь)ю ѡсмь роублев, ино то тридцать
роублев ровно. А слюбил небожчик звон злити, нашодши доброг(о) мистра, а спижа
емоу дана три берковески и полшоста поуда. Ино ег(о) Б(ог)ъ собрал сег(о) свѣта.
И вы бы, наши дѣти, того досмотрѣли, абы без нашее щкоды, а нам приязнь и ласкоу
вчинте. Ѡ што вас просим, штобы есте за тыи пѣнѧзи, мистра доброг(о) знашодши,
слили звонъ и исправили в семь берковесков, а любо оу староую формꙋ, не
задолживаючи. Заноуж, мильи панове, вже два годы вышли, как то сѧ волочеть. 

Про то ж ваша милость, наши приятели, длѧ м(и)л(о)сти Бож(ъ)и и нас, и бояръ
вчините на нашю прозбоу: тотъ звонъ справте к веснѣ. А по первои водѣ пошлем по
звон нашег(о) старшег(о) кого. А то вчините намъ вѣчноую приязнь, абы то нам
безщкодно было, заноуж и заплата, и спижа дана. А мил(о)сть Б(о)жиа боудъ с
вами. 

Псан оу Полоцкоу, фев(раля) 24 д(е)нь. 

+ Пану Ганꙋсꙋ Пилипович(у), бꙋрмистрꙋ, ратманꙋ и всим воитом мѣста Ризког(о) 

Ѡт пана Ѡлехна Сꙋдимонтовича, подчашего наѡсвѣценеишог(о) королѧ его
м(и)л(о)сти, дѣржавци полоцкого, ростропным паном бꙋръмистрꙋ и воитом, и рѧдцем,
и всим ротманом Ризкого позровенье. 

Также здес(е) говорили нам бояре полоцкии и мѣщане, што ж там до Риги сослали на
звон три берковески и пѧт(ь) пꙋдковъ мѣди, и двадцат(ь) рꙋблев и два рꙋбли
готовыми грошми, а жита на ѡсмь рꙋблев, а всего того на 40 копъ. А то подали
Ганꙋсꙋ Смолбехꙋ на рꙋки, мѣщанинꙋ ризкому. А тот Ганꙋс нѧлсѧ полочаном тот звон
справити за тыи гроши. 

И н(ы)нѣчи тот слух пришол до полочан, иж тот Ганꙋс Смолбех оумеръ. 

Ино бы то вашои м(и)л(о)сти свѣдомно было, ижбы таѧ мед(ь) и гроши тыи не
потрачены были, што ж полочане сослали на звон. 

А коли дасть Б(о)гъ по веснѣ, ино хто коли зьедет(ь) мѣщан полоцких з листом
писаным до вашое м(и)л(о)сти ѡто всего Полоцкого мѣста, и ваша бы м(и)лос тую
медь и тыи гроши, и рож(ь) подали тому мѣщанинꙋ, хто з листом приедет(ь), ѡ том
писаным до вашое м(и)л(о)сти. 

Псан оу Полоцкꙋ, фев(раля) 24 ден(ь). 

Ростропным паном бꙋръмистрꙋ и воитом, рѧдцем и всим ратманом Ризкого мѣста 

+ Бл(аго)с(ло)в(е)ние вл(а)д(ы)кы Семиѡна Б(о)гомъ сп(а)саемых градов Полоцка и
Витебска по С(вѧ)т(о)го Д(у)ха бл(а)г(о)дати дѣтем нашим, и приятелем, и
соусѣдом, паном мѣста Ризког(о), почтивым боурмистром и ратманом, шлѧхотным
врѧдником Ризког(о) мѣста. М(о)л(и)тва наша ко Б(о)гоу ѡ вашем здоровии. 

Такеж бл(аго)с(ло)вили есмо и ѡтпоустили до Риги сего с(вя)щ(е)ника, Б(о)жиего
слоужебника на имѧ попа Ивана ко С(вѧ)тому Николаю слоужителѧ, абы ц(е)рк(о)вь
Божия без пѣтья не стояла, а б(о)гомоление бы оуставично было за великих
господ(а)реи хр(и)стианских, також и за вас, наших дѣтеи, и за н[а]с, и за всих
хр(е)стиянъ. 

Про то ж вашеи м(и)л(о)сти бл(аго)с(ло)вѧю и Б(ог)а молю ѡ вашем здоровии, ижбы
ваша м(и)л(о)сть держали [того с(вя)ще]ника во имени, и во ѡбидоу не давали, и
ѡт кривдъ боронили ег(о), што коли кривда пригодитсѧ емꙋ. А за то ва[м
м(и)л(о)сти]выи Б(о)гъ ѡтплатить всимъ добрым. A мы Б(ог)а молим ѡ вашем
посполитом добром здоровии. 

Псан оу Полоцкоу, април(ѧ) 29 д(е)нь. 

+ Тым поч(е)стьливым паном, соусед(о)мъ и приятѣлемъ нашим, паноум боурмистроу и
воитоу, и рѧдьцим, и всѣм ратманом Ризког(о) мѣста ѡт бояръ полоцкых и ѡт
мѣщанъ, и ѡт всѣго поспольства Полоцког(о) мѣста поклон приятѣльскии со всим
добрым. 

Вѣдаетѣ ваша м(и)л(о)сть сами, как наши послы были оу вашѣе м(и)л(о)сти, Сенко
Федорович Кожчичь а брат его Евлашко Федорович и Мокѣи Колчижинич, и про то з
вашѣю м(и)л(о)стью молвили про вагы, што воскъ и сол(ь) важать, штобы ваш(а)
м(и)л(о)сть своим вѣсчим вѣлели присѧгноути предъ вашими полочаны, кот(о)рых
ваша м(и)л(о)сть новых оуставлѧетѣ к вагом, хто коли при том пригодитсѧ наших
полочан оу вашѣе м(и)л(о)сти оу Ризѣ, и штобы ѡни право важили на ѡбѣ сторонѣ
справѣдливо, как вашѣи м(и)л(о)сти, вамъ самим рижаном, так бы и нашимъ
полочаном. 

А мы вашѣи м(и)л(о)сти явлѧемъ, коли мы оу сѣбѣ оу Полоцку вѣсчих оуставлѧемъ,
тогды ѡни пѣред вашими немци, наши вѣсчии, присѧгають, также хто сѧ ваших нѣмець
пригодить оу нас оу Полоцку, и н(ы)нѣ наши новыи вѣсчи, которых мы оуставили,
пѣред вашими нѣмьци присѧгноули, што имъ на ѡбѣ сторонѣ так(е)жь право важит(и).
А при томъ был ваш немчинъ, как наши присѧгънули вѣсчии, Ганоусъ Шѣпетливыи, и
иныи с ним нѣмьци. Такѣжь ваш(а) м(и)л(о)сть вѣлитѣ своим вѣсчим присѧгати пѣред
нашими полочаны, хто сѧ при том наших полочан оу вашѣе м(и)л(о)сти пригожаеть оу
Ризѣ, штобы нашим купцѣм такежь было справѣдливо. 

Заноужь ваш(е)и мил(о)сти, нашим суседомъ и приятелѣм, про то явлѧемъ, што нам
наши купци много про то жалують, што имъ недовѣска оу соли мног(о), вы ином
бѣрковъску пудка и двоу и трѣх исполна нѣдоважат(ь). И мы вашѣи м(и)л(о)сти
явлѧемъ, своимъ милым суседомъ и приятѣлем, не вѣдаем, которым то есть ѡбычаемъ.
А што жъ, милии пановѣ, ваши нѣмъци привѣзꙋть и с собою к нам сол(ь), ино тая
всѧ сол(ь) полна, a ещѣ и с привѣском. И ваш(а) м(и)л(о)сть, наши милии суседи и
приятѣли, тог(о) ѡсмотритѣ и справѣдливо нам вчинитѣ. 

А псан оу Пол(о)цку, июлѧ 22 д(е)нь, индик(та) 9 . 

+ Тым поч(е)стьливым паном, соусѣдом и приятѣлемъ нашим, пану боурмистроу, и
воитоу, и рѧдчим, и всѣмъ ратманомъ Ризкого мѣста 

Приятелем нашим и сꙋседом, бꙋръмистрꙋ Ризкого мѣста, и ратъманѡм, и всему
поспол(ь)ствꙋ ѡт Ивашка Данильевич(а), пана Богданова намѣстника полоцког(о), и
ѡт бояръ по[лоцк]ых, и ѡт мѣщан, и ѡт всег(о) поспол(ь)ства Полоцког(о) мѣста
поклѡн [и п]риязнь. 

Ради слышим вашеѣ м(и)л(о)сти здоровьѧ, наших милых приѧтелеи и сꙋседов, а сами
есмо н[а] тотъ час, дал Б(о)гъ, живи до Бож(ъ)и воли. 

А такеж оузьявлѧем вашеи м(и)л(о)сти. Здес(е) ваши немци [на и]мѧ Адам оучинилъ
негораздо, што ж ѡнъ з гостьми торговалъ съ пь[сковичи]. А ваша м(и)л(о)сть
вѣдаете сами, што вашим немцом з нашими гостьми не торговати оу Полоцку, а
на[шим полоча]ном з вашими гостьми не торговати оу Ризѣ. А еще надвышь тог(о)
ѡнъ оутаили вѣсъчеѣ, [а ваш]а м(и)л(о)сть сами вѣдаете, как вы высоко дрѣжите
вѣсъчое. 

Ино есмо оу том знашли виннаго. И послали есмо до вашеѣ м(и)л(о)сти, как оу нас
есть докончанье: коли наш полочанинъ оу чом простꙋпить оу Ризе, и вашеи
м(и)л(о)сти слат(и) до нас, и нам своих полочан кознити по своему правꙋ, а
которыи немчин оу Полоцку проступит(ь), и нам слат(и) до вашеи м(и)л(о)сти, и
вам их казнит(и) по своему праву. И ваша б м(и)л(о)сть тых немець сказнили, абы
было и нам знакомито, абы ѡнъ потом сѧ тог(о) не допускалъ. 

Приятелем нашим и сꙋседом, бꙋръмистрꙋ Ризкого мѣста, и ратъманом, и всему
поспол(ь)ствꙋ 

+ Ѡт Ивашка Данил 

[Ѡт] намѣстника полоцкого пана Богданова Ѡндреевича, маршалка великого корол(ѧ),
и ѡт бояръ полоцких и ѡт мѣщан, и ѡт всего поспол(ь)ства приятем нашим и
суседом, паном ратманом ризьским поклон и приязнь. 

А також жаловал нам полочанин наш Санко Маркович на вашего рижанина на Радивона
на Ламарѧ, што ж силно ѡтнѧл оу него ластъ попелꙋ и самого збилъ и бородꙋ
вырвал. 

Ино штобы ваша м(и)л(о)сть оудѣлали справедливос(ть) нашомꙋ полочанину по
хрестному целованью, как мы вашим рижаном дѣлаемъ право. А пак ли нашим людем
людем не дѣлаете справедливости, и мы здѣ оу Полоцку вашим рижаном не оудѣлаемъ
права, а за свое оузвелим оузѧли. 

Приятелем и сꙋседом нашим, паном ратманом ризьским 

Приятелѣм нашим и сусѣдом, ратманѡм и бꙋрмистром, и всему поспол(ь)ству
Ризког(о) мѣста ѡт пана Богданава намѣстника полоцког(о) Ивашка Данил(ь)евича
чоломбитьѣ. 

А такеж здес(е) жаловали нам полочанѣ на имѧ Фѡма а Давыд на Шепелѧ на Гануса, а
рекучи: «Фѡма был виноват Ганусꙋ Шепелю трема ласты попелу. И ѡн ему ѡтдал, тот
Фома, два рꙋбля и пѧт(ь) грош(е)и, a оудостали Фѡма подал Ганусу Давыдка оу
девѧсте грошох. И Ганусъ на Давыдку девѧсто грош(е)и оузѧл — тую достал(ь), што
Фома перевел. 

Ино Ганусъ ѡпѧт(ь) поимал Фѡмꙋ, перваг(о) истьца, да правит(ь) дрꙋгих пенѧзеи на
Фоме» . 

И ваша м(и)л(о)сть оудѣлаите справѣддивость, абы Ганусъ дал оупокои Фомѣ. 

А естьл(и) будет до нег(о) дѣло, и ѡн бы перед нами правом искал. 

А зануж тот Ганусъ квалтъ дѣлает(ь), на право не ходѧ, да сам грабит без судꙋ. 

Приятелѣм и сусѣдом нашим, ратъманѡм и бꙋръмистром, и всему поспол(ь)ствꙋ
Ризкого мѣста 

+ Ѡт Богдана Ѡндрѣевича, маршалка короля его м(и)л(о)сти, намѣстника
полоцког(о), приятелем нашим и сусѣдом, буръмистром и ратманом Ризкого мѣста. 

Послали есмо к вам посла нашого в рѣчах, боярина г(о)с(по)д(а)ря нашого короля
его м(и)л(о)сти Сенка Яцковича. Што будет(ь) ѡт нас вам молвити, штобы ваша
м(и)л(о)стъ ему вѣрили, то есть наши рѣчы. 

Псан оу Полоцку, мая 5 д(е)нь. 

+ Приятѣлем и сꙋседом нашим, паном боурмистром, и ратманом, и всѣм кꙋпцом
Ризког(о) мѣста ѡт бояръ пол(о)цких и ѡт мѣщан, и ѡт всѣго поспол(ь)ства
Пол(о)цког(о) мѣста поклон приятѣльскии со всим добрым. 

Явлѧемъ вашѣи м(и)л(о)сти, издѣссе наш пол(о)чанинъ ѡсп(о)д(а)рьскии
ч(о)л(о)в(е)къ на имѧ Мартинѣць жаловал нам, што там оу вас в Ризѣ ваши нѣмци
пограбил(и) ег(о), пришѣдше оу стрꙋзе, възѧли в нѣг(о) четыри дѣсѧтки черѣвъевъ
да двѣ гривнѣ пѣнѧзеи. 

И ваш(а) м(и)л(о)сть тог(о) вѣдаетѣ сами, что промѣжи нами ес(ть) оу вѣчных
записех на ѡбѣ сторонѣ не ѡтмолвлѣно и ни записано, штобы купцом не призволѣно
вымѣнѧчи которым товаром не торговати вашим рижаном оу нас оу Пол(о)цкꙋ, а нашим
оу вас оу Ризѣ. 

И ваша м(и)л(о)сть штобы естѣ вѣлели нашѣмоу пол(о)чанинꙋ ѡсп(о)д(а)рьскому
ч(о)л(о)в(е)коу ѡтвѣрноути всѣ исполна, што в нѣго пограблѣно. А естьли ваш(а)
м(и)л(о)стъ тог(о) нѣ възвелитѣ ѡтдати, и ваш(а) м(и)л(о)стъ про то гораздъ
вѣдаитѣ, што мы тог(о) нѣ хотим ѡтложит(и). 

А псан оу Пол(о)цкꙋ, ноябрѧ 24 д(е)нь. Боярѣ пол(о)цкыи и мѣщанѣ, и всѣ
поспол(ь)ство 

+ Приятѣлемъ и сꙋседомъ нашимъ, паном бурмистром, и ратманомъ, и всѣмъ купцом
Ризког(о) мѣста 

+ Тымъ почестливымъ приятелемъ нашимъ и суседомъ нашимъ милымъ, паномъ
бꙋръмистромъ, воиту, и рядьцамъ, и всимъ ратъмономъ, и всимъ мещаномъ, и всемꙋ
поспольства Ризького места ѡт бояръ полоцькых и ѡт мещанъ, и ѡт всего
поспольства Полоцького места поклонъ приятельскыи со всимъ добрымъ. 

Послали есми да вашее м(и)л(о)сти ѡт бояръ брата своего пана Сенька Радьковича,
а ѡт мещанъ братью нашю Евлашька Федоровичь Кожьчиць и Зенова Бꙋцька с нашими
речьми, прикозаными ими ѡт нас. Што вашеи м(и)л(о)сти говорити ѡт насъ имꙋть, то
есть слово наше, всего поспольства Полоцького места. И ваша м(и)л(о)сть томꙋ
верте, то есть слово наше, всего места Полоцького. 

А псан в Полоцькꙋ, юля въ 4 д(е)нь. Бояре полоцькыи и мещане, и все поспольство
Полоцького места 

+ Буди ведомо всимъ добрымъ людемъ н(ы)нѣ и потомъ, всимъ почестливымъ паномъ,
кто на нашь сесь листъ ꙋзрить или услышить его чтꙋчи. 

А какъ промежи насъ, буръмистровъ и ратъмоновъ, и всего поспольства Ризького
места, а такъже ѡт чесныхъ пановъ и бояръ, и мещанъ, и всего поспольства
Полоцького места, какая была промежи насъ неизгода и нелюбовъ, и гневъ ꙋсталъ в
лета после Б(о)жьего нарожения тисѣча летъ и четыриста и шездесятъ шостого годꙋ
на весне ѡбо Възнесеньи Б(о)жьи, што тутъ сошли поцькыи струги, наемъныи и
ненаемъныи, своими товары и по свои товары, што перь того были поторъговали; и
мы, бꙋръмистрове и ратъмоне, того тавару полоцького не выдали, и стругы на гору
пошли пошли порожьнии, для того непочестливого слова и похвалъкы, што Гаръмону
говорили и Захарьи, а после и писали. А либо будеть што ꙋчинено промежи нами с
обою сторонъ, и тыи товары полоцькыи замешькали за нами, за рижены, ѡтто
Възнесенья да Ильина днѧ, и ѡ тых часехъ был панъ Сенько Григорьевич
посольствомъ, пан Митько Трꙋхонович, пан Евлашько Федорович и иньшии мещане с
ними приехали да Куконоса, да ѡрьцибисъкупа, а такъже из Ригы приехали наши
ризькыи послы Куконосу: панъ Ганусъ Филипович, буръмистръ, панъ Ганусъ Борхъ,
панъ Гаръманъ Жуньдерь. И тутъ коца не въчили. И ѡттоле приехали к Ризе и были
на местереве городе и на ратꙋши. И тогды рижене поцькыи товары выдали, и слюбили
тыи послы полоцькыи и рꙋку дали, што купъцемъ чистъ путь на ѡбе стороне по
старои записи. И мы, рижене, послали есмо на тотъ слюбъ своихъ кꙋпъцевъ к
Полоцьку своими товары, и ни наши тавары забавили. И ѡт тъе забавъкы пром[е]жи
нами гневъ и щкоду сталъ и неизгоды. И мы своихъ пословъ послали да ѡсвеценого
короля, ѡсподарѧ нашего и его м(и)л(о)сти да Смоленьска, а после того к Вильни,
к Трокомъ великои страве. И тогды есмо товары свои выслобонили и листь есмо свои
записали полочаномъ, коли промежи насъ единанья не бꙋдеть, и мы, рижене, слюбили
ѡпятъ тыи товары поставити в Полоцьку, какъ у листу записано. А после того былъ
суемъ на Иньдрици, и тутъ куньца не въчинили. 

И н(ы)не приехали к намъ чесныи послы полоцькыи и з верешимъ листомъ, ѡт бояръ
на имя панъ Сенько Радькович, а ѡт мещанъ панъ Евлашько Федорович, панъ Зеновеи
Бꙋцько да нашее ратꙋши и до всего Ризько места. И мы выбрали ѡт своихъ
ратъмоновъ три, а ѡт купъцевъ три, на имя па Конъдротъ Гостиловичь, панъ
Радивонъ Ламорь, буръмистры, пан Ганусъ Красныи, ратъмонинъ, и ѡт купъцевъ панъ
Володимеръ Меи, пан Петръ Иньдриковичь, пан Ганусъ Герькович. Ино тыи з Божьею
помочью и С(вѧ)т(о)го Д(у)ха въединали и докочали, наиперьвеи, што записи старыи
промежи насъ, рижены и полочаны, ѡсподаря нашего великого кнѧзя Витовъта и князя
Конъдрота ѡт Виньтикыѡфь, местеря Лифляньское земли и Немецького закона, a
такъже потвердиль тыхъ записовъ кня великыи Жидимонтъ, и н(ы)нечи ѡсподарь
наѡсвеценыи король такъже потвердилъ, и мы излюбили тыи записы твердо деръжати с
обою сторонъ, ни в которомъ члонъкоу не выступати, моцьно исполнь держати безь
кажьное хитрости и переводъкы. А шо промежи насъ был гневъ уставъ и шкоды з абею
сторонъ, ино намъ конечьно того риженомъ и полочаномъ не въпоминати. 

И мы, рижене, излюбили блюсти полоченина в Ризе какъ своего брата риженина, и
справедливость имъ делати во семъ, никоторого имъ гневу не въпоминати ни въ таи,
ни въ яво, безъ кажьное хитрости, ѡдинъ другого булюсти и помогати, боронити, ка
самому себе со всимъ добрымъ. 

И мы, буръстрове, и ратъмоне, и все поспольство Ризького места видели есмо тую
шкоду коръмникомъ и теглицомъ, и мы полочаномъ за тую шкуду дали сто рублевъ. А
наши великыи шкоды ѡтложили и гневъ и злость изо всего с(е)рдца. 

И ѡни намъ, полочане, тотъ листъ ѡтдали и померьтвили. И потомъ намъ того не
въпоминати со ѡбу сторонъ, а ни поруба за то не держати ѡбъ всих ѡбыдах, как
перьво писано. 

А кому до кого будеть дело, ино знати исцю исца, какъ у старыхъ записехъ стаить.

А для лепъшее твердости и верности мы, бꙋръмистры и ратъмоне, ѡт купъцевъ нашихъ
и ѡт всего Ризького места за насъ и за ши последъкы, што в семъ нашемъ листу
верху писаные члонъкы, то имамъ твердо и вечно держати, непорꙋшено на ѡбе
стороне безъ кажьное хитлянъство, явъно, и печать есмо свою привесили к сему
листу. 

А листъ сесь нашъ писанъ и данъ в Ризе, в лето после Б(о)жьего нароженья тисеча
летъ и четыриста и семъдесятъ ѡсмого году, м(е)с(е)ца юля въ 22 д(е)нь, на
паметь с(вѧ)тое Марьи Могдалыни. 

Сесь листъ ризькыи, которыи данъ почаномъ, слышьно изо всего ѡбычея ѡт слова да
слова къ полоцъкы листъ ѡт Полоцого города, данъ риженомъ. 

+ До того велебъного преѡсвещеного арьцибисъкупа Селивестра с(вѧ)тое ризькое
церькви, нашего милостиваго ѡсподаря 

+ Буди ведомо всимъ добрымъ людемъ н(ы)нѣ и потомъ, всимъ почестливымъ, хто нашь
сь листъ узрить или услышить его чтꙋчи. 

А какъ промежи насъ, чесных пановъ и бояръ полоцькых, и мещанъ, и всего
поспольства Полоцького места, а такъже ѡт всихъ почестливых пановъ буръмистровъ
и ратъмоновъ, и купъцовъ, и всего поспольства Ризького места, какая была промежи
нас нелюбовъ и неизгода, и гневъ усталъ в лето после Б(о)жьего нароженіа тисеча
летъ и четыриста и шездесятъ шостого году на весне ѡбо Възнесении Б(о)жии, што
тутъ съшли наши полоцькыи стругы, наемъныи и ненаемъныи, своими товары и по свои
товары, што первеи того были поторговали; и ѡни, буръмистрове и ратъмонове,
наших товаровъ полоцькыхъ не выдали, и стругы наши поцькыи пошьли на гору
порожьнии, а для того непочестливого слова и похвалъкы, што Гаръману говорили и
Захарьи, а пасле и писали. А либо што будеть учинено промежи нами с обею
сторонъ, и тыи товары полоцькыи за нами, за рижены, замешькали ѡт Вознесенья да
Ильина дня, и ѡ тых чесехъ былъ па Сенько Григорьевич посольствомъ, панъ Митько
Трухонович, пан Евлашько Федоровичь, инъшии мещане с ними приехали да Кукуноса,
до того велебъного преѡсвещеннаго арьцибисъкупа Селивестра и с(вя)тое сборъное
ризькое ц(е)ркви. А такъже из Ригы приехали ризькыи послы да Кукуноса: панъ
Ганусъ Филиповичь, буръмистръ, панъ Ганусъ Боръхъ, панъ Гаръмонъ Жунъдерь. И
тутъ коньца не въчинили. И ѡттоле приехали к Ризе и были на местереве городе и
на ратуши. И тогды рижене полоцькыи товары выдали, и слюбили тыи послы полоцькыи
и руку дали на томъ, што коупъцомъ чистъ путь на ѡбе стороне по старымъ
записомъ. И на тотъ слюбъ послали рижене своих купъцевъ к Полоцьку и своими
товары. Ино тогды полочане товары немецькыи забавили. 

И ѡт тое забавъкы промежи нами, полочаны, и рижены гневъ и неизгоды. И мы,
полочане, своихъ пословъ послали да ѡсвеценого короля, ѡсподаря нашего и его
м(и)л(о)сти да Смоленьска и потомъ к Вильни и къ Трокомъ на великои страве. Ино
тогды рижене товары свои выслобонили и листъ своі записали полочаномъ, коли
промежи насъ единанья не будеть, ино намъ рижене слюбили ѡпять тыи товары
поставити в Полоцьку, какъ у листу записано. А после того былъ суемъ на Индрици,
и тътъ коньца не чинили. 

Ино н(ы)нечи послали полоцькыи бояре и мещане, и все поспольство Полоцькое место
свои послы полоцькыи и з верещимъ листомъ, ѡт бояръ на імя панъ Сенько
Радькович, а ѡт мещанъ панъ Евлашько Федоровичь, панъ Зеновеи Боцько да вашее
ратуши и д(о) всего Ризького места. И рижене выбърали ѡт своихъ ратъмоновъ три,
а ѡт купъцовъ три, на имя панъ Конъдротъ Гостилович, панъ Радивонъ Ламорь,
буръмистры, панъ Ганусъ Крысныи, ратъмонинъ, a ѡт купъцевъ панъ Володимеръ Меи,
панъ Петръ Инъдрикович, панъ Ганусъ Герькович. Ино тыи з Божьею помочью и
С(вя)т(о)го Д(у)ха въединали и доконьчали, наиперьвеи, што записи старыи промежи
насъ, полочанъ и риженъ, ѡсподаря нашего великого князя Витовъта, князя
Конъдрата ѡт Виньтикыѡфь, мешьтеря Лифляньское земли и Немецького закона, а такъ
потвердилъ тых записовъ князь великыи Жимонтъ, и н(ы)нечи ѡсподарь нашь
ѡсвеценыи король такъже потвердилъ, и мы излюбили тыи записы твердо держати с
обою сторонъ, ни въ которомъ члонъку не выстоупати, моцьно исполнь держати безъ
кажьное хытрости и переводъкы. А шьто промежи нас былъ гневъ усталъ и шькуды из
абою сторонъ, ино намъ коньчн(о) того не въпоминати, полочаномъ и риженомъ. 

И мы, полочане, слюбили есмо блюсти риженина в Полоцькꙋ какъ своего брата
полочанина, и справедьливость имъ делати въ всемъ, никоторого имъ гневу не
впоминати ни въ таи, ни въ яво, безъ кажьное хытрости, ѡдному ѡдного блюсти, и
помогати, и боронити, какъ самому себѣ, со всимъ добрымъ. Ино н(ы)не
буръмистрове, и ратъмонове, и все поспольство Ризького места видели тую шкоду
наших коръмниковъ и теглицовъ, и ѡни намъ, полочаномъ, за тую шкоту дали сто
рублевъ. И свои великыи шкоды ѡтложили и гневъ и злость изо всего с(е)рдца. И
мы, полочане, тотъ листъ ихъ записъныи ѡтдали и помертвили. И потомъ намъ того
не въпоминати с обею сторонъ, а ні поруба за то не держати ѡбо въсихъ обидахъ,
какъ перво писано. 

А кому до кого будеть дело, ино знати исцю исца, какъ у старыхъ записехъ стаить.

A деля лепъшее твердости и верности і мы, бояре поцькыи и мещане, и все
поспольство Полоцького места за насъ и за наши последъкове, што в семъ нашемъ
листу верхописаныи члонъкы, то намъ твердо и вечьно держати, непорушено на ѡбе
стороне безъ кажьное хытлянъства, явъно, печать есмо свою приложили к сему
листу. 

A листъ сесь нашь писанъ и данъ в Полоцьку, в лето по Б(о)жьемъ нарожении тисеча
летъ и четыриста и семъдесятъ ѡсмого году, м(е)с(е)ца юля в 22 д(е)нь, на паметь
с(вя)тое Марьи Могдалыни. 

+ Приятѣлем нашим и сꙋседом, паном бꙋрмистрꙋ и ратманом, и всѣм купцом Ризког(о)
мѣста ѡт пан(а) Зеновъя Васильевич(а) чол(о)битье. 

Рад бых слышал вашѣе м(и)л(о)сти здоровъе, наших милых приятелеи, а самъ есми,
дал Б(о)гъ, здоровъ до Б(о)жьи воли. 

А што есми пѣред симъ писалъ до вашѣе м(и)л(о)сти ѡ своем слоузѣ ѡ Якуши,
виноват был емꙋ ваш немѣць небожчикъ Симонъ 15 грош(е)и да рубль. И повѣдал мнѣ
издѣ мои слꙋга Якушь, што ваш(а) м(и)л(о)сть там емꙋ про то дали право на ратꙋши
и зъ Симоновым с(ы)номъ, и вѣлели емꙋ ваш(а) м(и)л(о)сть слꙋгꙋ моег(о) ѡтлезти,
Якуша. И тот Симонович пѣрепросил слꙋг(ꙋ) моег(о) Якуша, што было емꙋ издѣ
приехати къ Пол(о)цку къ Покровꙋ Пр(е)ч(и)стое и слꙋг(ꙋ) моег(о) ѡтлезти. И в
том сѧ тот Симонович пѣред слугою моим не исправил. 

И ваш(а) бы милостъ велѣли слꙋг(ꙋ) моего ѡтлѣзти исъправѣдьливо. А што сѧ издѣ
пригодить вашим людѣм, и мы такѣж исправѣдливо ѡбо всѣмъ бꙋдем право дати. 

A псан оу Пол(о)цку, генв(аря) 4 д(е)нь, индик(та) 13 . 

+ Приятѣлемъ нашимъ и сꙋседомъ, паном бурмистрꙋ и ратманомъ, и всѣмъ купцѣмъ
Ризкого мѣста 

+ Вел(е)бным и поч(е)стьливым нашим приятѣл(е)мъ добрым и суседомъ, паном
бꙋрмистром, и ратманом, и всѣмоу поспол(ь)ствꙋ Ризког(о) мѣста ѡт пан(а) Зеновъя
Васил(ь)евича поклон. 

Про то ж вашѣи м(и)л(о)сти пѣрвѣи сег(о) писалъ есми листъ свои ѡ своем слоузѣ ѡ
Якꙋши, што ж ѡнъ порꙋченъ был [по Си]монѣ, по нѣмчинѣ, по в[а]шем рижанинѣ, оу
двоу копах грош[(е)и б]ѣз пѧти грош(е)и. И ваш[(а) м(и)л(о)сть ратман]овѣ
присꙋдили слꙋзе моемꙋ на Симоновѣ с(ы)нѣ възѧти тыи двѣ копѣ грош(е)и. И
Симоновъ с(ы)нъ тогды слꙋгы моег(о) нѣ ѡтлѣзлъ. И ваш(а) м(и)л(о)сть сами
оуеднали томꙋ Симоновичю рок — Покровъ Маткы Б(о)жии быти оу Пол(о)цкꙋ и съ
слꙋгою моим розлѣзтисѧ. И ѡнъ на тот рок к Пол(о)цкоу не приехал. И я до вашѣе
м(и)л(о)сти зимꙋсь дрꙋгии свои листъ писал. И ваш(а) м(и)л(о)сть тогды ег(о) оу
Ризѣ поимали, и до сихъ часов тых двꙋ копъ слꙋзѣ моемꙋ не ѡтдал. 

И ваш(а) м(и)л(о)сть, пановѣ, оудѣлаитѣ оу том слꙋзѣ моемꙋ исправѣдьливость, как
мы вашим немцомъ издѣ оу Пол(о)цкꙋ, обо всѣм даем имъ право, штобы тот
Симонович, болши тог(о) нѣ замѣшкаючи, слꙋг(у) моего ѡтлѣзлъ бѣз всѧкое
пѣреводкы, штобы болши тог(о) слꙋзѣ моему замѣшьканья нѣ было. 

+ Велѣбным и поч(е)стьливым приятѣл(е)мъ и сꙋседомъ нашим добрым, паном
бꙋрмистром, и ратманом, и всѣму поспол(ь)ствꙋ Ризкого мѣста 

+ Г(оспо)диноу моему пану Радивонꙋ Лѧмортꙋ, бꙋрмистрꙋ Ризког(о) мѣста, и
приятѣлю моему пану Ганꙋсꙋ Красномꙋ ѡт пан(а) Зеновъева слуги Васильевич(а)
чол(о)бит(ь)е. Явлѧю вашѣи м(и)л(о)сти и чолом бъю, што ваш(а) м(и)л(о)сть
присꙋдили мнѣ на Симоновичи, на нѣмчинѣ, на вашем рижанинѣ, мои двѣ копѣ
грош(е)и бѣз пѧти грош(е)и, и как я сими часы был оу вашѣе м(и)л(о)сти оу Ризѣ,
ино ег(о) тых часовъ в Ризѣ не было, и молвили так, што ѡнъ поехал семъ к нам к
Полоцку. Ино ѡнъ издѣ оу Пол(о)цкꙋ не бывал, и ваш(а) м(и)л(о)сть про то сами
вѣдаетѣ набол(ь)ши, што мое не загинѣт(ь) ѡсп(о)д(а)рѧ моег(о) здоровъемъ. А я
вашѣи м(и)л(о)сти чол(о)мъ бъю. А псан оу Пол(о)цку, февр(а)лѧ 22 д(е)нь,
индик(та) 13 . Якуш, пан(а) [Зен]овъевъ слуга 

+ Пану Радивонꙋ Лѧмортꙋ, буръмистрꙋ Ризког(о) мѣста, и и пану Ганусꙋ Красному 

+ Ѡт пан(а) Зеновъя Васильевич(а) приятѣлем моимъ, паном бꙋрмистрꙋ и ратманом, и
всѣмъ коупцом Ризког(о) мѣста чол(о)битье и оуставичная приязнь п[о вся ч]асы. 

Явлѧю вашѣи м(и)л(о)сти, [пос]ылалъ есми тамъ слꙋгу сво[его] […] [по]сол там
[н]а Дꙋбънѣ на рѣцѣ слꙋ[г(у)] моег(о) Якуша оубили и людѣи мои[х] перебил(и), и
ѡн про то, слуга мои Якушь, вашѣи м(и)л(о)сти жаловал на ратꙋши. И ваш(а)
м(и)л(о)сть тому права нѣ дали никаког(о) жь, и ѡпѧт(ь) ехалъ сюда к Полоцкꙋ и
съ сол(ь)ю. И ѡни, пѣренѣмшѣ слꙋг(у) моег(о) оу Лыкошѣвѣ, и людѣи моих
пѣребил(и) и ѡтнѧли шѣсть мѣховъ соли и ещѣ к томꙋ възѧли на них рубль грош(е)и.

И я тог(о) вам явлѧю и възѧл есми издѣ оу Пол(о)цкꙋ за то оу ваших купцовъ оу
Радивона бѣрковѣскъ воскꙋ. И ваш(а) м(и)л(о)сть томꙋ право вчинитѣ: мое ѡтдаитѣ,
а свое болшѣе возмитѣ. Не зоимаи бы про то промѣжь нами правыи люди нѣ были оу
щкодѣ. 

А псан оу Пол(о)цкꙋ. 

+ Приятѣлем моимъ, паном бꙋрмистрꙋ и ратманом, и всѣм купцомъ Ризкого мѣста 

+ Велѣбным и поч(е)стьливым паном сꙋседом нашим, бꙋрмистром, и ратманом, и
купцом, и всѣмꙋ поспол(ь)ствꙋ Ризког(о) мѣста ѡт бояръ пол(о)цкых и мѣщан, и
всѣг(о) поспол(ь)ства Пол(о)цког(о) мѣста поклон. 

А такѣж пишем вашѣи м(и)л(о)сти, што ваш(а) м(и)л(о)сть писали до нас, што ж се
здѣсе пан Зеновѣи взѧл оу немчина вашѣго оу Радивона крꙋгъ воскꙋ за свою щкоду,
за свои товаръ, за сол(ь), што оу ег(о) людѣи и у слꙋгъ ег(о) ѡтнѧто оу
Лыкошковѣ, шесть меховъ соли и рубль грош(е)и, и слꙋгъ ег(о) бито и соромочѣно.
А пишѣте ваш(а) м(и)л(о)сть до нас, штобыхмо пану Зеновъю говорили, штобъ вашѣмꙋ
немъчинꙋ Радивонꙋ тот крꙋгъ вѣрнулъ. И мы есмо длѧ вашѣг(о) листа пану Зеновъю
доброе слово говорили. 

И пан Зеновѣи вашѣмꙋ немчинꙋ Радивонꙋ тот крꙋгъ воскꙋ вѣрнул длѧ нашѣго слова и
длѧ вашѣго листа. А пишѣте ваша м(и)л(о)сть, штобъ пан Зеновѣи слꙋгоу своег(о)
там жо послал. 

И пан Зеновѣи послал слꙋгоу своег(о) того на имѧ Гридка Порщакꙋ, кот(о)рого тамъ
бито и соромочѣно. Ино, как ваша м(и)л(о)сть до нас писали, штобы ваш(а)
м(и)л(о)сть пану Зеновъю справѣдьливость оучинили: тꙋю ег(о) соль вѣрнꙋли и тот
рубль грош(е)и. А если ваша м(и)л(о)сть исъправѣдливости не оудѣлаетѣ, тог(о)
товарꙋ не вѣрнѣт(е) пану Зеновъю, и пан Зеновѣи се издесѣ оу Пол(о)цкоу ѡпѧтъ за
свои товаръ возмѣт(ь). 

А што пишѣт(е) ваш(а) м(и)л(о)сть, што жь нѣ оу вашѣи земли тая щкода стала пану
Зеновъю, а тычѣте ваш(а) милость о старыи записи, ино ваш(а) милость посмотритѣ
оу записех, стоит ли то записех Лыкошковъ а любо Невъгинѧ, што въ Лыкошковѣ а
либо в Нѣвъгини стерѣчисѧ нашимъ полочаном. Ино, пановѣ вѣл(е)бныи, надѣемсѧ,
што ж тог(о) оу вашихъ записех не стоит(ь) оу старых. А надѣемсѧ, што ж так
стоить про то как в наших, так и въ вашихъ въ старых записехъ, што рижанинꙋ ѡт
Риги купцю до Пол(о)цка, а полочанинꙋ нашемꙋ и до Риги и его животу и товару
чистъ пут(ь), хотѧ бы и воиско под которым мѣстом стояло. И ваш(а) м(и)л(о)сть,
мꙋдрыи и вѣл(е)бныи пановѣ, тог(о) посмотритѣ, хто с тог(о) выступает(ь) из
вѣчных записовъ. 

+ Велѣбным и поч(е)стьливым паном сꙋседом нашим, бꙋрмистром, и ратманом, и
купцом, и всѣмꙋ поспол(ь)ствꙋ Ризког(о) мѣста 

Ѡт пана Богдана Ѡндрѣевича, маршалка земског(о), намѣсника полоцког(о),
приятелем и сꙋседом нашим милым, бꙋрмистрꙋ и ратманомъ мѣста Рꙋзког(о),
приятел(ь)ство со всим добрим ꙋ доброи воли. 

Што ваша м(и)л(о)сть к нам писали, жалꙋючи нам на бояръ полоцких, и на намѣсника
нашег(о) Ивашка Данил(ь)евича, и на мѣщан мѣста Полоцког(о), бꙋдци бы вашомꙋ
кꙋпцꙋ Адамꙋ оуделали кривдꙋ не подлꙋг права и записеи, — безвиннѣ ег(о)
сковавъши, до Риги послали, абыхмо ꙋ том права досмотрели. 

И мы тог(о) сами смотрели. Адамъ жаловал перед нами на бояр полоцких, и на
намѣсника нашег(о), и на мѣщан, рекꙋч(и): «Безвиннѣ мя сковали и до Риги
послали» . 

И боярѣ, и намѣсник наш, и мѣщанѣ перед нами стали и рекли: «Мы сꙋдили подлꙋг
права и записеи, как ес(ть) на ѡбѣ сторонѣ: мѣстꙋ Полоцкомꙋ и мѣстꙋ Рызкомꙋ.
ꙋзвестили нам вѣщии места Полоцког(о), которыи ес(ть) ꙋ присязе, рекꙋч(и):
«Немчин Адам ꙋтаил ꙋ нас вѣщое: ѡт двꙋ мехов соли не заплатил, и тыи два мѣхи
продал псковитинꙋ» . 

И Адам рек перед нами: «Заплатил есми вѣщое ѡт тых двꙋ мѣховъ соли» . 

И мы пытали: «Ес(ть) ꙋ тебѣ свѣтки, штобы ты вѣщое заплатил? » И Ѡдам на то
свѣтъковъ не дал. И мы ꙋ том знашли ег(о) виноватог(о). И ꙋчинили есмо подлꙋг
записеи: ꙋ тои ег(о) винѣ сковавши до Риги послали, абы ег(о) казнили по своемꙋ
праву, как бы тог(о) наперед не было. 

И Адам рек: «Давалом на то свѣтъки, што есми вѣщое заплатил, и тыи сꙋд(ь)и
свѣтъковъ моих не приняли» . 

И мы пытали Адама: «Ес(ть) ꙋ тебѣ на то справꙋ, што тыи сꙋд(ь)и твои справы не
приняли, черес тое тебѣ ковали? » . И Адам рек: «То свѣсвѣдомо людем добрим,
вашег(о) мѣста мѣщаном Ѡлферꙋ Кортеньевичꙋ и Ѡртем(ꙋ) Бꙋцковичꙋ, тыи ми велели и
ꙋ право ꙋстꙋпит(и), шлюся на них» . 

И мы тых мѣщан перед собою ѡпытали, как им тое дело свѣдомо, абы свѣтчили подлꙋг
правды. И ѡны рекли: «Мы не видали Адама ѡт тых двꙋ меховъ соли вѣсчог(о)
даюч(и) а ни перед сꙋд(ь)ями ѡ том справы даючи, а ни есмо емꙋ велели ꙋ право
ꙋстꙋпатъ» . 

И мы по томꙋ бояр, и намѣсника нашег(о), и мѣчан ѡправили, а Ѡдама знашли
виноватог(о). 

Про то ж ся томꙋ велико дивꙋем, што ж кꙋпци ваши вам не так повѣдают(ь), как ся
им зде, ꙋ нас, право деет(ь). А мы з Бож(ъ)ею помочю тыи дела не инак справꙋем,
ниж так, как ес(ть) ѡбычаи права: подлꙋг записеи. 

Псан ꙋ Полоцкꙋ, м(е)с(е)ца нояб(ря) 1 д(е)н(ь), на ден(ь) ꙋсих с(вя)тых. 

Приятелем и сꙋседом нашим милым, бурмистрꙋ и ратманом мѣста Рызкого 

Ѡ Ѡдамовъ сꙋд 

Ѡт пана Богдана Ѡндрѣевича, маршалка земског(о), намѣсника полоцког(о),
приятелем и сꙋседом милым, бꙋрмистрꙋ и ратманом Ризког(о) мѣста приятел(ь)ство
со всим добрим ꙋ доброи воли. 

Што ваша м(и)л(о)сть к нам писали, жалꙋюч(и) нам на бояръ полоцких, и на
намѣсника нашег(о) Ивашка Данил(ь)еви, и на мѣщан мѣста Полоцког(о), што ж ваш
ратман Микꙋла продал кон(ь) полочанинꙋ Ивашкꙋ Терешковичꙋ за шесть ластовъ
попелꙋ. А тот попел мел дати на рок под своим браком. И ꙋ том тот Иван дал на
себѣ запис(ь) Микꙋле. И Микꙋла тꙋю запис(ь) дал немчинꙋ Юрью, тог(о) попелꙋ
правити. И бꙋдци бы ꙋ Юрья тꙋю запис(ь) ѡтняли квалтом безправнѣ и зъ записью
ѡтняли ѡсмъ коп безъ двадцати грошеи. 

И мы ѡ том бояръ и намѣсника нашег(о), и мѣщан ѡпытали, как ѡни тог(о) смотрели.
И ны перед нами суд свои ѡтказали: «Пришол перед нас немъчин Юрьи и жаловал на
Ивана Терешковича, на полочанина, абы емꙋ заплатил попел подлꙋг записи, как ся
записал Микꙋлѣ» . Иван рек: «Я ся Микꙋле ꙋ попеле знаю, a лѣ брал есми ꙋ Микꙋлы
товар — селедци. 

А ѡн ми довал за добрии. А селедци вел(ь)ми лихы. ꙋ том ми щькоды стало мног(о).
Хоч(ь) ми за то ѡтвѣт дат(и) и за щькодꙋ стоят(и), а я тобѣ попел подлꙋг записи
дам» . И Юрьи доброволнѣ ꙋ право оустꙋпил, а рек: «Я хочꙋ за то ѡтвѣт дат(и) и
за щькодꙋ стоят(и), даи на то свѣдецтво, если бꙋдꙋт(ь) тыи селедци лихи, где еси
их продовал» . Иван послался до места Мѣнска и до тых кꙋпцов, которыи ꙋ нег(о)
тыи селедци брали и емꙋ зася ѡткидывали. И тыи кꙋпци то посвѣтъчили, и ны тое
щькоды ꙋсее зличили ѡдинадцат(ь) коп, што ся Иванꙋ ꙋ тых селедцах стало. И Юрьи
рек: «Ач ѡн бꙋдет иныи селедци лихии продовал, а не тыи, которыи ꙋ Микꙋлы брал,
нехаи ми на то присягнѣт(ь), а я хочꙋ то ꙋсе поплатит(и)» . Иван на то
присягнꙋл, што емꙋ тая щькода ꙋ тых селедцох стала, што брал ꙋ Микꙋлы. И Юрьи
сам тꙋю запис(ь) Иванꙋ вернꙋл, по которои мел ꙋзят(и) шесть ластов попелꙋ, а тот
попел поставил за пят(ь) коп грошеи, а к томꙋ доложил шесть коп, тог(о) Иванꙋ
пришло ѡдинадцат(ь) коп за ег(о) щькодꙋ. А децкомꙋ, которыи ездил до Менска на
свѣдецтво, томꙋ казали на Юрьи проезда ꙋзят(и) рꙋбль, как ес(ть) ѡбычаи. 

Приятелем и суседом нашим, бурмистрꙋ и ратманомъ Рызког(о) мѣста 

Ѡт пана Богдана Ѡндрѣевича, маршалка земског(о), намѣсника полоцког(о),
приятелем и сꙋседом нашим милым, бꙋрмистрꙋ и ратманом Рызког(о) места,
приятел(ь)ство ꙋ доброи воли со всим добрым. 

Што есмо кꙋ вашеи м(и)л(о)сти перво сег(о) послы посылали и ꙋ листех неѡднократ
писали ѡ щькоды, которыи ся стали полочаном ꙋ земли вашои черес тыи послы и
листы, право никоторое полочаном не стало. И знали есмо черес листы ваши,
которыи есть к нам писали новым ѡбычаем, а не так, как здавна. 

Пишете, иж бы полочаном не ꙋ вашои земли стали щькоды, алѣ ꙋ Лыкошковѣ. И мы
ꙋглянꙋли ꙋ записи мирꙋ вѣчног(о), которыи есть на ѡбе сторонѣ, Полоцкомꙋ мѣстꙋ и
Рызкомꙋ. Аж бы ся што и промежи земль пригодило, кꙋпцꙋ и ег(о) товарꙋ чистъ
пꙋт(ь) на ѡбѣ сторонѣ, водою и землею, полочаном и рыжаном, к Полоцкꙋ и до Рыги,
а Лыкошкова не тычет(ь). 

Ино мы тыи записи полним. Гдѣ бы ся вашемꙋ кꙋпцꙋ щкода ся стала ꙋ Полоцкои
земли, [м]ы, тог(о) ѡбыскавъши, заплатꙋ чиним. А вы бы по томꙋ ж записи старыи и
но[в]ыи полнили, аб[ы]нап[ере]д ꙋ правдѣ шли, котор[ы]м полочаном ес(ть) дело до
рыжан, тым бы есте справедливость чинили и щькодным заплату. А которым р[ы]жаном
бꙋдет(ь) дело до полочан, вы тых к нам посылаите, мы им право дадим подлꙋг
записеи. 

Такеж жаловал нам боярин полоцкии пан Сенко Григорьевич, ваш немъчин Гарман
Жондеро ванчꙋсъ кꙋпил ꙋ нег(о), два захцика за ѡсмъдесят коп грошеи, а тыи гроши
мел дат(и) на рок, и ꙋ том дал на себѣ запись панꙋ Сенкꙋ. И на тыи роки пану
Сенкꙋ заплата ся не стала, ниж тол(ь)ко ѡдна тридцат(ь) коп заплачена, а
пят(ь)десят не плачена и до сих местъ. 

И коли есмо снималися на Индрици, тогды пан Сенко тꙋю запис(ь) клал перед
бꙋрмистром и перед ратманы Рызког(о) места. А тогды был бꙋрмистром Ганꙋс
Филипович. И нялися тогды панꙋ Сенкꙋ тыи гроши заплатит(и) без перевода. И до
сих местъ не заплачено. Про то бы ваша м(и)л(о)сть тыи пенязи панꙋ Сенкꙋ казали
заплатит(и) без перевода. 

Такеж жаловал нам пан Сенко ѡ свои великии невымовныи кривды, што ся емꙋ стало
черес записи мирꙋ вѣчног(о). Тым(и) разы был ꙋ Ризе мещанин Полоцког(о) места на
имя Матфеи Гатиша и провадил з Рыги пана Сенков товар. И ваш немчин Тимофеи
Гриб, ꙋгонивъши ег(о), ѡтнял квалтом три поставы сꙋкна. А Матфеи повѣдает(ь),
што ж емꙋ ничим не виноват. И ваша м(и)л(о)сть томꙋ ꙋчинит(е) справедливость,
ꙋзятое кажите вернꙋтъ, а виноватог(о) казните, абы тог(о) наперед не было. 

Такеж жаловал нам боярин полоцкии пан Ѡндрѣи Селява, посылал кꙋпца своег(о) на
имя Капꙋстꙋ з деревом до Рыги. И тот Капꙋста торговал з немчином з Гарманом
Жондерѣмъ, продал Гарманꙋ тридцат(ь) деревъ да два, кажьное дерево по пяти
гривѣн, и ꙋзял задатка пят(ь) гривен, а достал(ь) мел на роки дат(и). Тыи роки
давно вышли, заплата ся емꙋ не стала и до сих мѣстъ, а до вашее м(и)л(о)сти ѡ то
мног(о)крат писано, абы емꙋ заплата ꙋчинѣна. На ты листы и до сих мѣстъ не
заплачено, ѡ то хочом ѡт вашее м(и)л(о)сти ѡтписꙋ, про што ся таковыи безправъя
полочаном деют(ь). 

Такеж жаловал нам мѣщанин Полоцког(о) места Ѡртем Бꙋцковиц. Как был ꙋ Рызѣ с
товаром, ваш немчин Ганс Топ ꙋзял ꙋ нег(о) квалтом безъправнѣ полдванадцаты копы
готовых грошеи, а Ѡртем емꙋ повѣдает(ь)ся ничим не виноватъ, а Гарман ꙋ нег(о)
ꙋзял тыи пенязи, рекꙋч(и), бы емꙋ виноват пан Селява. 

Такеж жаловал нам полочанин Васил(ь) Кислая Каша, как ѡн тыми разы был был ꙋ
Рызе с товаром, ваш немчин Тимофеи Гриб ꙋзял ꙋ нег(о) квалтомъ безправнѣ ластъ
соли, и дрꙋгии ваш немчин Ганꙋс Шепел(ь), того Василя ꙋгонивши под Керком, ꙋзял
емꙋ квалтом безправнѣ ластъ селедцовъ. А Васил(ь) им повѣдает(ь)ся ничим не
виноват. А ѡни ꙋ нег(о) тот товар забрали, рекꙋч(и), бы им чим виноват мещанин
полоцкии Кортени. А то с правом не ес(ть). 

Тог(о) записи мирꙋ вѣчног(о) не держат(ь), которыи ес(ть) на ѡбѣ сторонѣ местꙋ
Полоцкомꙋ и Рызкомꙋ, как ес(ть) выписано: истцꙋ истца знати, а правых людеи не
надобѣ порꙋбати. 

Которое бы было дело вашим рыжаном до полочан, и ѡни, приехавши зде, поискиваи
на них правом. А мы им права не бороним. 

Про то мы ѡт вашее м(и)л(о)сти на вси тыи речи хочем ѡтпꙋсꙋ, про што ся таковыи
безправъя полочаном деют(ь) мимо записи старыи и новыи мирꙋ вѣчног(о). 

Псан оу Полоцкꙋ, на ден(ь) с(вя)тог(о) Юрья, м(е)с(е)ца ноября 26 ден(ь),
индикъта 14 . 

Приятелемъ и сꙋседомъ нашимъ, боурмистрꙋ и ратъманомъ Рызкого мѣста 

+ Нашим милым суседомъ и добрым приятѣл(е)мъ, паном бꙋрмистрꙋ и ратманом, и всим
купцом Ризког(о) мѣста поклон приятѣльскии со всим добрымъ по всѧ часы. 

Такѣж што вашѣи м(и)л(о)сти свѣточно про т(о), што там кипа сукна нашѣг(о) кꙋпца
Ѡлфера Кортѣнѣвича, мѣщанина пол(о)цьког(о), оу вашѣе м(и)л(о)сти оу Ризѣ
забавлѣна бѣзлѣпно, а забавил ее Ганꙋсъ Единко, Ѡдамовъ складник. 

И мы вашѣе м(и)л(о)сти за то просим, ваш(а) бы м(и)л(о)сть, тое кипы ѡбыскавшѣ,
и вчинили исправѣдливость, вѣлели бы естѣ ее ѡтдати, штобы бол(ь)ши тог(о)
правыи люди нѣ гибли и нѣ были въ щкодѣ. Боярѣ пол(о)цкыи и мѣщанѣ, и всѣ
посполство 

+ Нашим милым суседомъ и добрым приятѣлем, паном бꙋрмистрꙋ и ратманом, и всим
кꙋпцом Ризкого мѣста 

Ѡт бояръ полоцьких и ѡт мѣщан, и ѡт всее земли Полоцькое приятелем и сосѣдом
нашим милымъ, паном Лифлѧнское земли, ратманом Ризьского мѣста, воитомъ, и
рѧдскимъ, и всим мѣщаном Ризьского мѣста, поклон приятел(ь)скии съ всимъ добрым.

Послали есмо до вашое м(и)л(о)сти брата нашого, боярина полоцького Богдана
Яцьковича а мѣщанина полоцького Мишька Ѡрлович(а). Ино што будꙋть ѡни вашеи
м(и)л(о)сти мовити, и ваша бы м(и)л(о)сть рачили им вѣрити, бо то сут(ь) наши
рѣчи, ѡт нас всказаныи до вашее м(и)л(о)сти. 

Псан в Полоцкꙋ, ѡкт(ября) 12 д(е)нь. 

+ Бл(аго)с(ло)в(е)ние вл(а)д(ы)кы Семиѡна, Б(о)гомь сп(а)саемых градовъ Полоцка
и Витебска, нареч(е)ныи митрополит киевскии и всея Роуси, почтивым и
исправедливым и добротливым ѡ С(вѧ)томь Д(у)се дѣтем нашим и соусѣдом и
приятелем милым, ратманом ризким, старостам ц(е)рковным С(вѧ)т(о)го Николы,
которыи смотрѧт(ь) врѧдоу ц(е)рковнаг(о) и ѡт кривдъ боронѧть, требоующим
м(и)л(о)сти Б(о)жии и с(вя)т(о)го великог(о) Николы и ѡт нас бл(аго)с(ло)в(ения)
и м(о)л(и)твы. 

Такеж послали есмо до Риги кь С(вѧ)томꙋ Николѣ слꙋжителѧ и вамь б(о)гомолца сего
попа на имѧ Савоу, а томоу попоу Ивану велѣли есмо к собѣ быти. 

И вы бы, дѣти наши, як(о) приятели ц(е)ркви Б(о)жии того попа имѣли во имени
почтиво, яко своег(о) б(о)гомолца. А ѡнъ долженъ Б(о)га молити ѡ вашем здоровии,
7 - a ваша м(и)лѡс(ть) ѡт кривдъ его бороните. 

И ц(е)рковь Б(о)жию со всим во имени подали попоу. 

А м(и)л(о)сть Б(о)жия и наше бл(аго)с(ло)в(е)ние и м(о)л(и)тва да ес(ть) с вами,
с нашими милыми дѣтми. 

Псан оу Пол(о)цкꙋ, авгоус(та) 21 д(е)нь. 

Ѡт бояръ полоцких и ѡт мѣщан, и ѡт всего поспол(ь)ства земли Полоцкое приятелемъ
и сꙋсѣдом нашим милым, паном Ризьского мѣста, ратманом и бꙋрмистром, воитом и
рѧдским, и всим мѣщаном мѣста Ризьского, поклон приѧтел(ь)скии съ всимъ добрым и
вѣрная приязнь. 

Здѣсе жаловал намъ мѣщанин наш полоцкии на имѧ Кꙋзма Еськович на ратманина
вашего на имѧ на Ганꙋса Красного, што ж, деи, тот Ганꙋс ѡтнѧл в него полтора
бирковеска воскꙋ безправне. Ино не вѣдаем, з вашим ли то вѣдомом так ѡн в нашого
мѣщанина воскъ тот загамовал безправне. А наш полочанин повѣдает(ь), што ж емꙋ
не винен ничим. 

Про то ж ваша м(и)л(о)сть рачите того досмотрѣти и справедливость нашим
полочаном вчинити, ижбы тот воскъ казали ваша м(и)л(о)сть тому полочанинꙋ нашемꙋ
вернꙋти. Абы нашим полочаном бол(ь)ше того ѡт ваших рижан кривды не было, как жо
вашимъ рижаном здѣсе в нас в Полоцкꙋ кривды нѣт. А если пак ваша м(и)л(о)сть
черес тое нашимъ полочаном не всхочете справедливости чинити и докончан(ь)я того
не всхочете полнити, как жо прежнии г(о)с(по)д(а)ри наши и ваши межи нами,
полочаны, и вами, рижаны, тое докончан(ь)е положили, а тепере г(о)с(по)д(а)рь
наш, великии кн(я)зь, по тому ж нам врѧдил, быхмо вашимъ рижаном кривды не
чинили ни в чом, а вы бы нашим полочаном кривды не чинили ни в чом. А если пак
ваша м(и)л(о)сть черес тое нашим полочаном не бꙋдете справедливости чинити и
того докончан(ь)я г(о)с(по)д(а)реи ваших и наших не бꙋдете полнити, ино ваши
нѣмци в нас в Полоцкꙋ живут(ь), а и кꙋпци з Риги до нас до Полоцка ездѧт(ь) жо,
и мы также не бꙋдем вашим рижаном в Полоцкꙋ справедливости чинити, как вы нашим
полочаном в Ризе справедливости не чините. 

Псан в Полоцкꙋ, сен(тября) 9 д(е)нь, индик(та) 15 . 

Приятелемъ и сѣдомъ нашимъ милымъ, паном Ризьского мѣста, ратманомъ и
бꙋрмистром, воитом и рѧдскимъ и всим мѣщаном Ризьского мѣста 

Ѡ воскъ 

Ѡт бояръ полоцких и ѡт мѣщан, и ѡт всего поспол(ь)ства земли Полоцкое приятелемъ
нашимъ и сꙋсѣдомъ нашим милым, паном Ризького мѣста ратманом и бꙋрмистром,
воитом и рѧдским, и всим мѣщаном мѣста Ризского поклон приятел(ь)скии съ всим
добрым и вѣрная приязнь. 

А такеж што ваша м(и)л(о)сть писали до нас, што ж наших полочан держите в себе в
поиманьи в тат(ь)бѣ ѡ серебро. А до нас их не шлете. А сами ваша м(и)л(о)сть ѡ
том добре вѣдаете, што ж вам, рижаном, наших полочан в нѧтство в Ризѣ не сажати
— слати вам до нас до Полоцка, и мы их, досмотрѣвши, и с права скараем подлуг их
заслꙋги. А нам, полочаном, вашого рижанина, в чом коли простꙋпить в которои
татьбѣ в Полоцкꙋ, нам его не казнити — слати нам его к вам и с тою тат(ь)бою,
ино вам его казнити по своемꙋ праву. 

А нам вашого не казнити рижанина, а вам наших полочан не казнити. Бо тое
докончан(ь)е г(о)с(по)д(а)ри наши и ваши так межи нами, полочаны, и вами,
рижаны, положили, а и тепере г(о)с(по)д(а)рь наш великии кн(ѧ)зь по томꙋ ж нам
положил, как жо и прежнии г(о)с(по)д(а)ри наши. 

Про то ж, штобы ваша м(и)л(о)сть наших полочан бол(ь)ше того в себе в нѧтствѣ не
держали и до нас бы их ваша м(и)л(о)сть до Полоцка ѡтослали, нехаи ѡны здѣсе с
тым полочанином на имѧ Якушом перед нами ѡчевисте ꙋ праве станꙋт(ь). И мы, того
досмотревши, и винных скараем, которыи бꙋдꙋть чого заслꙋжили, как право вкажеть,
бо мы за виноватых николи не стоим. 

А иншии рѣчи казали есмо мѣщанинꙋ нашомꙋ Мишькꙋ Ѡрлꙋ вашеи м(и)л(о)сти словом
мовити, и ваша бы м(и)л(о)сть рачили емꙋ вѣрити, бо то ес(ть) наши рѣчи, ѡт нас
всказаныи. 

Псан в Полоцку, сен(тября) 9 д(е)нь, индик(та) 15 . 

Приятелемъ и сꙋсѣдомъ нашимъ милымъ, паномъ ратманом, и бꙋрмистром, и воитом, и
рѧдским, и всим мѣщаном Ризького мѣста 

+ Нашим милым сꙋседомъ и добрым приятѣлем, паном бꙋрмистрꙋ и ратманом, и всим
кꙋпцом Ризког(о) мѣста поклон приятѣльскыи и по всѧ часы вѣрная приязнь. 

Такѣж, што ваш(а) м(и)л(о)сть, наши приятѣли, писали к нам листъ свои, просѧчѣ
нас про своег(о) ратманина кꙋпца на имѧ ѡ Тимофѣи Дирцѣ, ижь быхмо емꙋ поволили
испꙋстит(и) сорокъ стрꙋговъ с рожью к Ризѣ. Ино про то вашѣи м(и)л(о)сти, нашим
приятелѣм, свѣточно, што жь ѡсп(о)д(а)рь наш и ваш, король ег(о) м(и)л(о)сть,
про то нас оустѧгнꙋл и нѣ вѣлел нам ржи ис Пол(о)цка нигдѣ пустити. И мы тог(о),
милыи и добрыи наши сꙋседи, ѡсп(о)д(а)рьског(о) слова дѣржимсѧ. 

А што ваш(а) м(и)л(о)сть проситѣ нас, быхмо к вашѣи м(и)л(о)сти послали рожь,
ино ради быхмо к вам послали. А сами ее в сѣбѣ не дѣржим. А коли есмо ее имѣли,
тогды есмо к вашѣи м(и)л(о)сти и бѣзъ прозбы посылали. Боярѣ пол(о)цкыи и
мѣщанѣ, и всѣ поспол(ь)ство 

+ Нашим милым сꙋседомъ и добрым приятѣлем, паном бꙋрмистрꙋ и ратманом, и всим
купцом Ризког(о) мѣста 

Все мы, королевские люди на имя мохонковляне, первей Овсей Игнатов сын, а Семен
Сенкович, а Осташко Семенов сын, а Радивон Филипов сын, а Овдеи Игнатов сын. 

Чиним знаменито сим нашим листом пред всеми поч(е)стивыми людьми и хто на сесь
наш лист посмотрит или чтучи его послышит, што ж били есмо чолом господину
нашему архиепископу Ионе, владыце полоцкому, о том, што Светой София борть по
нашеи земли Мохонковской. Ино тая борть по нашои земле ходили владычные люди со
Улича. И мы, вси вверху помененые люди мохонковляне, тое борти у господина
нашого владыки полоцкого Ионы просили, штобы нам на тои земли тоя борть ходити.

И господин наш, владыка полоцкий Иона, тую борть по нашои земли нам дал. 

А нам всим, вверху писаным людем мохонковляном, тая борть держати вечно, и нашим
детем, и нашим внучатом, и после нашого роду, хто будет держати нашу отчизну
Мохонковскую, и тым тая борть держати вечно. 

А нам, мохонковцом, мне, Овсею, а Семену, а Осташку, а Радивону, и Андрею, и
после нас нашим детем и внучатом з тое борти софейское давати Светому Софею по 5
пудов меду на год. 

А владыце полоцкому Ионе в тую борть по нашой земли мохонковской не
вступоватися, а ни иным владыком полоцким, которые будут после господина нашого
владыки Ионы, абы в тую борть не вступоватися, што нам дал господин наш владыка
полоцкий Иона, бо то есмо врадили и записали. 

А при сем листе был пан Зеновей Васильевич, Сенко Радкович, протодиакон
мстиславский Олексей, а от мещан Микита Мокеевич, брат его Тимофеи, а бояре
владычные: наместник владычин Шемет Федко Калачков, маршалко владычин Федко
Ильинич, Тышко Шепель, Ермол Попович, Костюшко Андреевич, Яков Радивонович, зять
владычин Варфоломеи. 

А на лепшую твердость на сеи наш лист пан Зеновеи Васильевич и печать свою
приложил. 

А писал дьяк городский Борис Толандинич. 

И пан Сенко Радкович и печать свою приложил. 

А писан сей лист у Полоцку, по Божьим Нарожении 1409 лета, м(еся)ца февраля 28
дня, индикта 15 . 

+ Бл(аго)с(ло)в(е)ние архиеп(и)ск(о)па Иѡны полоцког(о) и витебског(о) почестным
и велѣбным паном сꙋседом и приятелем нашим, пану Ганꙋсоу, бормистрꙋ ризкомꙋ, и
всѣм паном боръмистром и мѣщаном. 

А також вашеи м(и)л(о)сти сведома, што ж ес(ть) ц(е)рк(о)въ С(вѧ)т(о)го Николы
оу вашее м(и)л(о)сти городѣ оу Ризѣ нашег(о) грѣческог(о) законꙋ, а наше
подание, которомꙋ попꙋ прикажем. И н(ы)нѣ подали есмо тꙋю с(вѧ)тоую ц(е)рк(о)въ
С(вѧ)т(о)го Николы попꙋ на имѧ Лоук(ь)янꙋ. Недѣи Б(о)га просит(ь) за
г(о)с(по)д(а)рѧ королѧ ег(о) м(и)л(о)сть и за вашю м(и)л(о)сть, наших приятелѣи,
и за нас. И ваша м(и)л(о)сть кажите старосте ц(е)рковномꙋ ключи подати
ц(е)рковные попꙋ Лоук(ь)янꙋ. А ц(е)рковног(о) всег(о) вѣлите ваша м(и)л(о)сть
ѡсмотрети: и книг, и свеч, и коузни. И што ес(ть) ц(е)рковное, то все попꙋ на
рꙋки подаите. 

А м(и)л(о)сть Бѡж(ь)я, и Пр(е)ч(и)стое ег(о) М(а)т(е)ри, и с(вѧ)т(о)го Николы да
ес(ть) с вами. 

Псан оу Полоцкꙋ, април(ѧ) 25 . 

+ Тымъ поч(е)стьливым и добрым нашим милым сꙋседом и приятѣлемъ, паном
бꙋрмистром, и ратманом, и всимъ купцом Ризког(о) мѣста. 

Што ваш(а) м(и)л(о)сть прислали к нам ч(е)стных пословъ бꙋрмистра пан(а) Ганꙋса
Красного а пан(а) Ѡврама, ратманина, и повѣдали их м(и)л(о)сть нам ѡ вашѣмъ
здоровъи, и томꙋ есмо вѣлми ради, своим милым и добрым приятелѣм. 

А што нам ѡт вашѣе м(и)л(о)сти пословали, и мы то слышали и ѡтвѣтъ дали. 

А комꙋ было до ког(о) дѣло, и мы томꙋ и справѣдливость по своемꙋ правꙋ дали. 

А псан оу Пол(о)цкꙋ, іюнѧ 28 д(е)нь, индик(та) 15 . 

Боярѣ пол(о)цкыи и мѣщанѣ, и всѣ поспол(ь)ство вашѣи м(и)л(о)сти чол(о)мъ бъемъ

+ Тым поч(е)стьливым и добрым нашим милым приятѣлем и сꙋседомъ, паном
бꙋрмистром, и ратманом, и всим купцом Ризког(о) мѣста ѡт бояръ пол(о)цкых и ѡт
мѣщан, и ѡт всѣг(о) поспол(ь)ства Пол(о)цког(о) мѣста чол(о)бит(ь)е и
въставичная по всѧ часы промѣжь нами и з вашѣю м(и)л(о)стью с(е)рд(е)чная
приязнь. 

Такѣж издѣс(е) нам жаловали наши мѣщанѣ на имѧ Пѣтръ Оуспѧтѣвъ и Яковъ
Понамарѣвич, кормъникъ, на вашѣго нѣмца по имѣни Индрика Седла. Торговал тот
Пѣтръ и с тым Индриком. И воскъ Индрикъ оу Пѣтра поимал, а имѣл емꙋ дати
полпѧтадцѧт(ь) бѣрковъсковъ соли. И тог(о) емꙋ нѣ ѡтдал, а в тог(о) Якова попѣл
поимал, а соли имѣл был емꙋ дати 20-цат(ь) бѣрковъсковъ, и томꙋ тое соли нѣ
ѡтдал. И тыи ѡсп(о)д(а)рьскыи люди наши мѣщанѣ жаловали на ратꙋши вашѣи
м(и)л(о)сти про то. И ваш(а) м(и)л(о)сть нѧлисѧ им ег(о) домом полатою тот имъ
товаръ заплатити, и на то имъ ваш(а) м(и)л(о)сть из ратꙋши и листы свои им
подовали. 

А на то им ваша м(и)л(о)сть штобы справѣдливость оучинили подлꙋгъ вѣчных
записовъ, какъ мы издѣ вашим даем право. А псан оу Пол(о)цкꙋ, іюлѧ 9 д(е)нь,
индик(та) 15 . Боярѣ пол(о)цкыи и мѣщанѣ, и всѣ поспол(ь)ство Пол(о)цког(о)
мѣста 

+ Бл(аго)с(ло)веніе архиеп(и)с(ко)па Іѡны, вл(а)д(ы)кы полоцког(о), паном
ратманом ризкым и також старостѣ ц(е)рковномꙋ С(вѧ)т(о)го Николы, иж(е) в Ризѣ.

Да ес(ть) вѣданье вашеи м(и)л(о)сти, што ж послали есмо къ ц(е)ркви с(вя)т(о)го
Николы попа на имѧ Климента Б(о)га просити за г(оспо)д(а)рѧ нашего королѧ ег(о)
м(и)л(о)сть, також и за нас, и за вашю м(и)л(о)сть, и за всѣх хр(е)стиянъ. 

И ваша м(и)л(о)сть осмотрите ц(е)рковного всего статкꙋ, што ес(ть) в ц(е)ркви
Б(о)жіи, и подаите емꙋ на рꙋкы, и ключи емꙋ подаите. А також бл(аго)с(ло)влѧю
вашю м(и)л(о)сть, штобы есте ц(е)рковъ С(вѧ)т(о)го Николы оборонѧли ѡт кривдъ
нѣкоторых безꙋмных. И за того с(вя)щ(е)нника бы ваша м(и)л(о)стъ стоали, хто
бꙋдет(ь) емꙋ кривдꙋ дѣлати. А за то ѡт Б(ог)а ваша м(и)л(о)сть мьздꙋ приимете, а
ѡт с(вя)того Николы м(и)л(о)сть, а ѡт нас бл(аго)с(ло)вленіе. 

Писанъ на Носилицах, априлѧ 5 , индиктъ 12 . 

+ Паном ратманом ризкым, такеж и старостѣ ц(е)рковномꙋ С(вя)т(о)го Николы, иже в
Ризѣ 

+ Тым поч(е)стьливым нашим добрым приятѣлем и сꙋседом, пану бꙋрмистрꙋ, и
ратманом, и всим кꙋпцом Ризког(о) мѣста ѡт бояръ полоцкых и ѡт мѣщанъ, и ѡт всих
кꙋпцовъ Полоцког(о) мѣста поклонъ приятѣл(ь)скии со всим добрым по всѧ часы. 

Явълѧем вашѣи м(и)л(о)сти, жаловал нам издѣсе на вашю м(и)л(о)сть
ѡсп(о)д(а)рьскии ч(о)л(о)в(е)къ ѡсп(о)д(а)рѧ нашѣг(о) королѧ его м(и)л(о)сти по
имѣни Кꙋзма Ескович, мѣщанин полоцкии, што жь там послал до Риги крꙋгъ воскꙋ
заторговат(и) кормъником, своимъ приятѣлем, и ваш(а) м(и)л(о)сть воскъ его
загꙋдили и ѡтнѧли. А к нам ваш(а) м(и)л(о)сть лица тог(о) воскꙋ и листа своег(о)
про то нѣ прислали. И ѡнъ издѣ поимал тог(о) ч(о)л(о)в(е)ка, в ког(о) ѡнъ кꙋпил
тот воскъ, и тот емꙋ молвить: «За што менѣ имаешь бѣзвинно? Даи сем воскъ мои
лицом, пꙋсти ег(о) ѡсмотрѧт(ь) пановѣ их м(и)л(о)сть боярѣ полоцкии и мѣщанѣ, и
всѣ поспол(ь)ство» . 

И мы послали к вашѣи м(и)л(о)сти мѣщанина пол(о)цког(о) съ сим нашим листом
Прошка, Бꙋцкова брат(а), и ваш(а) м(и)л(о)сть воскъ тот емꙋ даитѣ под своею
пѣчат(ь)ю. И мы сами тог(о) воскꙋ ѡсмотрим. Если бꙋдѣт(ь) воскъ тот лихъ, и мы
по своемꙋ правꙋ, виноватог(о) ѡбыскавшѣ, и за то ег(о) бꙋдѣмъ казнити, как
промѣж нас ес(ть) и з вашѣю м(и)л(о)стью записано оу вѣчныхъ записех. 

Если вашѣи м(и)л(о)сти тог(о) бꙋдѣт(ь) не въ памѧти, и мы послали и список из
вашѣг(о) листа к вашѣи м(и)л(о)сти. И сами ваш(а) м(и)л(о)сть тог(о) в нѣм
вразꙋмѣетѣ, што жь, если наш полочанин простꙋпит(ь) што в Ризѣ, и вашѣи
м(и)л(о)сти к нам ег(о) послати к Полоцкꙋ и съ ег(о) товаром и нам, его по
своемꙋ правꙋ ѡсꙋдив, и за то его казнит(и). А такеж, если ваш купѣць што
простꙋпит(ь) оу нас оу Полоцкꙋ, и нам ег(о) послат(и) к Ризѣ к вашѣи м(и)л(о)сти
и съ ег(о) товаром, и ваш(а) м(и)л(о)сть по своемꙋ правꙋ сами ег(о) за то
казнитѣ. 

Такежъ и про то вашѣи м(и)л(о)сти оупоминаем, што ваша м(и)л(о)сть нашѣг(о)
полочанина Ѡлѣксѣя, пан(а) Ѡстафьева слꙋг(оу), оу себѣ оу Ризѣ оуморили, а к нам
ег(о) ваш(а) м(и)л(о)сть не слали. А мы про то к вашѣи м(и)л(о)сти кол(ь)кось
листы своими ѡбсылали и тог(о) есмо много вашѣи м(и)л(о)сти тѣрьпѣли, што сѧ тых
часовъ оу вашѣе м(и)л(о)сти ѡсп(о)д(а)рѧ арцибискꙋпа нѣ пригодило. И н(ы)нѣ
ег(о) м(и)л(о)сть слышим ѡсп(о)д(а)рѧ вашег(о) арцибискꙋпа оу Ризѣ и хотим про
то къ ег(о) м(и)л(о)сти посла своего послати и на вашю мил(о)сть жаловати, што
ваш(а) м(и)л(о)сть вѣчныи нам запис(и) изломили, и в том многым ѡсп(о)д(а)рьскым
людѣм ѡт вашѣе м(и)л(о)сти кривда чинит(ь)сѧ. Боярѣ пол(о)цкые и мѣщанѣ, и всѣ
поспол(ь)ство вашѣи м(и)л(о)сти 

+ Тым поч(е)стьливым нашим добрым приятѣлем и сꙋседом, пану бꙋръмистрꙋ, и
ратманом, и всим кꙋпцом Ризког(о) мѣста 

Бояринꙋ полоцкомꙋ Сен(ь)кꙋ Епимаховичꙋ на ловен(ь)е риб по речце Белеицы в
Полоцку Маршалъкꙋ земъскомꙋ, наместникꙋ полоцъкомꙋ панꙋ Богдану Анъдреевичꙋ. 

Бил намъ чоломъ боѧрынъ полоцъкии Сенько Епимахъ и просил в нас речъки тамъ въ
Полоцъкꙋ, на име Беилеицы, а поведалъ намъ, што жъ, деи, намъ с тое речъки
никоторого пожытъкꙋ нетъ, только, деи, бобры на насъ тамъ бъють в тои речъце, и
«наместникъ, деи, твои даеть в тои речъце рыбы ловить мещаномъ, комꙋ хочеть» . 

Ино если будеть такъ, какъ ѡнъ намъ поведал, и мы дали емꙋ по тои речъце Белиицы
езы бити и рыбꙋ ловити ꙋдолжъ милю, почонъ ѡтъ устѧ Белого ѡзера и до ѡзера
Листъна, бо такъ ѡнъ нам поведал, ижъ только ѡдна милѧ тое речъки вдолжъ межы
тымъ ѡзеромъ. 

А бобровъ есмо емꙋ не дали по тои речъце бити. Бобры мают(ь) на насъ тамъ
бит(и), а емꙋ только ѡдна рыба ловити в тои речъце. 

Писанъ ꙋ Троцех, авъгꙋстъ 12 день, инъдикъ 2 . Прик(азал) пан Ѡл(ехно)
Суди(монтович), во(евода) вил(енскии), кан(цлер), а пан Бог(дан), мар(шалок)
зем(скии), нам(естник) пол(оцкии) 

+ Ѡт Яна Юрьевича, маршалка королѧ его м(и)л(о)сти, намѣстника полоцкого,
сꙋседомъ и приятелем нашим милым, бурмистром и ратманомъ ризкимъ поклон. 

Ради быхмо слышали ѡ здоров(ь)и вашомъ. 

Сѣ зде жаловал нам тот королѧ его м(и)л(о)сти ч(о)л(ове)къ полочанин, кꙋпець
Ѡмѣльян Решотка на Индрика на Плинта, што ж того Индрика кнѧз(ь) невгинскии
торговал с тым Ѡмѣльяником и купил в него масти сорок колод за полтораста гривен
без двꙋ. А казал тое дѣрево дати купцꙋ своемꙋ томꙋ Индрикꙋ. А пенѧзи казал
взѧт(и) в того ж Индрика. И тот, деи, Индрикъ пѧт(ь)десѧт гривен заплатил, а сто
гривен в него ѡстало без двꙋ. И не хочет(ь), деи, емꙋ заплатит(и). И ваша бы
м(и)л(о)сть рачили, яко приѧтели наши, исправедливость вчинити томꙋ чоловекꙋ
королѧ его м(и)л(о)сти. А ѧ такеж рад вашим людем исправедливость чинити,
которым сѧ пригодить сѣ здѣ. 

Дан в Полоцкꙋ, фев(раля) 3 д(е)нь. 

Приятелем нашим милым и сꙋседом, бурмистром и ратманомъ Ризкого мѣста 

+ Ѡт Яна Юрьевича, маршалка королѧ его м(и)л(о)сти, намѣстника полоцкогѡ,
приятелем нашим милым и сꙋсѣдом, паном воитꙋ и буръмистрѡм, и радцам мѣста
Ризкогѡ поклѡн и приязнь. 

Ради быхмо слышали ѡ здорѡв(ь)и вашои м(и)л(о)сти. А коли слышим, с того с(ѧ)
радуем. 

Се здѣ жаловал нам г(о)с(по)д(а)рѧ нашог(о) королѧ его м(и)л(о)сти кꙋпець
полочанин Иванов с(ы)нъ Кореивин Артем, што ж, деи, мещанин ризкии Юрко,
Дюстерев брат, порубил в нег(о) товаръ за двадцат(ь) рублев и болши, а рекꙋчи,
иж бы емꙋ виноват был Кортень ѡсмь берковескѡв сала, и запис тот емꙋ дал, што ж
бы емꙋ Кортень записалсѧ. Ино се здѣ Кортень стоял перед нами здѣ ѡко на ѡко с
ним. И мы Кортенѧ пытали: «Виноват ли еси томꙋ нѣмцꙋ тым, што в записꙋ стоить? »
. И ѡн перед нами ѡтказал: «Ни знаю, ни вѣдаю, не виноват есми ему ничим, а
запис не мои и печат(ь) не моя» . 

И ваша б м(и)л(о)сть приказали вес(ь) тот товаръ томꙋ полочанинꙋ вернути,
Артемꙋ, и шкоды ег(о) поплатит(и) подлуг вашог(о) старѡг(о) записꙋ и докончанья,
занже в запису стоит: знати истцꙋ истца, а правых людеи не порꙋбати. А ваша
м(и)л(о)сть сами тѡг(о) и посмотрите, гораздо л(ь) то чинѧт(ь) — без права
порубают(ь), а через докѡнчанье. И надобе л(ь) томꙋ нѣмцꙋ которое дѣло до
Кортенѧ, ѡн нехаи, се здѣ приехав, перед нами ищет(ь). А мы на него суд и право
дадим подлуг записꙋ и докончания. А естьли не взвелите того товару вернути томꙋ
полочанинꙋ, ѡн будет(ь) своег(о) смотрети, на ком спостигати. А в том абы правыи
люди не гинꙋли на ѡбе сторонѣ. 

Дан в Полоцку, мая 29 . 

Приятелем нашим милым и сꙋсѣдом, паном воитꙋ и бурмистрꙋ, и ратманом мѣста
Ризкѡгѡ 

+ Нашим добрым приятѣм и сꙋседом, паном бꙋрмистром и ратманом, и всим купцом
Ризког(о) мѣста ѡт бояръ полоцких и ѡт мѣщан, и ѡт всих купцов Полоцког(о) мѣста
поклон приятѣльских и со всим добрым. 

Такеж, пановѣ, наши добрыи суседи, пишѣм до вашѣе м(и)л(о)сти. Жаловалъ нам
издѣс(е) ѡсп(о)д(а)рьскіи ч(о)л(о)в(е)къ ѡсп(о)д(а)рѧ нашег(о) королѧ его
м(и)л(о)сти мѣщанин полоцкии по имѣни Иван Корѣива, што его там оу вашѣи земли
товаръ ег(о) пограбили бѣзвинно. А ѡн не виноват никому ничим же. 

Ино ваш(а) м(и)л(о)сть, пановѣ, сами вѣдаетѣ, што промѣж нас, ѡсп(о)д(а)рь наш
вѣликіи кнѧз(ь) Витовтъ смирилъ нас вѣчно, и на том промѣжи нами вѣчныи запис на
ѡбѣ сторонѣ, што знати истьцю истьца, хто комꙋ чимъ будѣть виненъ, а правых
людеи оу том не порубати. И ваш(а) м(и)л(о)сть, пановѣ, вчиньтѣ тому
исправѣдьливость, штобы нашемꙋ мѣщанинꙋ ѡсп(о)д(а)рьскомꙋ ч(о)л(о)вѣку товаръ
его ѡтданъ ему исполна весь бѣзъ его щкоды. 

Занже, пановѣ, и ваших немѣць ес(ть) тых людѣи много, што нашимъ полочаном
виновати, а мы имъ не вѣлим порꙋбати. Кому будѣт(ь) до кого дѣло, не зоимаи,
знаеть истець истьца. А мы тому имаемъ дати право. А ваша м(и)л(о)сть нашим
полочаномъ такежъ даваитѣ право, штобы купцѣм вашим и нашим на ѡбѣ сторонѣ был
чистъ путь бѣз щкоды и бѣзъ поруба. + Боярѣ полоцкии и мѣщанѣ, и вси купци
Полоцког(о) мѣста + Нашим добрым приятелѣм и суседомъ, паном бꙋрмистрꙋ и
ратманом, и всим купцом Ризког(о) мѣста 

+ Тымъ поч(е)стьливым паном, нашим милым и добрым приятелѣмъ и суседомъ, пану
бꙋрмистрꙋ, и ратманом, и всим купцом Ризког(о) мѣста ѡт бояръ полоцкых и ѡт
мѣщан, и ѡт всѣго поспол(ь)ства Полоцкого мѣста прклон приятѣльскии и зо всим
добрым. 

Ради слышим вашѣе м(и)л(о)сти здоровъе, наших приятѣлеи добрых суседовъ, и
с(вѧ)того м(и)л(о)стивог(о) Б(о)га хвалимъ и серьдѣчно сѧ радуемъ. 

А такежѣ вашѣи м(и)л(о)сти, милыи пановѣ, про то пишѣм. Издѣс(е) наш мѣщанинъ
полоцкии по имѣни Иван Корѣива и съ своим сыном Ѡртѣмом жаловал нам на ваших
немѣць, на Юрья, на Дюштѣрева брат(а), и на Радивона Малог(о), што оу Селѧвы
служил, и на третьего на Гарасима, што ѡни трое, квалтом поимавшѣ, Ѡртѣма
Корѣивинича соромотили, били и хотѣли заколоти и товаръ в нѣгo пограбили. А ѡнъ
имъ ни ѡдномꙋ не виноват ничим жѣ. 

Ино ваш(а) м(и)л(о)сть, милыи пановѣ, про то сами вѣдаетѣ, што ѡсп(о)д(а)рь наш
вѣликии кн(ѧ)зь Витовтъ его м(и)л(о)сть и з вашим мѣштѣрем Кондратом измирили
нас вѣчно — полочан и з рижаны, и записи на том имаем промѣжь себѣ на ѡбѣ
сторонѣ, што вашѣи м(и)л(о)сти оу себѣ оу Ризѣ блюсти нашег(о) полочанина и
ѡборонѧти, какъ бы своего рижанина, а нам, полочаном, такжѣ вашѣг(о) рижанина оу
себѣ оу Полоцку блюсти и ѡборонѧти, какъ своег(о) полочанина. А естьли комꙋ до
ког(о) будѣт(ь) ѡ чом какое дѣло ѡ оуправцѣ, а либо ѡ правѣжи, ино тот знаи
своег(о) истець истьцѧ. 

А мы ѡ томь имаем томꙋ право дати, а за виноватог(о) не стоим. А поруба ѡ том
никаког(о) не надобѣ промѣжь нас на ѡбѣ сторонѣ имѣти, а ваш(а) м(и)л(о)сть,
пановѣ, такежѣ дѣлаитѣ нашим мѣщаном, ѡсп(о)д(а)рьским людемъ, во всѣм оу том
исправѣдьливость, штобы в томъ промѣжь нами правыи люд(и) щкодны не были. 

А за то вашѣе м(и)л(о)сти, наших милых суседовъ, просимъ, што бы ваш(а)
м(и)л(о)сть томꙋ Корѣивѣ, нашему мѣщанинꙋ, товаръ ег(о) велѣли ѡтдати
доброволно. 

+ Нашим приятѣлем и добрым суседомъ, пану бꙋрмистрꙋ и воитом и всим купцом
Ризког(о) мѣста 

Михаилꙋ Сеньковичꙋ 4 рꙋбли грошеи з вины ꙋ пана Яна Заберезинъского в Полоцкꙋ.
Федькꙋ Григор(ь)евичꙋ 10 рꙋблевъ грошеи з винъ в Полоцкꙋ. 

Ѡт Яна Юрьевича, маршалка королѧ его м(и)л(о)сти, намѣстника полоцкого,
приетелем и суседом нашим милым, паном бурмистром, и ратманом, и рѧдцом мѣста
Рижьского поклон с приетельством. Ради быхмо слышали здоров(ь)е вашоѣ
м(и)л(о)сти. А коли слышꙋ м(и)л(о)сти вашоѣ здоровье, с того сѧ радую. Бил нам
чолом мѣщанин полоцкии Иван Кореива, што ж, деи, там порꙋбили в него товар
безвинно. Ино и пѣрво сего писали есмо до вас, абы ваша м(и)л(о)сть тот товар
его вѣрнули. 

И вы таки на наш листъ товарꙋ его не казали вѣрнути и до сих часов. Ино сами
ваша м(и)л(о)сть того и посмотрите, гораздо ль то чините черезъ докончания и
старыи записы, как же им з вами в моистате записано: знати истьцꙋ истьца, а
правых людѣи не порꙋбати. 

Про те ж и тепѣре, штобы ваша м(и)л(о)сть томꙋ полочанинꙋ тот товар его весь
вѣрнули, што коли в него пограблено. А которым купцом вашим надобѣ ль бꙋдеть
котороѣ дѣло до полочан, и ваша м(и)л(о)сть пошлите их до нас, а мы на виноватых
суд и право дадим, как же перѣд тым изъ старины бывало, абы потом правыи люди не
гинули на ѡбѣ сторонѣ. 

Дан в Полоцку, июн(ѧ) 6 . 

Приетелем и суседом нашим милым, паном бꙋрмистром, и ратманом, и рѧдцом мѣста
Ризьского 

Декрет бояром полоцкимъ з мещаны, и з городскими двораны, и з чорными люд(ь)ми,
со всим поспол(ь)ством з стороны непомаган(ь)я им кꙋ потребе г(о)с(по)д(а)рскои
и земскои заровно etc. Казимиръ, Божъю м(и)л(о)стью. Смотрели есмо с паны радою
нашою боѧр полоцъких з мещаны, и з городъскими двораны, и з чорными людьми, и со
всимъ поспол(ь)ствомъ. 

Жаловали намъ мещане, и дворане, и чорные люди, и все поспольство на боѧр
полоцъких ѡ томъ деле, што жъ, деи, коли пожадаемъ помочи з места Полоцъкого длѧ
потребизны земское, и «боѧре, деи, намъ в томъ вельми мало помагають, а мы, деи,
на то маемъ листъ вашое м(и)л(о)сти, г(оспо)д(а)ра нашого, ижъ мели боѧре, и
мещане, и дворане городъские, и мы, все поспольство, присѧгнꙋвши, тꙋю помочъ
класти» . 

И боѧре полоцъкие перед нами мовили, ижъ здавна тое присѧги не было, и били намъ
чолом, абыхмо их держали подле прав великого кнѧзѧ Витовътовых и подле нашого
права, которое мы имъ дали. Ино тот листъ, в которомъ жо присѧга стоить, дали
были есмо имъ до часꙋ а до лепшого доведаньѧ. 

И посмотрели есмо в листе дѧди нашого, великого кнѧзѧ Витовъта, которое жъ имъ
на то право великии кнѧзь Витовтъ далъ, и тежъ в нашъ листъ, которое право мы
имъ дали, и подлꙋгъ того, порадившисѧ с паны радою нашою, и врадили есмо такъ и
на конецъ тое дело такъ поставили. Мають боѧре тꙋю помочъ класти, коли мы их
пожадаемъ, по тои нашои присѧзе, какъ намъ присѧгнꙋли во всемъ добра хотети,
подъ подъ сꙋмненьемъ, без нашого шкодъного, кажъдыи по силе. А мещане, и дворане
городъские, и все поспольство сами в собе зволили и били намъ чоломъ ѡтъ всего
места, и ѡт дворанъ, и ѡтъ всего поспольства, абыхмо имъ тое присѧги не
ѡтъкладали. Ино, коли ихъ самих на то волѧ, мы того имъ дозвалѧемъ. 

Нехаи ѡни тꙋю помочъ к нашои потребизне, коли мы ихъ пожедаемъ, кладут(ь),
присѧгнꙋвши. 

А тежъ есмо врадили, ажъбы зъ боѧръ два ѡбраны, а з мещанъ два, а з дворан два,
а с поспольства два, добрих, а годъных, а верныхъ, а дали бы имъ тꙋю скриню подъ
чотырма ключами, где таѧ помочъ мает(ь) збирана быт(и): боѧрскии ключъ, а
местъскии ключъ, а дворанъскии ключъ, а с поспол(ь)ства ключъ. Ажъбы тые ѡдинъ
без дрꙋгого до скрини не ходили, ижъ тежъ, што возмуть и што роздадꙋть, то бы
под сведомомъ было, и личъба бы томꙋ вчинена, абы имъ в томъ шкода не деѧласѧ. И
далеи приказꙋемъ, абы боѧре, и мещане, и дворане городскии, и все поспольство въ
згоде межи собою были, а дела бы наши г(оспо)д(а)ръские вси зъгодою посполꙋ
справлѧли по давномꙋ, а сымалис(ѧ) бы вси посполꙋ на томъ месте, где перед тым
сыимывалис(ѧ) здавна. А без боѧр мещаномъ, и двораномъ городскимъ, и черни
соимовъ не надобе чинить — во всих бы речах радились такъ, какъ мы имъ право
дали. А хто бы хотелъ то възрꙋшит(и), а с того выстꙋпат(и), в томъ деле
закладаемъ на насъ вины десѧть тисѧчъ рꙋблевъ. А што были десѧтники въставлены
въ месте Полоцъкомъ, то есмо ѡтставили. Десѧтъниковъ не надобе мети, мают(ь)
быти два подвоискии по давномꙋ. А тежъ жаловали намъ на владыкꙋ полоцъкого и на
боѧръ полоцъкихъ, ижъ закладни за собою въ месте держит(ь), а тые а тые ихъ
закладни с ними тое помочи к нашои потребизне не дають. И мы ѡ томъ такъ
врадили. Владыце и бояромъ закладневъ за собою въ месте Полоцъкомъ не надобе
мети, нижъли только ѡдного подворника по своимъ подвор(ь)емъ в городе, а на
месте по давномꙋ, какъ здавна бывало. Писанъ в Троцох, авъгꙋстъ, инъдиктъ 4 . 

Ѡт Лукаша Федоровича Безсконог(о), наместника полоцкого, тивуну Семена
Борисовича на Ꙋличьчох. 

Поведаю тобѣ, што ж дано было ꙋвѧзан(ь)е в ыменее пана твоег(о) Семена
Борисо[вича … ] 

+ Пред всѣми поч(е)стьливыми люд(ь)ми, кот(о)рыи посмотрѧт(ь) на сии наш листъ
или чтꙋчи ег(о) послышат(ь). 

А се мы, по имѣни я, Семѣн Санкович, и и съ своею брат(ь)ею, и съ Ѡндрѣемъ, и
Ѡвсѣвъем, Игънатовыми дѣтми, и съ Ѡсташком Максимовичом, и Радивоном
Филилиповичом, и съ нашѣю невѣстъкою Оульяною Тѣрешковою, и съ ее дѣтми
Радивоном и Иваном, вси мы посполито и съ своими женами и з дѣтьми наши продали
есьмо ѡсподинꙋ архиеп(и)ск(о)пꙋ Иѡнѣ, вл(а)д(ы)цѣ полоцкомꙋ, землю нашю, куплю
на Вличи, на имѧ Мохонковъщинꙋ, пашную землю и с[е]ножати и съ водами и с[о
вс]ими наш[ими] хоромы, чим [есмо] сами володѣли, не вы[м]овлѧючи мы на себѣ
нич[е]гы. А взѧли есмо оу- в осподина архиеп(и)ск(о)па Иѡны за вс[ѣ] за то
рублевъ грош(е)и. А продали есмо его м(и)л(о)сти вѣчно неподвижно. 

А рꙋбежь тои земли ѡто Влича ѡзера зимником к дꙋбу, a ѡт дꙋба ручьем оу-в озеро
Селигоръ, a ѡт Селигора речкою оу мох, а мхом оу- в озеро Граенцо, а ѡт Граеньца
оу Болшѣе Граино, a ѡт Болшег(о) Граина оу вѣликыи мох, а мхом к рꙋбѣжю, а
рꙋбѣжи рубъленыи к дꙋбью, a ѡт дꙋбья с Хотьевичи рꙋбежь болотом ко ѡз[ѣ]рꙋ
Оуличю, то всѣи земли тои рубѣжи. Ино ѡпослѣ сего тое земли всим намъ братѣником
по имѣни и з вѣрхꙋ писаным, и жонам нашим, и детѣм нашим под ѡсподином
архиеп(и)ск(о)пом Иѡною, вл(а)д(ы)кою полоцкымъ, не поискывати. 

А хто промѣж нас а либо ближних на[ш]их имѣт(ь) поискывати, ино тот дастъ
[ѡспо]д(а)[р]ю нашому [ко]р[олю е]г(о) [м(и)л(о)]с[ти вину] 20-цат(ь) рубле[и].

А при сеи нашѣи запис(и) был Іѡна, архимандрит С(вя)т(о)го Николы Лученьског(о),
Микита Мокѣевич, брат ег(о) Тимофеи, Ѡртѣм Буцковъ Тꙋлубѣи, Фома Василѣвич,
Федоръ Варꙋшинич, Федко Пѧнтѣлеевич, Гришан Зеновъевич, Иван Солок, Нестѣръ
Ѡнаньинич. 

А пѣчатѣи своих не дѣржали есмо. И мы сихъ добрых людѣи пѣрепросили, и ѡни
пѣчати свои приложили на сии наш листъ твѣрдости длѧ. А псал Борисъ Толаньдинич,
дьякъ городьскии, ген(варя) 7 д(е)нь индик(т) 5 . 

+ Ѡт Яна Юрьевича, маршалка королѧ ег(о) м(и)л(о)сти, намѣстника полоцкого,
приятелем и суседомъ нашим милым, бꙋрмистрꙋ, и ратманом, и всим мѣщаном мѣста
Ризского поклон. 

Ради быхмо слышали ѡ вашом здоров(ь)и, приятелеи и суседов наших. 

Сѣ зде которыи кꙋпци ваши ризскии мѣшкали оу г(о)с(по)д(а)рѧ нашог(о) королѧ
ег(о) м(и)л(о)сти городѣ в Полоцкꙋ, а не маючи съ собою никакое кꙋпли, только
слышали есмо, што ж завжды корчмы сычивали. И продавали оу 20 белец и бочками. И
мы, их призвавши перед нас, заказали есмо им под вашим великим каран(ь)емъ, как
жо нам записано з вами оу докончаньи оу старых записох, абы болши того так не
чинили, чого ж из векꙋ не бывало. И ѡни, через то, не боячисѧ вашого каран(ь)ѧ,
еще болши того корчмы сытили и продавали не толко таино, ино явно. А в том
г(о)с(по)д(а)рѧ нашого королѧ его м(и)л(о)сти городꙋ и мѣстꙋ великии и
невымовныи кривды и шкоды сталисѧ. А нам сѧ некако видѣло, што ж с тых жо корчом
и ѡгневыи шкоды походѧт(ь). 

И потом на них ѡлиж правом досветчили, тыи, которыи в них купливали 20 белцом и
бочками. А того смотрели есмо з бояры и з мещаны всею землею. И нашли есмо их в
том виноватых. И мы их не кораючи се зде, послали есмо до вас. 

И вы б тых виноватых скарали так, как бы и иншии купци ваши потом так не чинили
в земли г(о)с(по)д(а)рѧ нашог(о). А то бы нам слышно было, как тых виноватых
скараете, абы в том г(о)с(по)д(а)рѧ нашог(о) королѧ ег(о) м(и)л(о)сти мѣстꙋ
шкода не была подлугъ докончанье, старых записов держали и полнили. 

А також тыми разы приходѧт(ь) до нас многии кꙋпцы г(о)с(по)д(а)рѧ нашого королѧ
его м(и)л(о)сти, великии жалобы покладаючи, што ж ваши люди по многим дорогам
сухим путем и водою имают(ь) кꙋпцов г(о)с(по)д(а)рѧ нашого, бьют, мордꙋют и в
нѧтство сажают(ь) без каждого права. 

И вы сами того посмотрите, гораздо ль то чините, как держитѣ и полните свое
докончанье кꙋ землѧм г(о)с(по)д(а)рѧ нашог(о). А ваши кꙋпци, где ездѧт(ь) в
землѧх г(о)с(по)д(а)рѧ нашого, тут им нигде нет кривдъ и шкод. А его ж, Б(о)же
оуховаи, хотѧ б межи землѧми и валка была, а купцом путь чистъ на ѡбе сторонѣ.
Того посмотрите оу своем докончан(ь)и, как из старины записано. А теж
привпоминами вашои м(и)л(о)сти, што перед сим г(о)с(по)д(а)рь наш корол(ь) его
м(и)л(о)сть посылал до вас боярина своег(о) Ѡндрѣя Микитинича и кꙋпцов своих ѡ
великии кривды и шкоды. Абы ваша м(и)л(о)сть изправедливость чинили и вси
грабежи и шкоды поплатили. И вы до ег(о) м(и)л(о)сти ѡтказали через тог(о)
посла, хотѧчи виноватых доискатисѧ и вси тыи грабежи поворочать. Ино и до тых
часов г(о)с(по)д(а)рѧ нашог(о) кꙋпцом исправедливости нѣт. 

И ваша б м(и)л(о)сть и теперъ тым кꙋпцом казали вси тыи грабежи и шкоды
поворочати, как бы им в том шкода не была. Пак ли не оузвелите тых грабежов
поплатит(и), быхмо ѡ том вѣдали. Вед жо ѡднак г(о)с(по)д(а)рѧ нашог(о) кꙋпци
мают(ь) к своемꙋ приити. 

Дан оу Полоцкꙋ, мар(та) 30 , индик(та) 5 . 

Приятелем и сꙋсѣдом нашим милым, бꙋрмистрꙋ, и ратманом, и всим мещаном мѣста
Ризког(о) 

Сеньку Григор(ь)евичу 12 рꙋблевъ з винъ въ Полоцъкꙋ в пана Яна, а 7 воз соли с
ключа берестеиского, а жеребѧ в пана Михаила третѧкъ. Сынꙋ его Ивашъкꙋ 6 копъ с
корчомъ менъскихъ, а 7 локотъ сꙋкна махальского тамъ жо, а жеребѧ въ пана
Михаила лонъское. Сыну его менъшомꙋ Якубꙋ жеребѧ. 

До пскович в кривдах полочаномъ Посадникꙋ степенному, и старымъ посадникомъ, и
житским людемъ, и всему Пскову. 

Г(о)с(по)д(а)ръ нашъ, корол(ь) пол(ь)скии и великии кнѧз(ь) литовскии, велелъ
вамъ поклонитисѧ. 

Казимир, корол(ь) и великии кнѧз(ь) литовскии, к вамъ ꙋсказалъ. 

Жаловали намъ слуги наши, бояре полоцкии и мещане полоцкии, всѧ землѧ Полоцкая,
што ж имъ ѡт васъ со Пскова крывъды великии деют(ь)сѧ в землѧх и водах, и въ
грабежах, и в ыных многих речах, а тым всим делом ѡт васъ нашым подданым ꙋправы
нет. Про то, штобы есте всим тым делом суд и право дали подлугъ докончаньѧ,
крестног(о) целован(ь)я. Казимир, корол(ь) и великии княз(ь), всказалъ. 

Многии нашы люди зъ земли нашее Полоцкое и бояр наших многии люди збегли и зашли
ꙋ вашꙋ во Псковскую землю, и вы их засѧ к нам не хочете выдати. Про то, штобы
есте тыи наши люди и бояр наших люди выдали их засѧ к нам, в нашу землю со всими
их статки, с чимъ будꙋт(ь) зашли. 

В лет(о) 7000 , м(е)с(е)ца … 11 д(е)нь, индик(т) 10 . 

Полочане възѧли листъ присѧжъныи ѡтъ всего места: з дворан былъ Тꙋлꙋбекъ, а
Григорно, а з мещанъ Кгирина, а Прокопъ Хот(ь)евич, а Хроль Шостовъ, Корниловъ
сынъ, Нестеръ Анаинъиничъ, Ходашъко Саньковъ, Иванъ Проньковъ, Исакъ Гатишъ,
Вольфромеи Выдра, Захар Белѧнинъ, инъшие с поспол(ь)ства: Ѡнъдронъ Волъковъ,
Гридько Ѡпока, Ѡнисинь, Мартимъ, Анъдреи Белыи, Тихи Есько, Левъ Грицовъ и иные.

А если бы не ѡтъ въсего места тот листъ възѧли, то под виною. 

Я, Семенъ и з моим братомъ с Ходором, Ивановы дети Васковича. Из(ъ)еднали есмо с
паномъ Богданомъ Ѡстафъевичомъ и з паномъ Глебом Ѡстафъевичомъ, што ж продала
матка наша всю ѡтчызнꙋ свою, нашꙋ матерызнꙋ, сельцо Плисицꙋ, землю без борти по
речъкꙋ по Кобылицꙋ. 

А по тои земли по плисицкои борть Борысовичъ. А рубеж ѡт мнюцкое земли речъка
Кобылица. А што речка Кобылица, а по тои реце бобровые гоны гонить брати моеи на
себе поѡбаполъ речъки, покꙋл(ь) братеников моихъ ѡтчына прышла, того наша матка
не продала, заниж то брати моеи в дѣлу тая речъка досталасе. А ѡд тое речъки
Кобылицы почонъшы ꙋниз по реце по Плисицы по нашои земли ѡтчызнои гонити нам
бобры на себе и в Мнюте ѡзере, докꙋл(ь) наша ѡтчына прышла к реце к Плисицы и ко
Мнютꙋ ѡзерꙋ. 

А панꙋ Богданꙋ и панꙋ Глебꙋ Ѡстафъевичомъ ꙋ нашꙋ сторонꙋ реки и ꙋ нашъ берег не
ꙋстꙋпатисе, а ни их детем. Гонит(и) намъ бобры на себе по своеи стороне на тои
же реце по Плисицы. Деръжати нам езы по старомꙋ, где хотяи, каменые и деревеные,
не вымовяючы ничого, со всимъ, чым подобно рыбꙋ ловит(и). А если хто промежꙋ
нашых людеи потаи бобра ꙋбъеть, ино нам казнит(и) комꙋ ж своего чоловека виною.
А також ꙋ тои же реце Плисицы если ꙋпадет(ь) бобръ ꙋ сежꙋ ал(ь)бо ꙋ вершꙋ альбо
в хоботню, того нам теж не таити, то нам напол. А то нам мети под прысягою. А в
Мнюте ѡзере рыба ловит(и) неводом поѡбапол ѡзера. И подволокою, и броднемъ
бродити вольно по ѡбе стороне ѡзера. А нароты класти кому ж по своеи стороне. А
ꙋстя нам ѡбаи держати напол, езы, сежники на ꙋст(ь)и. А нам, Ивановым детемъ
Васковича, што ж матка наша продала свою ѡтчынꙋ, того намъ не поискиват(и), а ни
детемъ нашымъ. 

А хто из нас сеи рядъ рꙋшыт(ь), што ж в сем нашом листꙋ выписано, тот даст(ь)
г(оспо)д(а)рю королю его м(и)л(о)сти вины две грывъны золота. 

А пры томъ были добры люди: былъ панъ Андреи Селява, а панъ Богданъ Голꙋб
Яцковичъ, а панъ Костюшко Велфрамеевичъ. 

А Лукъян Ивановичъ сеи листъ рꙋкою своею написалъ, а для лепъшое верности и
сведецства и печат(ь) свою прыложылъ к семꙋ нашомꙋ листꙋ. 

Писан февраля второг(о), индыкта десятого. 

А мѣщанъ Кунца Евлашкович Козчыча у того листꙋ печати прыложона ѡдна естъ. 

Бояром полоцким Сенковичом на село Свило ꙋ Полоцком повете Сам. 

Александръ, Бож(ъ)ю м(и)л(о)ст(ь)ю великии кн(ѧ)зь лит(о)вскии. Пану троцкому,
намеснику полоцкому пану Яну Юр(ь)евич(у). 

Бил нам чолом бояринъ полоцкии Васко Сенковичъ и з братьею своею, што ѡтец наш,
корол(ь) его м(и)л(о)сть, дал былъ село в Полоцком повѣте на имѧ Свило еще дедꙋ
их Гридку и ѡтцꙋ их Сенку, со всим с тым, што к нему слушало, а тое село давали,
деи, тол(ь)ко три куницы дани его м(и)л(о)сти. Тыми пакъ разы тыи сѧ люди ѡт них
ѡтнимають и не хотѧт(ь) им служыти, и иные сѧ, деи, розно ѡт них проч(ь)
розышли. 

И положыли перед нами на то листы ѡтца нашого, королѧ его м(и)л(о)сти, што его
м(и)л(о)сть тое село дедꙋ их Гридку и ѡтцꙋ их Сенку дал. 

И мы подле тых листов ѡтца нашого тое им потвержаемо нашым листом. Нехаи ѡни тое
село и тыи люди вси держать по тому, какъ и ѡтец нашъ, корол(ь) его м(и)л(о)сть,
ѡтцу их дал и какъ в листех его м(и)л(о)сти естъ выписано. А которыи люди будꙋть
того села их ѡтчины и ѡт них сѧ прочъ розошли, а где ѡни их наидꙋть, ажбы везде
их им выдавали со всими их статки, с чым за кого будуть пришли, а за ними бы не
стоѧли. 

Писан в Маркове, сен(тября) 4 день, индик(т) 11 . Федко Янушъкович, писаръ. 

Самъ. 

Александръ, Божью милостью. Чинимъ знаменито симъ нашимъ листомъ, хто на него
посмотрить альбо чтꙋчи его вслышить, кому потреб того бꙋдеть ведати. Бил намъ
чоломъ писар(ь) нашъ Федъко Григор(ь)евичъ и просил нас в Полоцкꙋ десяти
ч(о)л(о)в(е)ковъ на имѧ полѧн, што слꙋжили къ дворꙋ нашему къ Черсвяцкомꙋ. 

Ино мы, впаметавши верную слꙋжбꙋ, и тыхъ людеи полѧн и [зъ] ихъ землѧми пашными
и бортными, и зъ сеножатьми, и с озеры, и з дан(ь)ю грошовою и медовою, и со
всими входы и приходы, какъ намъ слꙋжили, емꙋ дали вечно и его жоне, и их
детемъ, и потомъ бꙋдꙋчимъ их щадкомъ. Воленъ ѡн ѡтдати и продати, и къ церкви
записати, и къ своемꙋ вжиточному ѡбернути. 

А на твердость того казали есмо и печать нашу привесити к сему н(а)шому листꙋ. 

Псан в Троцех, в лет(о) 7001 , м(е)с(е)ца дек(абря) 12 д(е)нь, инъдик(т) 11 . 

Я, Кунца Евлашков сын Федорович(а) и з своею женою и со всими своими детьми,
всим посполито знакомито чиним сим нашим листом. 

Продали есмо землю, село на Ушачи, Орине Петровой Харинич(а) и детем ее Гридку и
Митку за семьдесят коп грошеи широких добрых, абы был вечно непорушны, и со всим
тым, чим отец мой Евлашко владел и я, Конца, сын его, владел, пашною землею и
сеножатьми и бортью, озеры и реки, со всим на все. 

А рубеж той земли почовши от Багницы от речки Ушачою рекою у верх, а с Ушачи
реки в Солоницу реку, а с Солоницы реки в Солонцо озеро, а с Солонца озера
половица по годом держат солончане, а с Солонца озера в Рясницу речку, а с
Рясницы речки в Рясно озеро, а в Рясне озере Петровой Орине и детем ее Гридку и
Митку половина сушней по годом держать. А из Рясна озера рубеж по пол-
пятнадцать сажон, а от Глубочицы от речки в сушинскую сторону почавши, одтуль
мхом по старой дороге в перекоп, а от перекопа у бужавой веретцы, кругом бужавое
вересцы в ольховый накол, от ольхова накла долиною в болото, а с того болота
долиною под рассоховатый дуб, а с рассоховатого дуба тою ж долиною у Близно
озеро, а у Близне озере на пол со владыкою, а из Близна озера межею в мох, со
мха долиною через Великою дорогу в мох, а и с того мха долиною мимо брацкий угол
у Бабинчицу речку. 

А потом того села Кунцу Евлашковичу и жене моей, и детем моим и ближним нашим и
никому не позыскивати под Ориною Петровою и под детьми их. 

А хто будет позыскивать, ино тот даст вины пану воеводе полоцкому две гривны
золота. 

А при сем нашем листе были люди добрые Михайло Сапронов сын Балтромеевич, Римко
Ивашков сын Бириболдинич а брат его Иван, Гридко Мелешкович а Матвеи Тиха, Павел
Иванович, сокольник. 

А для лепшое верности на сей мой лист я, Кунца Евлашкович, печать свою приложил
есми. 

Писал Борис Теляднич, мая шестнадцатый день, в лет(о) первое осмое тысячи. 

Потвержен(ь)е Глебꙋ Ѡстафъевичꙋ на тры именья: Ꙋздꙋ, а Гатово, а Закревъе, на
вечьность Самъ 

Александръ. Бил намъ чоломъ боярин полоцкии Глебъ Ѡстафъевич и поведил перед
нами, што ж понѧл дочку Васил(ь)еву Корсаковича на имѧ Настас(ь)ю, а после
Васил(ь)я ѡстали были на именьи ѡдин сынъ его Анъдреи с нею, своею сестрою, и
тот брат ее Анъдреи вмерлъ, а жона после него ѡстала ѡдна, а детеи приплодку по
нем не ѡстало ничого, и тая невестъка жоны его пошла за Бориса Семеновича, и
Глеб Ѡстафъевичъ Ѡстафъевичъ съ своею жоною дали еи вено, именье и п(е)н(ѧ)зи, и
которые имен(ь)я ныне держить Глебъ Ѡстафъевичъ съ своею жоною на имѧ 3 - Ꙋзду,
а Гатово, а Закревъе, ѡтчину жоны своее. Бил намъ чолом Глебъ, абыхмо ему тые
имен(ь)я потвердили нашим листом. 

Ино мы тые три именеица, ѡтчину жоны его, потвержаем ему сим нашим листомъ
вечно, ему, и его жоне, и их детем со всим по томꙋ, какъ держал тые именеица
шꙋрин его, Анъдреи Васил(ь)евичъ Корсоковича. 

А на твердость того и печат(ь) нашу казали есмо приложити к сему нашому листꙋ. 

Писан в Ковне, в лето 7003 , м(е)с(е)ца ѡктебра 26 день, индиктъ 13 . Прав(ил)
воев(ода) вил(енскии) п(а)н Мик(олаи) Рад(ивилович), кан(цлер), а п(а)н Стан(ко)
Кос(тевич), нам(естник) ков(енскии). 

Вырок бояром полоцким Васкꙋ, Гаврилꙋ а Богданꙋ Сен(ь)ковичом Радковичом с
поддаными ихъ свиляны ѡ выламованье се имъ з держан(ь)я Самъ. 

Алекъсандръ, Бож(ъ)ю м(и)л(о)стью. Смотрели есмо того дела с паны радою нашою. 

Жаловали нам бояре полоцъкие Васко, а Гаврило, а Богдан Сен(ь)ковичи Радковича,
што ѡтец нашъ, корол(ь) его м(и)л(о)сть, дал деду их Гринку, а потом сыну его,
ѡтцꙋ их Сенькꙋ, ѡсмъ чоловеков свилѧнъ в Полоцкомъ повете. А далеи ѡтец же нашъ,
корол(ь) его м(и)л(о)сть, и достол(ь) тых людеи, все село Свиило, дал дедꙋ ихъ и
ѡтцу их со всимъ тым, што к тому селу здавна прислухало, и с кꙋницами, и з
бобровыми гоны. И ѡни почали сѧ были в них ѡтниматисѧ, таким ѡбычаемъ, рекома бы
их в них ѡтнѧл пан Анъдреи Саковичъ, коли держал Полтеск ѡт ѡтца нашого. И
стояли ѡ том перед нами ѡчевисто. И Васко, а Гаврило, а Богдан положили перед
нами листы ѡтца нашого и теж пана Сенковъ Дедикголдовича листъ, иж ѡ том межи
ними смотрел и тых людеи свилѧн всих выдал имъ. И п(а)на Анъдреев Саковича лист
теж перед нами положили, што в них людеи тых не ѡтнимал. 

И мы, ѡ том межи ними досмотревши, тые люди свилѧне присꙋдили есмо Васку, а
Гаврилу, а Богдану Сенковичом Радковича со всимъ тым , што к тому селу зъдавна
прислухает(ь), с куницами и з бобровыми гоны, вечно подлугъ листовъ ѡтца нашого
и п(а)на Сенькова Дедикголдовича и пана Анъдреева Саковича. Нехаи ѡни имъ
слꙋжать по тому, какъ в листех ѡтца нашого выписано, и въсѧкую дачкꙋ дают(ь). 

Писан у Вил(ь)ни, марца 11 день, индиктъ 13 . При т(ом) был п(а)н Ян Юр(ьевич),
пан троц(кии), нам(естник) полоц(кии). 

Вырок межи бояры смоленскими ѡ имен(ь)е Стукачево а Свирѧевъщыну etc. Сам. 

Александръ, Бож(ъ)ю м(и)л(о)стью. Смотрели есмо того дѣла. 

Жаловали нам дворѧне полоцкие городские, на имѧ Занко, а Иванъ, а Федко
Пантелѣевичы на брат(ь)ю свою, на Ивана а Ходора Ивановичовъ, што ж ѡни держать
под собою земли их на имѧ Стукачева половину а Свирѧевщину, а тыи земли ѡтец
нашъ, король его м(и)л(о)сть, дал ѡтцꙋ их Пантелѣю а брату его Анцыпору. И
вказывали перед нами тот листъ ѡтца нашого, и в листу том выписано, што ж ѡтец
нашъ его м(и)л(о)сть тыи земли дал ѡтцу их Пантелею а брату его Анцыпору, а того
Ивана, ѡтца их, в том листу не написано; а тот, деи, Анципор и вмер, а детеи не
имѣвшы. 

И мы, того досмотревшы, нашли есмо так: мають ѡни тыи земли, Стукачева половину
а Свиряевщинꙋ, Анципорову дѣлницꙋ, с тою братьею своею, с Ываном а Ходором,
наполы поделити, бо, ач хотѧ ѡтец их в том листу ѡтца н(а)ш(о)го не стоить, а
ѡни такъ близкии к тому сут(ь), как и ѡни сами. Писан ꙋ Вил(ь)ни, април(ѧ) 13
день, индик(т) 13 . Янушко, писарь. 

Вырокъ межы тыми ж бояры смоленскими ѡ тые ж имен(ь)я Стукачево а Свирѧевъщину
Сам. Александръ, Бож(ъ)ю м(и)л(о)ст(ь)ю. Смотрѣли есмо того дѣла. 

Жаловали нам дворане полоцкие городскии, на имѧ Иван а Ходор Ивановичы, на
братью свою, на Занка, а на Ивана, а на Федка Пантелѣевичов, што ж ѡтец нашъ,
корол(ь) его м(и)л(о)сть, дал ѡтцу их Пантелѣю а брату его Анцыпорꙋ, дѧд(ь)ком
их, земли, на имѧ Стукачева половинꙋ а Свирѧевщину, ано тот Анципор и вмер, а
детеи не имѣвшы, и ѡни не хотели в том им дѣльницы дати, брат(ь)и своеи. 

И мы, того досмотревшы, тых земль, Стукачева половину а Свираевщину, Анципорову
дѣлницꙋ, казали есмо им наполы поделити, бо тот Иванъ а Ходор Ивановичы к тому
так близкии суть, какъ и ѡни сами к тои дѣлницы дѧд(ь)ка их Анципорове. 

Писан ꙋ Вил(ь)ни, април(ѧ) 13 днь, индик(т) 13 . Янушко, писарь. 

Потвержен(ь)е боярынꙋ полоцкому Сеньку Григор(ь)евичꙋ на некоторые землицы,
купли его на Въсваи etc. Самъ. 

Александръ, Бож(ъ)ю м(и)л(о)стью. Билъ намъ чоломъ боярин полоцкии Сенько
Григор(ь)евичъ, а поведал намъ, што ж покꙋпил землицы в слугъ наших путных на
Въсваи, в Макъсима Ѡсиповича, а въ Еремея Якимовича, а в братанича его в Харпы
Якововича, а в Харпа а во Ѡксентея Демидовичов, а в Гришка Ѡмел(ь)яновича, а въ
Петра Игнатовича, а въ Дорошъка, а въ Якова, а въ Еремия Якимовичовъ, а въ
Кꙋприяна Федоровича Аристовича, а в Лꙋки Профевича, а в Сидора, а въ Левона
Ꙋльяновичовъ, а в Семена Микꙋлича Павловича, а в Павла Прокофовича, а въ
братанича его Ѡлфера, а вы Исая Трухоновича, и въ его братаничовъ с призволеньем
небожчиковъ пана Ѡлехна Сꙋдимонтовича а пана Богдана Анъдреевича, какъ держали
ѡто ѡтца нашого, королѧ его м(и)л(о)сти, Полтескъ, а потом, деи, ѡтец нашъ,
корол(ь) его м(и)л(о)сть, тые землицы ему потвердилъ своимъ листом. 

Ино коли ѡн бꙋдет(ь) тые землицы покупил с призъволеньем наместниковъ ѡтца
нашого пана Ѡлехна Сꙋдимонтовича а пана Богдана Анъдреевича, какъ держали ѡт его
м(и)л(о)сти Полтескъ, а ѡцец нашъ теж будет(ь) ему тые землицы потвердилъ листом
своим, ино и мы ему то потвержаем симъ н(а)шим листомъ. Нехаи ѡн тые землицы
держит(ь), а нам с того служит(ь), как и перво с тых земль служба шла. 

Писан ꙋ Вил(ь)ни, июль 13 день, индиктъ 13 . 

Ѡмел(ь)янꙋ и Тишкꙋ Заскоркиным на землю бортную и бобры на Вшачи и по Всомницы в
Полоцком повете Самъ. 

Александръ, Бож(ъ)ю м(и)л(о)ст(ь)ю великии княз(ь) лит(о)вскии, рускии,
жомоитскии и иныхъ. Пану троцкому, намѣстнику полоцкому, пану Яну Юр(ь)евичу и
иным намѣстником нашым, хто потом ѡт нас будет Полтескъ держати. 

Били нам чолом тыи полочане на имѧ Ѡмел(ь)янъ Андрѣевич з братом своим Тишком
Заскоркины и повѣдили нам, што ж ѡтец нашъ, корол(ь) его м(и)л(о)сть, далъ
дѧд(ь)ку их Ивану Булавину землю бортную и бобры на Вшачи и по Всомници, и тот
Иван Булавин, ѡтходѧ сего свѣта, ѡписал, деи, тую землю бортную и бобры
сестренцꙋ своему, ѡтцу их Ѡндрѣю Заскорце. А потом, деи, ѡтецъ нашъ писал до
пана Ѡлехна Судимонтовича, как ѡт его м(и)л(о)сти Полтескъ держалъ, абы в них
тое земли не ѡтнимал бортное и бобров, и пан Ѡлехно и свои листъ им дал. И ѡни
тые листы: и королѧ его м(и)л(о)сти, и пана Ѡлехновъ Судимонтовича — перед нами
вказывали. 

И били нам чолом, абыхмо им тую землю бортную и бобры на Вшачы и по Всомницы
потвердили нашим листом. 

И мы то им потвержаем симъ нашим листом. Нехаи ѡны тую землю и бобры держать, а
нам с того службу служат(ь) по давному. 

Писан в Городне, ген(варя) 17 ден(ь), индик(т) 14 . 

Привилеи панꙋ Янꙋ Юр(ь)евичꙋ на именье Дꙋбинꙋ, на вечьность Алекъсандръ, Бож(ъ)ю
м(и)л(о)стью. Билъ намъ чоломъ панъ троцкии, наместникъ полоцкии, панъ Ян
Юр(ь)евичъ а просил в насъ именья, двора на имѧ Дꙋбины, которыи же держал
кн(ѧ)зь Иванъ Юрьевич Лыкгвен(ь)евича. И мы, впамѧтавшы слꙋжъбу его, з ласки
нашое тот двор Дꙋбинꙋ дали есмо емꙋ со всими люд(ь)ми, и зъ слꙋгами, и з конюхи,
и со всими землѧми пашными и з борътными, и з данью, со всимъ по томꙋ, какъ
держал кн(ѧ)зь Иван Юр(ь)евичъ Лыкгвеневича. А дали есмо тое именье вечно ему и
его детем. А на твердость того и печат(ь) нашꙋ казали есмо приложити к семꙋ
нашому листу. Писан в Берштахъ, марца 12 дня, индиктъ 14 . Прик(аз) воев(оды)
вил(енскаго) п(а)н(а) Мик(олая) Рад(ивиловича), кан(цлера). 

Приетелем и сꙋседом нашим, паном ризьким бꙋрмистром и ратмоном, и воитом места
Ризьког(о), ѡт Сенька Моньковича, намѣстника пана Юрьева Пацевича полоцького,
челомбитье и приезнь. 

А такеж издеся ростегалисѧ перед нами на имя Петрок а Ѡлисеи и тым ѡбычаемъ
рекли: «Тот Гридько нас продал ꙋ Ризе безвинне, шод до старших, а ꙋзял ꙋ них
бирича. И тот биричь нас поимал да посажал ꙋ тꙋрмꙋ, того нам щкоты стало
мног(о)» . 

Про то ж прошꙋ вашое м(и)л(о)сти, естьли бꙋдеть тот Гридько ꙋ вашое м(и)л(о)сти
тог(о) бирича брал на тых молодцовъ, а бꙋдеть их ꙋ тꙋрмꙋ сажал, и ваша бы
м(и)л(о)стъ рачили бирича того Янка своег(о) ѡпыта, и до нас бы ваша м(и)л(о)сть
ѡтписати ѡ том, як том приетели и сꙋседи наши. А я рад напротивкꙋ вашои
м(и)л(о)сти любость чинити во всем. 

Приетелем и сꙋседом нашим, паном ризьким бꙋрмистром и ратмоном, и воитом места
Ризького. 

Або Гридько бꙋдеть молодьца своего посылал до вашое м(и)л(о)сти, просечи ꙋ вашое
м(и)л(о)сти тог(о) бирича на имя Янка на тых молодьцов, на Петрака а на Ѡлисея.

Алекъсанъдръ, Божъю м(и)л(о)ст(ь)ю великии кн(ѧ)зь литовъскии, рꙋскии,
жомоитъскии и иныхъ. Стояли перед нами ѡчевисто вси бояре полоцъкие и мещане со
владыкою полоцъкимъ Лукою ѡ манастыръ Свѧтог(о) Николы на Лучъне. 

И положили перед нами бояре еванъгелье, и в евангели записано, што тот манастыръ
здавна подаванье нашо г(о)с(по)д(а)ръское. 

И мы, тому врозꙋмевши, и взѧли есмо тот манастыръ Св(ѧ)тог(о) Николы на Лучъне к
нашому подаванью. 

А владыце полоцъкому не надобе в тот манастыръ вступатисѧ. 

Писанъ ꙋ Вильни, июль 15 д(е)нь, инъдиктъ 14 . 

Самъ. 

Алекъсанъдеръ. Билъ намъ чоломъ Проселокъ з братомъ своимъ з Марътиномъ, и
положили перед нами листъ боярына полоцъкого пана Ѡстафъевъ Васил(ь)евича, што
ж, ѡтходѧ з сего св(е)та, дал имъ землю на имѧ Фалеевъщину и зъ людми на
Ѡстровне. Ино в листе стоит(ь), што ж имъ с тоею землею служити сыном его,
которому ѡни усхотѧт(ь), которыи до них будет(ь) добръ, а коли ѡни не всхотели
бы ни ѡдному с(ы)ну его с тою землею служити, тогды поити им проч(ь) из тое
земли со всими своими статки и с челѧдью. А потомъ положили перед нами листы
с(ы)новъ его пана Ѡстафъевых Богдановъ а Глебовъ. Ино в Богданове листу стоить,
што жъ имъ с тое земли половины, што ѡтец ихъ имъ далъ, служити, кому ѡни з них
всхотѧт(ь), которыи до них добръ бꙋдет(ь), а коли ѡни не въсхотѧть с тое
половины никоторому з нихъ брату служити, тогды имъ прочъ с тое земли половины
поити со всими своими статъки и с челѧдью. А ꙋ Глебове листу стоит(ь), што жъ
дрꙋгую половину тое жъ земли, што ѡтецъ ихъ имъ дал, ѡдному Проселъку вечъно,
кромъ брата его. Естли бы ѡн с тое половины земли, што Глебъ ему дал, не
въсхотелъ ни ѡдному брату з нихъ служити, тогды ему вольно с тою половиною земли
служити, кому ꙋсхочеть. 

И просили нас, абыхмо имъ на то нашъ листъ дали. 

И мы имъ на то сес(ь) нашъ листъ дали подлꙋгъ листовъ Ѡстафъева и Богданова
Глебова. 

Писан ꙋ Вильни, июл(ѧ) 18 д(е)нь, инъдикт 14 . 

Потвержен(ь)е панꙋ Ивашкꙋ Сопежичꙋ на имен(ь)е, кꙋплю его, на Двине выше города,
на Болдавицах, вечьностью Самъ. 

Александръ, Бож(ъ)ю м(и)л(о)стью. Чинимъ знаменито симъ нашим листом, хто на
него посмотрит(ь) або чтꙋчи его вслышит(ь), кому ж будет(ь) потреб того ведати.

Бил намъ чолом писар(ь) нашъ Ивашко Сопежичъ и поведил перед нами, што ж старица
Светого Михаила в Полоцку на имѧ Фетин(ь)я зъ зѧтем своим Волфромеемъ и з дочкою
своею Тат(ь)яною продала емꙋ сел(ь)це на Двине выше города на Болдавицах, повыше
Шеша, которое ж сел(ь)це дал еи митрополитъ киевскии и всея Рꙋси небожчикъ Иѡна,
бꙋдꙋчи еще владыкою полоцким и витебъским, кꙋплю свою, што ѡн кꙋпил въ Якова
Красчинича. И тот листъ владычныи кꙋпчии и теж, што ѡна емꙋ продала, перед нами
вказывал. 

И бил намъ чолом, абыхмо емꙋ потвердили тое сел(ь)це, кꙋплю его, нашим листом. 

И мы дозволѧем емꙋ в Полоцкомъ повете тое сел(ь)цо мети и потвержаемъ симъ нашим
листомъ вечно и непорушно ему самомꙋ, и его жоне, и их детем, и их ближним, и
напотом будꙋчим бꙋдꙋчим ихъ счадкомъ со всимъ с тымъ, што к томꙋ сел(ь)цꙋ здавна
прислꙋшало. Воленъ ѡн тое сел(ь)це ѡтдати и продати, и заменити с кимъ его волѧ,
и кꙋ своемꙋ вжиточномꙋ ѡбернути, какъ самъ налепеи розꙋмеючи. 

А тым, которые Иѡне владыце были продали, и емꙋ не надобе вже в тое сел(ь)це
самимъ имъ въступатисѧ, ни их детемъ, а ни их ближним. 

А на твердость тог(о) и печат(ь) нашꙋ казали есмо привесити к семꙋ нашомꙋ листꙋ.

Псан в Бел(ь)скꙋ, в лет(о) 7005 , м(е)с(е)ца сен(тября) 29 день, индиктъ 15 .
Пр(и том был) м(а)р(шалок) дв(орныи), н(а)м(естник) м(е)р(ецкии) п(а)н
Гр(игории) Стан(кович) Ѡстик(овича); под(чашии); нам(естник) б(е)л(ьскии) п(а)н
Мик(олаи) Мик(олаевич); м(а)р(шалок), нам(естник) вит(ебскии) п(а)н Гл(еб);
пис(арь) Ив(ан) Як(овлевич) Вл(а)д(ы)ка. Янꙋшъко, писар(ь). 

Справа межи Михаиломъ Пстрꙋгом а Богданомъ Сопежичом ѡ люди Смотрели есмо того
дела. 

Жаловалъ намъ Михаило Пстругъ на Богдана Сопежича, рекучи: «ꙋвязалсѧ в люди мои
ѡтчинъныи тыми часы без кажъдого права, на имѧ в Дивеничи, а в Гордеевичи, а вѡ
Болючанъ, а перед тымъ николи тых людеи в держаньи не былъ» . И Сопега рекъ:
«Был мне вжо ѡ томъ суд и зъ зятемъ его кн(ѧ)земъ Романомъ Лукомскимъ ѡ тыи люди
ѡ Дексеневичи а ѡ Гордеевичи а ѡ Болючанъ перед г(о)с(по)д(а)ремъ его
м(и)л(о)стью великим кн(ѧ)земъ ꙋ Вильни, и кнѧз(ь) великии его м(и)л(о)сть тыи
люди мне присудил, и лист судовыи его м(и)л(о)сти на то держу» . И тотъ листъ
судовыи перед нами положил. Ино в листꙋ стоить, што ж его м(и)л(о)сть тыи люди
Сопезе присудилъ. А потомъ Сопега рекъ: «Еще надто теща моя кн(е)гини Федоровая
прислала тыми часы лист небожчика г(о)с(по)д(а)ра королѧ его м(и)л(о)сти,
писаныи до пана Ѡлехна Судимонтовича, воеводы виленского, какъ еще Полотско
держал» . И тот лист слуга кн(е)г(и)ни Федоровое перед нами положил. 

Пишет(ь) король его м(и)л(о)сть в листе своемъ до пана Ѡлехна, впоминаючи суд
свои, што его м(и)л(о)сть смотрел со всими паны радою своею подле жалобы пана
Ѡстафъя, боярина полотского, тыи люди, которыи выдал справа кн(е)г(и)ни
Федоровои, абы Пструг не вступалсѧ в тыи люди, на имѧ въ Езикеица з дет(ь)ми, а
в Невера з братьею его и з детьми, в Дексеневичовъ, а в Остапъка, а в Мартина з
детьми Гордеевичовъ, а в Селивона, а в Турка з детьми Болютан, а въ Ермака зъ
братьею и з детьми Печищовых. И мы Пъстрꙋга пытали: «Што к тому листу мовишъ? »
Пстругъ рекъ: «Я тому листу ганю, што ж то листъ недобрыи, фалъшевъныи.
Г(о)с(по)д(а)ръ Г(о)с(по)д(а)ръ нашъ корол(ь) его м(и)л(о)сть того листу не
давал а ни росказывал, коли тот листъ прислала теща его слугою своим, нехаи ж,
приехавъ, тут станеть и листъ тот ѡчистит(ь)» . И мы пытали Сопеги: сведомъ ли
ѡн того, коли тот листъ брали в небожчика королѧ его м(и)л(о)сти. И Сопега рекъ:
«Я ещо тогды и дочки в нее не понял, коли тот лист взѧла теща моя в королѧ его
м(и)л(о)сти через жалобу пана Ѡстафъеву» . 

И мы казали Сопезе, абы тещи своеи казал приехати и тот листъ ѡчистити, и рок
есмо положили тещи его перед нами стати на Запꙋсты наши великии. Естли ѡна,
приехавши, и тот листъ ѡчистит(ь), ино люди тыи какъ ѡна гораздо держала, такъ и
Сопега гораздо держати будеть, а Пстругъ не гараздо будеть тому листу ганил. А
не ѡчистит(ь) ли листа того кн(е)гинѧ Федоровая, ино Сопега маеть люди тыи
Пстругу вернути. 

Потвержен(ь)е Федкꙋ Григор(ь)евичꙋ кꙋпли его, земли и сеножати на Просмужцы, и
на село Доложцо на реце на Ꙋле Самъ. 

Алексанъдръ, Бож(ъ)ю м(и)л(о)стью. Билъ намъ чоломъ писар(ь) нашъ Федко
Григор(ь)евичъ, а поведал намъ, што ж кꙋпилъ в бояр полоцкии в Петрашка
Полꙋпѧтинича а в братанича его Ивашка землю и сеножати подле города на Просмужци
ѡбел(ь) вечно, и теж кꙋпил в мещанина полоцкого в Микиты Кожъчича и въ его
сыновъ в Богданца, а в Феденъка, а ꙋ Васенка село на реце на Ꙋле на имѧ Доложцо
теж вечно. 

И просил насъ, ажбыхмо то емꙋ призволили кꙋпити и потвердили нашимъ листом. 

Ино мы тую землю, што ѡн кꙋпил подле города в Петрашка и в братанича его Ивашка,
и теж тое село Доложцо, што кꙋпилъ в Микиты Кожчича и въ сыновъ его, призволѧемъ
емꙋ кꙋпити и потвержаемъ то симъ нашимъ листом емꙋ, и его жоне, и ихъ детемъ, и
потомъ бꙋдꙋчим ихъ счадкомъ вечно. 

А на твердость того и печат(ь) нашꙋ казали есмо приложити к семꙋ нашому листꙋ. 

Псан в Полоцку, в лето 7005 , м(е)с(е)ца апрел(ѧ) 5 ден(ь), индикт 15 . Пр(и
том) был(и) воев(ода) вил(енскии) пан Мик(олаи) Ради(вилович), кан(цлер),
мар(шалок) двор(ныи), нам(естник) мер(ецкии) пан Гр(игории) Стан(кович). 

Боярини полоцкои Ѡндреевои Селѧвинои и сыном ее на люди сел(ь)чане, вечьностью
Александръ, Бож(ъ)ю м(и)л(о)стью. Смотрели есмо того дела. 

Жаловали намъ тые люди на имѧ сел(ь)чане на бояринꙋю полоцкую на Ѡндреевꙋю
Селѧвиную на Ѡпреню и на детеи ее на Андрея, а на Ивана, а на Васил(ь)я, а на
Юхна, тым ѡбычаем рекꙋчи: «Держать насъ за собою без данины ѡтца твоее
м(и)л(о)сти, а мы люди твоее м(и)л(о)сти г(о)с(по)д(а)ръские» . 

И пани Анъдреевая Ѡгренѧ з детми своими положила перед нами лист ѡтца нашог(о)
королѧ его м(и)л(о)сти, и в том листꙋ стоит(ь), што ж ещо ѡтец нашъ, бꙋдꙋчи
великимъ кн(ѧ)зем, дал дедꙋ тых детеи тые люди сел(ь)чане, и ѡн на том Сел(ь)цы
и двор собе наредил на имѧ Видиничи. 

И мы казали ѡ томъ межи ними досмотрети воеводе виленскомꙋ, канцлерꙋ нашомꙋ панꙋ
Миколаю Радивиловичꙋ. И пан воевода ѡ том смотрел, и тые люди сами перед нимъ
призналисѧ, што ж ѡны даны дедꙋ тых детеи, и ныне, деи, пани их вдова, а дети ее
малы, «некомꙋ насъ от кривдъ боронити» . 

И мы подлугъ ѡтца нашого листа, их самых сознанья, тые люди сел(ь)чане
Анъдреевои Селѧвинои Ѡгрени и детемъ ее Анъдрею, а Ивану, а Васил(ь)ю, а Юхну
присꙋдили, и потвержаемъ то им симъ нашим листом вечно. Нехаи тые люди
сел(ь)чане слꙋжат(ь) имъ по томꙋ, какъ дедꙋ их и ѡтцу их слꙋжили, подле данины
ѡтца нашого. 

Псан в Полоцкꙋ, април(ѧ) 9 день, индиктъ 15 . Пр(иказал) воев(ода) вил(енскии)
пан Мик(олаи) Ради(вилович), кан(цлер). 

Мещаном и волощаном полоцким ѡ бобровые гоны в реках межи их кгрунтами, за што
певныи плат кождог(о) годꙋ постꙋпили etc. Александръ, Бож(ъ)ю м(и)л(о)стью.
Наместникꙋ полоцкомꙋ панꙋ Юр(ь)ю Пацовичꙋ и иным наместником нашим, хто потом
будет(ь) ѡт насъ Полтескъ держати. 

Што перво сего жаловали ѡтцꙋ нашому, королю его м(и)л(о)сти, вси мещане полоцкие
и дворане городские, и вси волостные люди ѡ том деле, што ж по их землѧх были
реки его м(и)л(о)сти гонные бобровые, и коли шкоды деивалисѧ на березех
бобровых, коли пожаром берегъ погорит(ь), и теж коли хто дерево на берегꙋ
порꙋбаеть, а любо лубъе з дерева хто коли сыимывал, длѧ того врѧдники его
м(и)л(о)сти тамъ ездоковъ высылывали и вины з них бирали и проезды великие, и в
том сѧ имъ великие шкоды и продажи деивали. 

И били его м(и)л(о)сти чомъ, ажъбы им самым дозволил в тых реках въ их землѧх
гонныхъ бобры гонити и ловити, абы вжо врадники его м(и)л(о)сти длѧ тыхъ дел къ
имъ ездоковъ и сꙋдеи не высылывали и штобы вжо з них проездовъ и винъ великих не
брали. 

И злюбили его м(и)л(о)сти за тые бобры на кождыи год давати навеки по двесте
рꙋблев грошеи широкохъ, рꙋбль по стꙋ грошеи. И его м(и)л(о)сть на их чоломъбитье
з ласки своее то им был вчинил, дозволил им тые реки, што въ их землѧх реки
гонные, бобры гонити и ловити им самымъ на себе. А рок имъ был его м(и)л(о)сть
положил тые гроши давати до скарбу его м(и)л(о)сти на Громницы, на Встретен(ь)е.

И тыми разы били нам чолом, што ж имъ тѧжко, не могут(ь) того сполнѧти навеки,
ажбыхмо им полегчили и нешто им ѡтпꙋстили. И мы, з ласки нашое, то вчинили,
ѡтпꙋстили есмо им сто рꙋблев грошеи вечно, а дрꙋгое сто рꙋблев грошеи, рꙋбль по
стꙋ грошеи, мают(ь) нам сами, а по них дети их навеки, в каждыи годъ давати до
скарбу нашого на Встретен(ь)е, на Громницы, без каждого замешканья. 

Такеж по которым рекам бобровым и по ѡзеромъ владыки полоцкого, и игꙋменьи
полоцкое, и бояр полоцкихъ, ѡтца нашого и наши бобровники бобры гонивали и
бивали на его м(и)л(о)сть и на нас, ино и ныне мещане полоцкие по тым рекам
мают(ь) на себе бобры гонити и бити по томꙋ, какъ и по нашим рекамъ. 

А владыце, и игꙋмен(ь)и, и бояром, и людем их в тых реках и ѡзерех и в зеременех
бобровых шкоды не делати и не пустошити. А которые А которые бы в тых рекахъ и в
зеремѧнех шкодꙋ чинили, ино с тыми им суд, и право, и вина подле давнего ѡбычая,
в тую ж сто рꙋблев грошеи, што мают(ь) намъ мещане давати в год по томꙋ, какъ
перед тымъ сами ѡни, мещане, и дворане городенские и вси волостные люди. 

Ѡ томъ деле, коли которыи ч(о)л(о)в(е)къ въ их земли намысломъ ямꙋ вделает(ь) и
сам жо врѧдником его м(и)л(о)сти на городе ѡб(ъ)явить, иж бы поклажеи вынѧт, и
врѧдники, деи, з города ездоков выслали и их в томъ продаивали, и вины з них
бирали без кажъдого доводꙋ и права, и его м(и)л(о)сть был то им ѡтложил. И били
намъ чолом, ажбыхмо им вчинили по тому ж, какъ ѡтец нашъ, корол(ь) его
м(и)л(о)сть, им то ѡтложил. И мы им по тому ж то ѡтложили, про то, штобы есте
без доводꙋ и права в таких делех винъ на них не брали и продажи им не чинили. На
кого бы таковое дело повели, и вы бы суд и право делали з доводом подлугъ ѡбычая
и вставы земъское. 

А на твердость того и печат(ь) нашꙋ казали есмо привесити к семꙋ нашомꙋ листꙋ. 

Псан в Полоцку, в лет(о) 7005 , м(е)с(е)ца април(ѧ) 10 ден(ь), индикт 15 . Пр(и
том) был воев(ода) вил(енскии) пан Мик(олаи) Ради(вилович), кан(цлер). 

Потвержен(ь)е Ивашкꙋ Сопежичꙋ на розные имен(ь)я, дворы, данины и кꙋпли его
вечностью въ Смоленском, в Полоцкомъ и въ Браславском повете Сам. Александръ,
Бож(ъ)ю м(и)л(о)стью. Во имѧ всесил(ь)ного Бога, амин(ь). 

Чиним знаменито симъ нашим листомъ, хто хто на него посмотрит(ь) а любо чтꙋчи
его вслышит(ь), кому ж того потребъ будет(ь) ведати. Бил намъ чоломъ писар(ь)
нашъ Ивашко Сопежичъ и просилъ насъ, абыхмо емꙋ потвердили вси тые села, которые
ж ѡн на насъ выслꙋжил в Смоленскомъ повете, село в Болваницкомъ повете,
Мартиново Болваницкого, на имѧ Смолин Конец, которое ж тот Мартинъ выслꙋжил на
наместникꙋ смоленскомъ на пане Иване Вѧжевичи, зъ землѧми пашными и бортными, и
съ сеножатьми, и з люд(ь)ми. И теж, што томꙋ Мартинꙋ придали кнѧз(ь) Михаило а
кнѧз(ь) Федор Ѡдоевские, какъ ѡт ѡтца нашого, королѧ его м(и)л(о)сти, Болваничи
держали, землю бортную зъ бобровыми гоны и съ сеножат(ь)ми въ Белицкои волости,
на имѧ в Чепиничохъ, которꙋю ж землю ѡт того Мартина держалъ ч(о)л(о)в(е)къ ис
трети на имѧ Ѡнофреец, с которое ж земли идет(ь) Мартину кад(ь) медꙋ пресного а
двадцат(ь) грошеи. И теж, што те ж кн(ѧ)зи Ѡдоевские придали емꙋ пашни своее
двора Болваницкого на имѧ Селищо, а к томꙋ сеножать Юрцевскꙋю. 

Теж клал перед нами листъ нашъ, што есмо перво сего дали емꙋ двор с клетками
кн(ѧ)зѧ Михаиловъ Дмитреевича Вѧземского в Смоленскꙋ на Торговищи подле
Днепрьских ворот. 

И теж клал перед нами листъ матки своее Настасьи Сопежиное, игꙋмен(ь)и полоцкое,
што жъ ѡна емꙋ записала сел(ь)ца свои вси Еленскии, которыи ж покꙋпила ꙋ
ел(ь)нѧн ꙋ Ѡвдеиковых детеи на имѧ в Левона а в брата его Лꙋкяна и в дѧдковичов
их, ꙋ Ереминых пасынковъ ꙋ Ѡфанаса а в Ывана, а в Гриши, а в Лавра. 

И теж дрꙋгое сел(ь)це, што кꙋпила в Ѡлферка на тои же речце Еленце, и теж тые
сел(ь)ца записала емꙋ, што еи дал пꙋстовские два сел(ь)ца пан Ивашко Ил(ь)иничъ,
какъ ѡт ѡтца нашого, королѧ его м(и)л(о)сти, Смоленскъ держал, на имѧ Михалково
а Федориково. 

И теж клал перед нами лист бояр смоленских на имѧ Глеба, а Ѡлехна, а Федора
Александровых детеи Ефремова, што ж ѡни продали емꙋ ѡтчинное и дединное село
свое 6 - ꙋ Ел(ь)нои на имѧ Захаровское со всимъ, што к томꙋ селꙋ прислꙋхает(ь).

И теж клал перед нами листъ наместника смоленского п(а)на Юр(ь)я Глебовича, што
ж ѡн дал емꙋ сел(ь)цо там же въ Ел(ь)не на имѧ Травкино до нашое воли. 

И теж клал перед нами лист матки своее Настас(ь)и Сопежиное, игꙋмен(ь)и
полоцкое, што ж ѡна записала емꙋ сел(ь)цо, кꙋплю свою в Смоленском повете на
Есенои, на имѧ Чаикино, з люд(ь)ми и со всим, што к томꙋ сел(ь)цꙋ прислꙋхает(ь),
все тое, што кꙋпила в Чаики и во владыки смоленского в Мисаила, записала емꙋ
ѡдномꙋ, кроме иных детеи своих, брат(ь)и и сестръ его. 

И теж поведил перед нами, што ж старица Светого Михаила в Полоцку на имѧ
Фетин(ь)я зъ зѧтемъ своим Волфромеем и з дочкою своею Тат(ь)яною прода емꙋ
сел(ь)цо на Двине выше города, на Болдавицах, повыше Шоша, которое ж сел(ь)цо
дал еи митрополит киевскии и всея Рꙋси небожчикъ Иѡна, бꙋдꙋчи ещо владыкою
полоцкимъ и витебским, кꙋплю свою, што ѡн кꙋпил въ Якова Красчинича, и тот листъ
владычныи кꙋпчии и теж, што ѡна емꙋ продала, перед нами вказывал. 

И теж поведил перед нами, што ж з дозволенья наместника полоцкого п(а)на Юр(ь)я
Пацовича покꙋпил ѡн сел(ь)ца в Полоцкомъ повете в полочан на имѧ в Михаила
Ѡлтꙋшкова сына Левковича и въ его сынов Хрола а в Семена, и теж въ Гафона
Прокопъева сына Посадниковича а в Гридка Васковича Ѡлтꙋшевича, на Березꙋи и за
Березꙋемъ, зъ землѧми пашными и бортными и з сеножат(ь)ми, и со всим тым, што
здавна к тым сел(ь)цом слꙋшало, и какъ ѡни сами их держали, и тот листъ пана
Юр(ь)ев Пацевича дозволеныи и теж тых полочан кꙋпчие листы перед нами ѡн
вказывал. 

И теж клал перед нами листъ полочанинов на имѧ Волфромеевъ, Ходотова сына
Есковича, што ж ѡн и з жоною своею и з детьми записал емꙋ двор свои и з землею,
на имѧ Безꙋмовскии, подле церкви пречистое Богоматери в Полоцку, блиско двора
игꙋмен(ь)ина. 

И теж клал перед нами лист наш, што есмо дали емꙋ в Браславском повете землю на
имѧ Мꙋравскꙋю з люд(ь)ми и с ч(о)л(о)в(е)ком Парфеномь и зъ его брат(ь)ею. 

И теж што был тое земли Мꙋравщины подконюшии браславскии Васко кꙋпил в того ж
Парфена и в брата его Лꙋкьяна и на тои кꙋпли своеи справил был дворец и людци
чотыри ч(о)л(о)в(е)ки посадилъ и засѧ Ивашкꙋ Сопезе продал, — и тот лист его
кꙋпчии перед нами вказывал. 

И к томꙋ тот жо Васко продал емꙋ двор свои в месте Браславском на имѧ
Шꙋстиковскии, и ѡн и тот лист его кꙋпчии перед нами вказывал. 

Теж клал перед нами лист брата своего Васил(ь)евъ Сопежича, што ж ѡн променил
емꙋ всю свою ѡтчинꙋ Ѡпаков, што было емꙋ ѡт брат(ь)и его в делꙋ сѧ достало, на
Щокино, што ѡн на нас выслꙋжил, а к томꙋ принѧл в него сто копъ грошеи. 

Теж клал перед нами листы брат(ь)и своее, Богдана, а Юр(ь)я, а Васил(ь)я, што ж
ѡни спꙋстили и записали емꙋ вечно дел(ь)ницы свои на городищи Ѡпаковском и на
посаде Ѡпаковскомъ. Теж бил намъ чолом и просил в насъ сел(ь)ца там жо в
Болваницком повете на имѧ Багриновского, которое ж сел(ь)цо дал был кнѧз(ь)
Михаило Иванович Ѡдоевскии слꙋзе своемꙋ Ꙋгримꙋ, и тот Ꙋгрим спꙋстил был без
нашого дозволен(ь)я тое сел(ь)цо за долгъ бояринꙋ смоленскомꙋ Богданꙋ
Григор(ь)евичу. И мы тое сел(ь)цо Багриновское на насъ взѧли и дали есмо Ивашку
Сопезе. 

Ино мы вси тые верхꙋ верхꙋ писаные села и дворы, которые ж ѡн на насъ выслꙋжил,
и теж што емꙋ матъка ег(о) записала и што ѡн самъ за свои п(е)н(ѧ)зи покꙋпил зъ
землѧми пашными и бортными, и съ сеножат(ь)ми, и со всим тымъ, какъ сѧ тые верху
писаные села и дворы в собе мают(ь), потвержаем Ивашкꙋ Сопежичꙋ вечно и
непорꙋшно, емꙋ, и его жоне, и их детемъ, и напотом бꙋдꙋчим их счадкомъ. Волен ѡн
все то продати, и ѡтдати, и заменити, и къ своемꙋ вжиточномꙋ ѡбернути. 

А на твердость того казали есмо и печат(ь) нашꙋ привесити к семꙋ нашомꙋ листу. 

Псан в Городне, в лето 7006 , м(е)с(е)ца дек(абря) 20 день, индиктъ 1 . Пр(и
том) был(и) пан вил(енскии), нам(естник) город(енскии) кн(ѧ)з(ь) Алек(сандр)
Юр(ьевич), а нам(естник) полоц(кии) пан Юр(ь)и Пацъ. 

Бояринꙋ полоцкомꙋ Богданꙋ Ѡстафъевичꙋ на землю Проселкову а Мартинцову, бояр
его, etc. Александръ. Билъ намъ чоломъ боярин полоцкии Богданъ Ѡстафъевичъ, што
ж есмо сꙋдили его з Мартинцом Федковымъ сыном. Искал ѡн того Мартинъца за
непохожого слꙋгу. И тот Мартинец мовил перед нами, што ж ѡтец его Ѡстафеи дал
емꙋ листъ свои, и подлꙋгъ листа ѡтца своего Богдан Ѡстафъевичъ свои листъ на то
емꙋ дал. И тот листъ он перед нами вказывал. И в тых листех стоит(ь), естли бы
ѡн не хотел емꙋ слꙋжити, тогды ему вол(ь)но поити ѡт него прочъ и комꙋ хотел,
томꙋ бы слꙋжил, а тая землѧ, што ѡтец его дал томꙋ Проселкꙋ, мела Богдану
ѡстати. И мы, ѡ том межи ними досмотревши, и того Мартинца есмо ѡправили и
приказали есмо Богдану Ѡстафъевичꙋ, абы емꙋ в том дал впокои, вол(ь)но ему, комꙋ
хочет(ь), томꙋ слꙋжит(ь). Тежъ жаловал намъ тот Мартинец на Богдана, што ж, деи,
ѡнъ въ его невестки, ꙋ Проселковы жоны, пограбил челѧд(ь) и иныи статки домовыи.
И мы ѡчевисто приказали Богданꙋ, абы то все им поѡтдавал и тꙋю землю Проселковꙋ
а Мартинъцовꙋ, што ѡтец его Ѡстафеи дал томꙋ Проселкꙋ, присꙋдили есмо Богданꙋ
Ѡстафъевичꙋ имети. Псан ꙋ Вил(ь)ни, июн(ѧ) 4 день, индиктъ 1 . Ѧнꙋшко. 

Я, Василь Семеновъ с(ы)нъ Редка з Рылкович, вызнаваю тымъ моимъ листомъ по своеи
доброи воли. 

Продалъ есми землицꙋ свою ѡтчиннꙋю ꙋ Рылковичох, свою делницꙋ, ꙋ- во всих
Рылковичох десѧтыи жеребеи Богдану Есковичꙋ Баръдовскомꙋ и ег(о) детемъ ѡбель
вечно за три копы грош(е)и со всимъ с тымъ, чимъ я в тои земли володелъ: пашнꙋю
землю, и борть, и сеножати, и хоромы, и где есми самъ жилъ, и в реце свою
делницꙋ. А тая землѧ пꙋтная, безо всѧких инших слꙋжобъ. А потомъ мнѣ, Василю
Редце, а ни моеи жене и нашимъ детемъ и ближнимь нашимъ з нашого родꙋ тое земли
моеѣ делници ꙋ Рылковичох со всимъ на все под Богданомъ Есковичомъ, и под его
женою, и под его детми, и под ихъ родомъ никомꙋ не поискивати. А хто имет(б)
поискивати, тотъ дасть винꙋ г(оспо)д(а)рю нашомꙋ великомꙋ кн(ѧ)зю две гривны
золота, а пану воеводе полоцкомꙋ гривнꙋ золота. 

При том были люди добрыи: Яковъ Сергеевич, а Ѡстафеи Наꙋмович, а Гридко
Мелентеевичъ, да Ѡстафеи Васков с(ы)нъ Щꙋчинъ. 

А на бол(ь)шꙋю тверъдость я, Василь Редка, и печат(ь) свою приложил на сии мои
листъ. Писал сес(ь) мои лист Трофимъ Болотович, городскии дьякъ. Псан сен(тября)
7 ден(ь), индик(т) 2 . 

Вырок в справе немца Адама Бизеворта з мещанином полоцким Ѡлифером Кортенем ѡ
долгъ Александръ. Смотрели есмо того дѣла с паны радою нашою. 

Жаловал нам тот немец на имѧ Адам Бизевортъ на мещанина полоцкого на имѧ на
Ѡлифера Кортенѧ, што ж бы тотъ Кортень виненъ ему былъ тридцать рублевъ грошеи:
«И теж, деи, в том же Кортени мене порублено в Полоцку, и в том ми, деи, стало
шкоды на двесте копъ грошеи. И перво, деи, сего вжо ѡ том смотрел насъ доброе
памети корол(ь) его м(и)л(о)сть, и тую, деи, тридцать рублев грошеи мнѣ его
м(и)л(о)сть на Кортени присудил и децкого дал дворанина своего Ивашка Сенкова
сына Григор(ь)евича, и тот, деи, децкии мне на нем тую тридцат(ь) рублев грошеи
ѡтправил и ѡтдал, а ѡ порубъ всказал, деи, его м(и)л(о)сть Кортеню присѧгу, и
ѡн, деи, присѧгнувшы, и засѧ мене ѡ том просил вжо после присѧги и перееднал мѧ,
деи, стома лашты попелу, и того ми, деи, попелу и до сих часовъ не заплатилъ» .

И Кортень перед нами то созналъ, што ж ѡ том перед ѡтцом нашым, королем его
м(и)л(о)ст(ь)ю, ему с тым Адамом право было, и з его м(и)л(о)сти сказаньѧ тую
тридцат(ь) рублев грошеи ему через того децкого руки заплатилъ, а ѡ порубъ перед
тым же децким ему присѧгнул. « А после, деи, присѧги тебе есми николи не просил
и ни ѡдного лашту попелу за то не ѡбецовал» . 

И надто еще тот Кортень положыл перед нами листъ судовыи наместника полоцкого
пана Юр(ь)ѧ Пацевича и маршалка нашого, намѣстника витебского пана Станислава
Глебовича, што ж ѡни вжо з нашого приказаньѧ промежку ими ѡ том смотрѣли, и тот
Адам немец на Кортенѧ ѡ тую сто лаштов попелу перед ними никоторого доводꙋ не
вчинилъ, и ѡни в том Кортенѧ ѡправили и листъ свои на то судовыи дали. 

И мы, того листу выслухавшы, Кортенѧ есмо во всем том ѡправили. Вжо тому немцу
Адаму ѡ том Кортенѧ не надобе болшеи того габати. Естли бы виделосѧ Адаму, што ж
его пан Юреи а пан Станислав не гораздо судили, и ѡн нехаи на них ищет(ь), а до
Кортенѧ не мает никоторого дѣла. 

Писан ꙋ Троцех, сент(ября) 11 ден(ь), индикт 2 . Пр(и том) был(и): вое(во)д(а)
тр(оцкии), м(а)р(шалок) зем(скии) пан Ян Юр(ь)евич; подчашыи, нам(естник)
бел(ьскии) пан Мик(олай), вое(во)д(а). Вл(а)д(ы)ка писар(ь). 

Привилеи местꙋ Полоцкомꙋ на право маидеборское и иншие вол(ь)ности Во имѧ
Бож(ъ)е, амин(ь). 

Сказила бы всѧкие речы с часом старость, коли бы ꙋчинки людские, которые жъ с
прироженьѧ своего конец мають, через листы не были ꙋвечнены и годным сведецством
ку пришлои вѣдомости не были приведены. 

Про то ж ку векуистои тое то рѣчы памети мы, Александръ, Бож(ъ)ю м(и)л(о)стью
великии кн(ѧ)зь литовскии, рускии, жомоитскии и иных панъ и дедич, чиним
знаменито тым нашым листомъ каждому, кому будет(ь) потреба его ведати, нинешним
и напотом будꙋчым, иже, маючы ꙋзглѧд ку посполитого доброго розмножен(ь)ѧ и
хотѧчы положеньѧ места нашого Полоцкого в мере лепшои поставити, штобы люди
нашы, тамъ живучыи, через рѧд добрыи а справедливыи были розмножоны, тое место
нашо с права литовского и руского и которое коли будет(ь) там держано в право
немецкое маидеборское переменѧем на вѣчные часы, подлугъ того то права
маидеборского зꙋполного ѡбычаю и всее ꙋставы ѡтдалѧючи там же вси права, ꙋставы
и ѡбычаи, перво держаные, которые ж тое право маидеборское нагабают(ь) або
перекажают(ь). 

Ино подлуг того ж права маидеборского в месте вышереченом воитовство знову
ꙋставлѧем и через тот лист тое воитовство полоцкое надаваем, записуючы воитови
нинешнему и всим потом на его местцꙋ будꙋчым третии пѣнѧз(ь) ѡто всих судов и
поплатков и вин судовых и иных речеи, которые ж кол(ь)век буд(ь), как же ꙋ
Вил(ь)ни, теж через предки наши есть ꙋставлено и в ыных местех, которые ж тое ж
право ховают(ь). Тежъ придаем к тому воитовству половицу клетокъ мѧсных и платы
ихъ, а другую половицу на ратушу, и заказуем, абы ѡт тых часов нихто в Полоцку,
такъ боѧрин, какъ мещанинъ, клетокъ мѧсных не мел ку своему пожытку. Теж придаем
в моц воитовскую вси горелого вина дѣлатели, теж продавцы. Хотим такеж, жебы
вси, в мѣсте первореченном мешкаючы, на которомъ кол(ь)ве мѣстцꙋ, права того
маидеборского пожывали и ему во всих речах ку послушенству винных, так люди тые,
которые живут(ь) за Двиною, такъ и тые, которые з другое стороны реки Двины и на
Ѡстрове мешкают(ь), теж вси люди вл(а)д(ы)чни, и игумен(ь)ины, и теж чернецкии,
и поповские, и боѧрские, и мещанские, и всихъ иных, которые там же живут(ь) и
ѡколо мѣста в селех мещанских, и теж посел(ь)скии и слуги путныи, которые ж
завсегды з мещаны на выправу военную звыкли ходити и вси поплатки нашы посполу с
ними нам давати, тые вси люди верху писаныи мают(ь) того права маидеборского во
всих речах быти послушни, и тые вси люди выимуем ѡт права городского и
боѧрского, перед которыми ж на праве не будут(ь) повинни стоѧт(и). А естли кому
в чом будуть виновати, тогды маеть им справедливость статисѧ перед воитом их и
бурмистры. 

Нижли часу непокоѧ або которое иншое земское потребы, а наболеи с полецаньѧ
н(а)ш(о)го, повинни мают(ь) быти на приказан(ь)ѧ намѣстника, на тот час будꙋчого
на замку нашом, быти послушни ку ѡбороне, так долго, поки будеть потреба. 

Теж вызволѧем их ѡт подвод, которые ж переж(е) посполито даивали. Ино вжо
напотом на потребу нашу земскую подводы мают(ь) давати, коли ꙋвидѧт(ь) подводныи
листъ, сыкгнетом нашым запечатованыи. Теж вызволѧем их ѡт сторожы, которую ж к
нашои потребе тол(ь)ко мают(ь) давати. Дозволѧем теж тому месту первореченному
трожды до годꙋ ярмарокъ держати ку пожитку их, подлуг иншых местъ ѡбычая: первыи
ярмарок на Светого Якуба ден(ь), а другии на Крещен(ь)е, а третии по Велице Дни
ꙋ тыиден(ь); а каждыи ярмарокъ маеть стоѧти двѣ недѣли. 

Ѡпроч которых ярмарковъ ни ѡдин купец рызскии або которыи иншыи чужыи не
будет(ь) моцы мѣти инако продавати и куповати, тол(ь)ко под тую меру, на доле
выписаную. Про то ж тыи купцы чужыи ѡприч(ь) ярмарку под тую меру будꙋть
куповати: воски — въ ѡднои штуце по полуберковеску; соболи, куницы и тхори — по
сороку, белку, горностаѧ, ласицꙋ и норицу — по полтретѧста; попел а смолу —
лаштом. А того не мають куповати ни в лѣсе, а ни в борах, а ни в селех, тол(ь)ко
на месте. Теж тые купцы чужыи ѡприч(ь) ярмарку под тую меру продавати мают(ь):
сукно — поставом; соль — лаштом; перец, имбер, микгдалы и иншые зел(ь)ѧ простые
— каменем; шафран, мушкаты, гвоздики, квѣт мушкатовыи, кгалкган, цытвар и иншие
зел(ь)ѧ дорожшие — фунтом; секиры, ножы и иншие речы таковские — тахром або в
тузину; железо, ѡлово, мед(ь), цыну, мосѧж и иншые речы таковские — центнаром;
фикги, розинки — кошем; вино какое кол(ь)ве и пиво немецкое и иншое питье чужое
— бочкою целою. Ино тыи купцы чужии не будут(ь) смети под меру меншую а ни
продавати, а ни куповати, тол(ь)ко как наверху написано. А естли бы которыи
своею смѣлост(ь)ю иначеи чинил, тогды тую куплю до коморы нашое воитъ на нас
возмет(ь). 

Такеж тые купцы ризские до Витебска и до Смоленска ездити не мают(ь) под
страчен(ь)ем всего. А естли бы тые купцы чужии мели которого должника ꙋ Витебску
або в Смоленску, тогды могꙋть там ехати и долги свои справити, ѡприч(ь) купли. 

Допущаем теж мети в том месте нашомъ важницꙋ, которая ж будеть ко вжитку нашого
скарбу привернена. А там же тежъ будуть мети капницꙋ и весь воскъ, там же
стопленыи, печат(ь)ю иx мають назнаменовати и с того вжитки ку посполитому
доброму ховати. Полецаем такеж воиту и бурмистром, на тот час будучым, вси
местца пустыи в месте и вкруг места ку ѡсаженью и розмноженью людеи. Мают(ь) теж
бояре домы, которые ж ѡт мещанъ по тые часы кгвалтовне покупили, ино тыи ж домы
мают(ь) мещаном вернути, взѧвшы свои п(е)н(ѧ)зи. 

Будут(ь) теж вси мещане волни кꙋ их будованью и на кухню везде дрова, такъ
великие, как малые, в лесех и в борех брати за три мили круг места, а того им
нихто боронити не маеть, ѡкром борти, которых не мают(ь). 

Тежъ, где переж(е) добытки свои пасывали, ино и н(ы)нѣ добровол(ь)ни без всѧкого
нагабан(ь)ѧ там же паствити будуть. И теж в реки Ꙋшачы тое ж доброволенство даем
им добыток свои паствити, какъ и перед тым мевали. 

Ни ѡдин теж боѧрин своего ч(о)л(о)в(е)ка в мѣсте, собѣ подданого, держати не
мает(ь), але вси нашы мают(ь) быти и тому праву верху писаному послушни. Тое ж
розумѣемы ѡ намѣстнику, и ѡ вл(а)д(ы)це, и ѡ всих попех руских, и о чернцох. 

Будуть теж вол(ь)ни вси полоцкие мещане ѡт мыта через все Великое кн(ѧ)ж(е)ство
Литовское, как вил(ь)невцы и трочане ѡт предковъ нашых мают(ь) з ѡсобливого
дозволен(ь)ѧ. 

Теж мають ꙋбудувати ку вжытку местскому лазню посполитую, где местце ѡберуть
подобное, поставити теж ратушу на мѣстцы годном, под которым будуть мѣти
крамницꙋ и ятки, то ест(ь) клетки хлебовые и комору пострыгал(ь)ную. И там же на
ратушу мают(ь) мѣти бочку мѣрную и медницꙋ и з знаменем местским, с которых
речеи вси вжитки воитъ з бурмистры ку местскои ѡправе ховати будуть. 

Мают(ь) теж быти в месте первореченном завсегды двадцат(ь) рѧдских, которых
будеть ѡбирати воитъ, — половину закону римского, а половину другую з грецкого.
Которые ж радцы з воитом посполито мают(ь) ѡбрати промежку себе на кождыи год
два бурмистры — ѡдного закону римского, а другого грецкого; которых же руками з
воитом ѡбаполно поспольство маеть быти рѧжоно. Каждое теж ѡтозван(ь)е бурмистры
и рѧдцы до воита мают(ь) допустити, а ѡт воита ни ѡдное ѡтослан(ь)е мает(ь)
быти, тол(ь)ко к нам. Тежъ воитъ справедливости сказан(ь)ѧ ѡприч(ь) бурмистров и
рѧдцких моцне вчинити может(ь); але бурмистры и радцы без воита, або без
лентвоита, ни ѡдного сказан(ь)ѧ вделати не мают(ь). 

ꙋставляем також на вѣчные часы, штобы место первореченное каждым годом чотыриста
копъ грошеи до скарбу нашого на ден(ь) светого Михаила давало без всѧкое вымовы.

Ѡтдалѧем також и вѣчне вызволѧемъ тымъ нашымъ листомъ вси того места люди ѡт
судов и моцеи всих воеводъ, и пановъ, и старостъ, судеи и подсудков, и иных
наместниковъ, и иншых заказниковъ кнѧжества нашого, так, иж перед ними которых
кол(ь)векъ речах будут(ь) позвани, не будꙋть повинни ѡтповедати. 

А естли воитъ ал(ь)бо бурмистры будꙋтъ видетисѧ несправедливы, тогды перед нас
позвани мают(ь) в том ѡтповедати, которых тым же правом судити маем. А надто все
бол(ь)шее право собе зоставлѧем. 

И на тых всих речах сведецства и лѣпшую моцност(ь) печать наша тому то листу
естъ завешона. 

Дѣялосѧ и дано ꙋ Троцех, в четвер(г), ден(ь) Светого Францишка, в лѣто
Вчеловечение Исус(а) Хрыстова тисѧча чотыриста деветдесѧт(ь) ѡсмого. 

И были при том велебныи, вел(ь)можныи, вроженыи и шлѧхетные: кнѧз(ь) Воитех,
бискупъ виленскии; Ян Забереза, воевода и пан троцкии и Великого кнѧжества
маршалок навышшыи; Григореи Ѡстикович, маршалок нашъ дворныи и намѣсник
мерецкии; Ян Петрович, маршалок наш. 

Алексанъдръ, Бож(ъ)ю м(и)л(о)стью великии княз(ь) литовъскии, рускии, жомоитскии
и иныхъ. 

Самъ великии княз(ь). 

Чынимъ знаменито тымъ нашымъ листом, хто на него посмотрыт(ь) або чтучы его
ꙋслышит(ь), кому будет(ь) потребъ того ведати. 

Билъ намъ чоломъ бояринъ повету Полоцъкого Ѡльфер Кортеневъ и клалъ перед нами
листъ ѡтъца нашого короля его м(и)л(о)сти, што жъ ѡтецъ нашъ, король его
м(и)л(о)сть, далъ ѡтцꙋ его сельцо над Двиною подле ѡтчызны его Росицы на име
Анътониково, куничное, на боярскую службу. И тежъ другии листъ клалъ перед нами
ѡтца нашого, короля его м(и)л(ости), што ж его м(и)л(о)сть ѡтпустилъ ѡтцу его,
ижъ хмельникомъ к нему нашымъ въ его ѡтъчызну и в куплю не въежъчати хмелю
драти, а и бобровъниковъ ему не кормити, а ни пошлинъ на немъ брати на Росицы и
на Каменьцы в порозехъ, бо ѡтецъ его въ своеи земли тые бобры на себе бивалъ в
томъ своемъ лесе на Росицы. 

И билъ намъ чолом, абыхмо ему тые вышеи писаные села потвердили нашым листомъ. 

Ино мы его жаловали: тые вси вышеи писаные села, ѡтчизну ѡтца его, и выслугꙋ, и
куплю, и теж его куплю зъ землями пашными и бортными, и з сеножатми, и з ѡзеры,
и з реками, и з бобровыми гоны, где будет ѡтецъ его на себе бобры бивалъ,
потвержаемъ симъ нашымъ листомъ ему вечъно, и его жоне, и их детемъ. Воленъ тое
именье продати и ѡтдати, заменити и к своему лепъшому и пожыточъному ѡбернути. 

Теж што тамъ по тои земли в пущахъ на Росицы бывали ловы нашы зубрыные, ино ѡтец
его и теж ѡнъ вже после ѡтца своего в тых ловехъ люди посажали, и мы его и тымъ
жаловали. Нехаи ѡнъ и тепер(ь) по своеи земли в томъ своемъ лесе на Росицы в
нашых ловехъ люди садить, почонъ ѡт Двины звонких ꙋ гору до речъки Клеваницы, а
ѡт Клееваницы до речъки до Перни, а ѡт Перни до речъки до Росицы, а Росицою в
Двину. 

Тежъ жаловали есьмо его, што ж с тых селъ Кортеню подвод не надобе давати и
стану на намесниковъ полоцких радити. 

А на твердость того и печать нашу казали есьмо привесити к сему нашому листу.
Писанъ ꙋ Воранехъ, в лето семътисечъное семое, ѡктебра ѡсмого дня, инъдикта
второго. 

Правилъ воевода троцкии, маршалокъ земъскии панъ Ян Юр(ь)евичъ. 

Потвержен(ь)е тому ж Андрею, сынꙋ владыки полоцког(о), купли его, на село на Ꙋле
на Низголове Самъ. 

Алексанъдръ. Бил намъ чоломъ коморъникъ нашъ, сынъ владыки полоцкого Лꙋчын, на
имя Анъдреи, и поведил перед нами, што жъ с прызволеньемъ наместъника полоцкого
п(а)на Юр(ь)ѧ Пацовича Пацовича кꙋпилъ в мещанъ полоцкихъ в Горасима Сысоевича,
а въ Ѡнисима, а въ Анъдреѧ, а в Микиты, а в Костыка, а в Карпа, а в Сонька
Александровых детеи Хоминича Немчыновичовъ кꙋпил село, дедину и ѡтчыну их, землю
на Ꙋле на Низголове, ѡбель вечно. 

И на то листъ их кꙋпчыи перед нами покладал. 

И билъ намъ чоломъ, абыхмо емꙋ то прызволили кꙋпити и потверъдили быхмо ему
нашымъ листомъ. 

Ино мы, з ласки нашое, в тых мещанъ вышеи писаных тую землю вышеи мененꙋю
прызволили емꙋ купити и потверъжаемъ то симъ нашымъ листом емꙋ ꙋ- в отчынꙋ,
вечно. Нехаи ѡнъ тꙋю землю держыть со всимъ по тому, што зъдавна к тои земли
слꙋшало, подлугъ того, какъ в них купилъ, и с тое земли нехаи ѡнъ намъ служить.

Псан ꙋ Вил(ь)ни, в лет(о) 7007-е, м(е)с(е)ца мая 26 день, инъдикъ 2 . Пры том
был мар(шалок) двор(ныи), нам(естник) мер(ецкии) и ѡник(штенскии), панъ
Грыгор(еи) Стан(кович) Ѡстиковича. 

Вырок Андрею, сынꙋ владыки полоцкого Лꙋки, на земли в селе Митковичах, ꙋ людеи
путных полоцких купленые Самъ. 

Алексанъдръ. Смотрели есмо того дела с паны радами нашыми. 

Стояли перед нами ѡчевисто, жаловали намъ тыи люди нашы Полоцкого повета путныи
Митковичы Стꙋденицкии Ивашко, а Еско, а Дорошко, Харковы дети, а Пашко а Микула,
Микулины дети, а Фалко Макаровичъ и з своимъ братаничомъ Грыдкомъ, Харытоновым
сыномъ, а Ѡрътемъ, Иван а Василько, Моисеевы дети, на коморъника нашого на
Анъдреѧ, с(ы)на владыки полоцкого Лучына, и на его маткꙋ, што жъ ѡни держать под
собою дединꙋ и ѡтъчынꙋ их, землю в Митковичох на- Двиною. И сынъ владыки
полоцкого Лучынъ мовил перед нами, ижъ то ѡнъ в них кꙋпил ѡбель вечно зъ
дозволеньемъ наместъника полоцкого пана Юр(ь)я Пацовича, а потомъ мы имъ то
потвердили нашым листомъ. И на то листъ их кꙋпчыи и тежъ нашъ листъ потверъженыи
перед нами вказывали. 

И мы, ѡ том межи ними досмотревшы, тое село, землю в Митковичохъ на- Двиною,
присꙋдили есмо с(ы)ну владыки полоцъкого Анъдрею и его матце. Мають то ѡни
держати со всим по тому, какъ кꙋпили. И потверъжаемъ то симъ нашымъ листомъ
вечно, емꙋ и его матъце, и потомъ бꙋдꙋчымъ их наследкомъ. А тымъ людемъ нашым
Митковичомъ не надобе вжо в тꙋю землю встꙋпатися. 

А на твердость того и печать нашꙋ казали приложыти к сему нашому листꙋ. 

Псанъ ꙋ Вил(ь)ни в лет(о) 7007-е м(е)с(е)ца мая 30 день, инъдик(т) 2 . Пры т(ом)
был мар(шалок) двор(ныи), нам(естник) мер(ецкии) и ѡник(штенскии), пан
Григор(еи) Стан(кович) Ѡстиковича. 

Вырок в справе владыки полоцког(о) з бояры и мещаны полоцкими ѡ села церковные
долчане, весничане и путилковичи Самъ. 

Алексанъдръ. Смотрели есмо того дела. 

Стояли перед нами ѡчевисто, жаловалъ намъ владыка полоцъкии Лꙋка на бояръ
полоцких, и на воита места Полоцъкого, и на бурмистровъ, и радецъ, и на всих
мещанъ, што жъ емꙋ крывдꙋ вчынили: «Ѡтняли, деи, села и люди мои звечныи
церъковъныи на имя долчане, а весничане, а пꙋтилковляне, которыхъ жо зъдавна
продкове мои, владыки полоцъкии, были в держаньи» . 

И бояре, и воитъ, и мещане мовили к томꙋ перед нами, што жъ, деи, «княз(ь)
Скиръкгаило тыи села и люди прыдал на церъковъ Бож(ъ)ю Светое Софеи,
крылошаномъ, и што с тых людеи дани идеть, тую дань всю велели давати на крылосъ
церкви Божое, и здавна, деи, тыи люди роботу робливали: церъковъ Светое Софии
крывали и цвинътаръ горожывали. Нижли предкове твои тыи люди ѡт крылошанъ ѡтняли
и в томъ им крывъдꙋ вчынили» . И мы спытали владыки: «Маешъ ли листы на тыи села
и люди, которыи тверъдости предковъ нашых? » И владыка на то никоторых листовъ
не положилъ, а ни жадного доводꙋ достаточъного не ꙋчынилъ. 

И мы, ѡ томъ межи ними досмотревшы, и конецъ есмо томꙋ вчынили: тыи села и люди
вышеи писаныи крылошаномъ есмо прысꙋдили софеискимъ. Мають ѡни то деръжати
крилосу к церкви Светои Софеи. И што с тых людеи дань идеть, мають ѡни тꙋю дань
давати на Светое Софеи крылошаномъ, а роботу мають робити: церъковъ крыти Светое
Софеи и цвинътаръ городити. А сꙋдити мають их крылошане и зъ старцы тых волости,
а и вина на крылошанъ жо маеть быти по давъному, и тою данью крылошане ꙋ кажъныи
год по кн(я)зи Кгиргаиле мають на паметь делати подле давъного ѡбычая и под
нашых предковъ. А владыце полоцкому Лꙋце в тыи села и люди софиискии не надобе
ся вжо вступати. И прыказали есмо тыми люд(ь)ми ѡпекатисе и ѡт крывдъ их
боронить боярыну полоцъкомꙋ Глебꙋ Ѡстафъевичу и дворанинꙋ нашому, воитꙋ места
Полоцкого Рад(и)вону, и бурмистром, и радцомъ, и всимъ мещаном. 

Псан ꙋ Вил(ь)ни, июн(я) 5 д(е)нь, индикъ 2 . Пры том были: гет(ман), нам(естник)
бр(а)с(лавскии) и вен(ицкии) кн(я)з(ь) Кост(ентин) Иван(ович) Ѡстроз(кии) а
мар(шалок), нам(естник) вит(ебскии) пан Станислав Глебович. 

Вырок ал(ь)бо постановен(ь)е промежы бояр и мещан полоцких з стороны судов и
иншых порѧдков, etc. Сам. Александръ, Бож(ъ)ю м(и)л(о)стью. Смотрели есмо с паны
радою нашою промежи бояр полоцких и мещан ѡ томъ деле, што есмо дали мещаном
полоцкимъ и путным людем право немецкое, речоное маитбарское, и вынѧли их с
права городского, и дали им воита, которыи же мает(ь) их сꙋдити з бурмистры и з
радъцы тым правомъ маитбарскимъ, вынѧвшы землѧного права, што сѧ тычет(ь) земли,
того есмо въ их право не вписали, абы их воит сꙋдил ѡ землѧном деле и ѡ иных
члонкохъ, которыи прислꙋхают(ь) к городскомꙋ праву наместника нашого полоцкого,
которыи ѡт насъ город держить. Тыи члонки вси выписали есмо в сем нашом листе,
какъ сѧ мают(ь) бояре полоцкии и з мещаны полоцкими рѧдити до того часꙋ, коли
тое дело меж ними на конец поставимъ на мере, не рꙋхаючи права на ѡбе стороне. 

Напервеи, што сѧ тычеть права землѧного, комꙋ бы до кого дело было ѡ земли,
буд(ь) боярину до мещанина, а любо до путника, а любо мещанину, а любо путникꙋ
до боярина: тыи сꙋды мает(ь) сꙋдити наместник нашъ полоцкии съ старшими бояры
полоцкими подлугъ давного ѡбычая. 

И теж которыи бы сѧ дела пригодили в границах землѧных, хто бы комꙋ границꙋ
сказил, то теж мает(ь) наместникъ нашъ полоцкии ехати, а любо бояръ сослати того
дела сꙋдити подлугъ давного ѡбычая на роз(ъ)езди. И проездъ мают(ь) брати по
давномꙋ, але вина мает(ь) брана быти на насъ, на г(о)с(по)д(а)ра. 

А коли ѡтколе послы приедꙋт(ь) ѡ ѡбидных делех земъских з Новагорода, со
Пъскова, з Лукъ або з Немец, ино наместнику нашомꙋ полоцкому старшими бояры
полоцкими, призвавши к собе воита и старших мещан, будет(ь) ли сѧ што тыкати
дела местцкого, пословъ принѧти и ѡтправити, какъ и перед тымъ бывало. 

Тежъ, што бояре полоцкии держат(ь) волосткꙋ Дрисецкꙋю по годом, сꙋдѧт(ь) и
радѧт(ь), ино которыи путники в тои волости живут(ь), а бꙋдут(ь) их бояре
сꙋживали, хто тꙋю волосткꙋ держит(ь), ино и ныне бояре, которыи будꙋт(ь) тꙋю
волосткꙋ держати, их сꙋдили по давно, але не мают(ь) их драпежити по давному. А
хто бы хотел люди наши драпежити, тогды их за то маем карати. 

А што бояре покꙋпили будꙋт(ь) села в мещан полоцкихъ и в путныхъ людеи и дворы и
земли в городе и на месте за ѡтца нашого королѧ его м(и)л(о)сти и за нас, а любо
ѡтчинныи дворы и земли их бꙋдꙋть в городе и на месте, в тыи их дворы и в земли
воиту и мещаномъ не встꙋпатисѧ. 

А што будут(ь) мещане и пꙋтныи люди в бояр покꙋпили земли и дворы, то маемъ на
ѡбе стороне держати, не рꙋхаючи подлугъ их моистатꙋ, што сѧ стало до права
немецкого, хто будет(ь) што в кого кꙋпил. 

А коли пошлем посла нашог(о) которого дворанина, а любо боярина полоцкого, а
любо наместник нашъ полоцкии з нашого приказанья до Новагорода, до Пъскова, до
Лук або до Риги ѡ земъских делех ѡбидныхъ, тогды пꙋтники мают(ь) имъ кони давати
по давномꙋ, а дворане городскии мают(ь) с ними ездити подлугъ давного ѡбычая. 

А которыи люди боярскии живут(ь) в городе и на месте, на их землѧх ѡтчизных, а
любо на кꙋплѧх, будꙋть ли сѧ которыи торгомъ ѡбыходити, и ѡни мают(ь) з мещаны
серебщину и иныи поплатки нам платити. А воит и мещане не мають их сꙋдити и в
право немецкое писати. 

Теж, деи, тамъ ꙋставил воит и мещане перевозъ на наших людех и на боярскихъ тыми
разы на Двине, а перед тым, деи, перевозники даром воживали, бо, деи,
перевозники с того некоторыи плат берут(ь) по волостех, сторожовщину, по всеи
земли Полоцкои в каждыи год. Ино естли бы и ныне тот платъ брали по земли, и ѡни
бы тое брали, а перевозꙋ не надобе брати, выменѧя гостѧ по давномꙋ. 

Теж перед тымъ, деи, бояре спꙋскивали до Риги жито, и крꙋпы, и попел, и смолꙋ,
ино и тепер(ь) свое властное жито и крꙋпы, и попел, и смолꙋ, не перекꙋпаючи ни в
кого, призволѧем имъ слати до Риги. А попел и смолу мают(ь) жечи въ своих пущах,
а не в наших, а ни в местскихъ. 

А которомꙋ бы мещанину або путному ч(о)л(о)в(е)кꙋ было дело до боярина, а любо и
до его ч(о)л(о)в(е)ка ѡ котором деле, ино ѡ том мает(ь) наместник наш полоцкии
сꙋдити в городе з бояры, городским правом, а воит и мещане мають при том же
быти. 

А коли боярину, а любо нашомꙋ ч(о)л(о)в(е)ку, а любо боярскомꙋ ч(о)л(о)в(е)ку
которое ѡ чом будет(ь) дело до мещанина, а любо до путников, кроме землѧного
дела, ино мает(ь) маеть его воит сꙋдити на ратꙋши, своимъ правомъ немецкимъ, а
наместник нашъ маеть за нашим ч(о)л(о)в(е)ком послати суд(ь)ю, а боярин теж
мает(ь) любо самъ поити за своимъ ч(о)л(о)в(е)ком, а любо суд(ь)ю жъ послати до
воита. А чии ч(о)л(о)в(е)къ будет(ь) виноват, ино вина его г(о)с(по)д(а)ру,
подлугъ моистату. 

А ѡ то, што сѧ тычет(ь) долговъ платити пану Юр(ь)ю Зеновъевичу и иных долговъ,
што бояре з мещаны мели платити посполꙋ, а вагꙋ и ꙋзвозъ перед тым на пол з
мещаны держивали, и мы, мещаномъ права немецкого не ламаючи, какъ есмо дали им
право, и вагу и ꙋзвоз там вписали, по томꙋ имъ и держимъ. И коли бояре половины
своее ваги и ꙋзъвозꙋ не хотѧт(ь) мети, и мещане бы вагꙋ и ꙋзвозъ всю сполна
мели, а тыи долги вси платили, а бояром с ними не потребъ тых долговъ платити и
серебщины, и даров, коли приедем до Полоцка, с ними не надобе нам давати. 

Такеж, што жаловали бояре полоцкии на воита и на мещан, што ж холоп(ь)я ихъ
невол(ь)ная и робы и иныи люди, в п(е)н(ѧ)зех бꙋдꙋчи, втекают(ь) до воита и до
мещан, и ѡни их имъ не выдають, а хотѧт(ь) их правомъ немецкимъ сꙋдити. И мы ѡ
том такъ врадили: иж воитъ и мещане не мают(ь) ихъ холопьи невол(ь)ное и робъ и
людеи в п(е)н(ѧ)зех приимати, а ни сꙋдити ихъ ѡ томъ немецкимъ правомъ, маеть
ихъ ѡ томъ сꙋдити наместникъ нашъ полоцъкии городскимъ правомъ. 

Псан у Вил(ь)ни, июлѧ 12 день, индик(т) 2 . При т(ом) был мар(шалок) двор(ныи),
нам(естник) мер(ецкии) и ѡн(икштенскии) п(а)н Григ(ореи) Стан(кович)
Ѡстик(овича). 

Александръ, Бож(ъ)ю м(и)л(о)стью. 

Владыце и бояром полоцким ѡ привернен(ь)е дворов и земль их, через воита
забраных. Воитꙋ места Полоцкого, и бурмистромъ, и радцамъ, и всим мещаном.
Говорили намъ владыка полоцкии Лꙋка и бояре полоцкии, што ж, деи, воит места
Полоцкого Радванъ поѡтнимал был в них дворы их и земли ѡтчинныи и кꙋпли их, и
теж полѧ и сеножати ѡколо города. И мы имъ тыи дворы их и земли ѡтчинныи, и
кꙋпли их, и теж полѧ и сеножати ѡколо города засѧ вернули и казали есмо владыкꙋ
полоцкого и бояр в тыи их дворы и в земли ѡтчинъныи и в купли их, и теж в полѧ,
и в сеножати ѡколо города ꙋвезати дворанину нашому Яцкꙋ Полозовичꙋ. 

Псан у Вил(ь)ни, июл(ѧ) 14 день, индик(т) 2 . Пр(и том) был мар(шалок)
двор(ныи), нам(естник) мер(ецкии) и ѡник(штенскии) пан Григ(ореи) Стан(кович). 

Потвержен(ь)е Фед(ь)кꙋ Григор(ь)евичꙋ, писарꙋ г(о)с(по)д(а)рскомꙋ, на село
Кгердꙋтишки, выслугꙋ его, и на розные купли его в розных поветех Сам. 

Александръ, Бож(ъ)ю м(и)л(о)стью. Чинимъ знаменито симъ нашим листом, хто на
него посмотрит(ь) або чтучи его вслышит(ь), кому ж потребъ того будет(ь) ведати.

Бил нам чолом писар(ь) наш Фед(ь)ко Григор(ь)евичъ и вказывал перед нами листъ
ѡтца нашого, королѧ его м(и)л(о)сти, што ж дал емꙋ за его верную слꙋжбу сел(ь)цо
на имѧ Кгердꙋтишки, што перед тымъ держал писар(ь) его м(и)л(о)сти Васко Любич,
на реце на Березини в повете Ѡшменскомъ, зъ землѧми пашными, и съ сеножат(ь)ми,
и з люд(ь)ми, и з ихъ землѧми, и съ сеножат(ь)ми, и со въсим тым, што к томꙋ
сел(ь)цꙋ прислꙋхаеть. 

Теж поведил перед нами, иж кꙋпил люди близко того ж сел(ь)ца своего в конюшого
нашого виленъского ꙋ- во Андрея Дрождчича, чотыры службы в Бакштѧх. 

А дрꙋгии люди в него ж кꙋпил, данники шесть ч(о)л(о)в(е)ковъ ч(о)л(о)в(е)ковъ на
реце на Яченце з данью грошовою и медовою, и со всими их вжитки и пожитки, и зъ
землѧми ихъ пашными и съ сеножат(ь)ми. 

А далеи мовил нам, што ж кꙋпил к тому ж сел(ь)цꙋ своемꙋ Кгердꙋтишкам дворец зъ
землею пашною и съ сеножат(ь)ми в писара нашого тотарского, ꙋ- во Абрагима
Тимирчича, в Пожарищох, кꙋплю его, на имѧ Титеиковщину, што ѡн кꙋпил в кн(ѧ)зѧ
Дмитрея Петровича, вечно. 

Такеж говорил намъ, иж кꙋпил в писара ѡтца нашого, королѧ его м(и)л(о)сти, в
Петрашъка Фоминича, дворец Телѧтиновскии з люд(ь)ми, и з землѧми пашными, и съ
сеножат(ь)ми, и з борътным деревом, и пруд на реце на Качине, и з бобровыми
гоны. 

А дрꙋгии люди кꙋпил и земли пашныи, и сеножати, и дерево бортное, и дꙋбровы в
писара нашого, в небожчика в пана Ивана Яцковича, и въ его панее, в пани Марины,
на тои жо реце на Качине. 

А потом мовил намъ, што ж кꙋпил в мещанина полоцъкого в Кунцы Евлашковича
Кожчича сел(ь)цо в Полоцкомъ повете, на имѧ Всаю, с призволеньем ѡтца нашого,
королѧ его м(и)л(о)сти. 

И листы ихъ вси кꙋпчии на все то перед нами вказывал, иж ѡн то покꙋпил в них
ѡбель вечно. 

И просил насъ, абыхмо мы тꙋю данину ѡтца нашого, королѧ его м(и)л(о)сти, тое
сел(ь)цо Кгердꙋтишки и тыи кꙋпли его вси вышеи писаныи, што ѡн покꙋпил в
конюшого нашого виленского ꙋ- во Андрея Дрожчича, а в писара нашого татарского
ꙋ- во Абрагима Тимирчича, а в писара ѡтца нашого в Петрашъка Фоминича, а в
писара нашого в небожчика в пана Ивана Яцковича и въ его панее въ пани Марины, а
въ мещанина полоцкого в Кꙋнъцы Евлашковича ѡбел(ь) вечно, потвердили н(а)шим
листом. 

И мы емꙋ за его службꙋ верную тое сел(ь)цо Кгердꙋтишки, данинꙋ ѡтца нашого,
королѧ его м(и)л(о)сти, и тыи кꙋпли его вси вышеи писаныи призволѧем и
потвержаем то емꙋ, и его жоне, и их детем, и потом бꙋдꙋчим ихъ счадкомъ сим
нашим листом вечно и непорушно и на веки вечныи со въсим с тым, што к томꙋ
сел(ь)цꙋ Кгердꙋтишкам и к тым его кꙋплѧм вышеи писаным здавна прислꙋхаеть, з
люд(ь)ми, и землѧми пашными, и съ сеножат(ь)ми, и з деревом бортным, и зъ лесы,
и з гаи, и з дꙋбровами, и з водами, и з реками, и со ѡзеры, и зъ бобровыми гоны,
и з дан(ь)ми грошовыми и медовыми, и со всими входы и приходы, и какъ сѧ тое
сел(ь)цо Кгердꙋтишки и кꙋпли его вси вышеи писаныи перед тымъ в границах своих
мают(ь). 

А при томъ были панове рада наша: воевода виленъскии, канцлер нашъ пан Миколаи
Радивилович, воевода троцкии, маршалокъ земскии пан Янъ Юр(ь)евичъ, маршалокъ
нашъ дворныи, наместникъ мерецкии и ѡникъштенскии пан Григореи Станкевичъ
Ѡстиковича, маршалокъ нашъ, наместникъ витебъскии пан Станиславъ Глебовичъ,
ѡхмистръ нашее великое кн(ѧ)гини ее м(и)л(о)сти, наместникъ ковенъскии панъ
Воитехъ Яновичъ. 

А на твердость того и печать нашꙋ казали есмо привесити к сему нашому листꙋ. 

Псан у Вил(ь)ни, в лет(о) 7008-е, м(е)с(ѧ)ца ѡк(тября) 10 день, индик(т) 3 .
Янушко писар(ь). 

Лист бояром полоцким Богданꙋ а Глебꙋ Ѡстафъевичом, Михаилу а Ивашку
Зенов(ъ)евичов з стороны робен(ь)ѧ двух городен в замку Полоцкомъ Сам.
Александръ, Бож(ъ)ю м(и)л(о)стью великии княз(ь). Наместникꙋ полоцкомꙋ пану
Юр(ь)ю Пацовичу и иным наместником нашим, хто и напотом ѡт насъ будеть Полтескъ
держати. 

Жаловали нам бояре полоцкии Богданъ а Глебъ Ѡстафъевичи, а Михаило а Ивашко
Зеновъевичи и з братьею своею, што ж какъ перво сего замок нашъ Полтескъ был
згорел, ино з росказанья ѡтца нашого королѧ его м(и)л(о)сти тот замокъ робил
воевода троцкии, маршалокъ земскии пан Ян Юр(ь)евичъ, какъ ѡт его м(и)л(о)сти
Полтескъ держал, и новину им был ꙋвел, казал им рꙋбити ѡсмъ городен, а ѡни перед
тым издавна робливали тол(ь)ко две городни. И здесе ѡ том перед нами поведил пан
воевода, што ж тыи два роды, Ѡстафъевичи а Зеновъевичи, издавна робливали
тол(ь)ко две городни, а ѡн был имъ в томъ силꙋ вчинилъ и новину ꙋвелъ. 

И мы, ѡ томъ достаточне сѧ доведавши, тꙋю новину имъ ѡтставили и въделали есмо
по старомꙋ: мають ѡни тыи свои две городни робити по старомꙋ подлугъ давного
ѡбычая, а тобе, наместнику нашемꙋ и городничому полоцкомꙋ, посокирщины зъ их
людеи не надобе брати. 

Псан ꙋ Вил(ь)ни, ѡк(тября) 22 день, индик(т) 3 . При т(ом) были воев(ода)
троц(кии), мар(шалок) зем(скии) пан Ян Юр(ьевич), мар(шалок) двор(ныи),
нам(естник) мер(ецкии) и ѡник(штенскии), пан Григ(ореи) Стан(кович)
Ѡстик(овича). 

Потвержен(ь)е панꙋ Юр(ь)ю Зенов(ъ)евичꙋ на землю Щовенскꙋю а две ѡзера, Щолно а
Идолто, вечьностью Александръ, Бож(ъ)ю м(и)л(о)стью великии кнѧз(ь). Чинимъ
знаменито сим нашимъ листомъ, хто на него посмотрит(ь) або чтучи его ꙋслышит(ь),
комꙋ будет(ь) того потребъ ведати. 

Бил намъ чолом наместникъ браславъскии панъ Юреи Зеновъевичъ и поведил перед
нами, што ж кꙋпил землю в людеи наших Полоцъкого повета въ Харпиных детеи на имѧ
въ Зенова и въ братьи его ꙋ Василѧ а въ Ѧкова ѡбел(ь) вечно. 

А рꙋбеж тои его кꙋпленои земли Щовенское ѡт наших браславъских людеи почон ѡт
Хороброва Глꙋшицею рекою, а з Глꙋшицы реки въ рекꙋ ꙋ Вяту, а дрꙋгии рꙋбежъ тои ж
его земли ѡт людеи наших Полоцкого повета Толстым рꙋчаем въ рекꙋ ꙋ- в Ыдолтицꙋ,
теж в тои же его земли Щавенъскои в томъ верхꙋ писаномъ рꙋбежи кꙋпил в тых же
людеи ѡзера две на имѧ Щолно а Идолто. 

Такеж в тои его земли кꙋпленои Щолвенъскои седѧт(ь) сѧбры тых людеи, што емꙋ тыи
земли продали, на имѧ Тречевичи: Кгреити зъ братом Матеемъ, а Докути, а Петръ, а
Евнеико. 

И въказывал перед нами тых Харпиных детеи и листъ купчии, што в них кꙋпил. 

И бил намъ чолом, абыхмо ему призволили тыи земли и ѡзера в них кꙋпити и
потвердили быхмо то емꙋ нашим листом на вечность. 

Ино мы з ласки нашое и за его слꙋжбу то есмо вчинили и тую землю Щовенскую
дозволили есмо в тых людеи емꙋ кꙋпити и тыи сѧбры тых людеи Тречевичовъ, и
потвержаемъ то сим нашим листомъ вечно и непорꙋшно ему самомꙋ и его жоне и их
детем и напотом будꙋчимъ их счадкомъ и с тыми ѡзеры и з ловы и з бобровыми гоны
и со всимъ по томꙋ, какъ тыи Харпины дети тое мели, и какъ ѡн в нихъ кꙋпил, и
какъ тая граница верхꙋ выписана естъ. 

Волен ѡн тꙋю землю и тыи ѡзера ѡтдати, и продати, и даровати, и заменити, и ку
своему лепъшомꙋ и вжиточномꙋ ѡбернути, и росширити, и прибавити, какъ самъ
налепеи розꙋмеючи. 

А на твердость того и печат(ь) нашу казали есмо привесити к семꙋ нашомꙋ листꙋ. 

Псан ꙋ Вил(ь)ни, в лето 7008 м(е)с(ѧ)ца ѡк(тября) 24 ден(ь), индик(т) 3 . 

Алексанъдръ, Бож(ъ)ю милост(ь)ю великии княз(ь) литовскии, рꙋскии, жомоитскии и
иных. 

Билъ нам чолом боярын полоцкии Грыдко Юр(ь)евскии и поведилъ перед нами, што жъ
ѡтец его мелъ сел(ь)цо ѡтъчизное в Полоцку на реце на Начи на имя Браташино, и
просил нас, абыхмо емꙋ не казали на стан ходити и бобровъщины платити, и на мост
на Воронъцовскꙋю дорогу не ходити и бобровъщины платити. ти. 

Ино мы емꙋ то все з нашое ласки отъпꙋстили. Не надобе емꙋ самомꙋ и людем его с
того сел(ь)ца на станъ ходити и бобровъщины платити, и на Воронецкꙋю дорогу на
мостъ не ходити, и иных слꙋжобъ и податеи тяглыхъ никоторыхъ не знати, а слꙋжити
Грыдкꙋ с того селъца конъною службою з ыншими бояры полоцъкими посполꙋ. 

Псан ꙋ Вильни, мая семыи день, инъдиктъ третии. 

Потвержен(ь)е Васкꙋ Исаковичꙋ на село Горспле в Полоцком повете и на двор в
замкꙋ Полоцком Самъ. 

Александръ. Чинимъ знаменито симъ нашымъ листомъ, хто на него посмотрыт або,
чтꙋчи, его ꙋслышить, нинешнимъ и потомъ бꙋдꙋчымъ, кому будет потреб того ведати.

Бил нам чоломъ дьякъ писара нашого Ивашковъ Сопежыча Васко Исаковичъ и положил
перед нами листъ тстя своего Петрашка Федоровича Юръцевича и жоны его, тещы
своее Ꙋльяны, на то, што жъ ѡни, за доброе памети своее, дали ему и записали по
своем жывоте за дочъкою своею Ѡгренъкою ꙋ Полоцъкомъ повете вси именья свои, и
вси статки домовыи, и челяд(ь) невол(ь)ную, што ѡни сами мели. Ино Петрашка в
жывоте не стало, Богъ дꙋшу его взялъ с того света, а жона его ѡдна ѡстала с тою
дочкою, которую жъ за него зарꙋчыли, а иных детеи, прыплодꙋ по немъ ничого не
ѡстало. А тых именеи на имя не выписано в том их записꙋ, нижли то выписано, што
жъ зять их Васко зъ дочъкою их Ѡгренъкою, съ своею жоною, мають вси тыи именья
деръжати, где коли што ѡни сами мели. Ино Васко поведил перед нами, што жъ тстя
его Петрова дедина и ѡтчына село на имя Гарспле, и того села были в держаньи
зъдавна дед и ѡтец тстя его, и тежъ самъ тесть его Петрашко ажъ и до тых часовъ,
и которыми листы купчыми ѡни тое село Горспле и земли горъсплискии держали, и
какъ купилъ дед его Юр(ь)и в Симона, и въ его брата Селивестра, а в Михаиловыхъ
детеи, а в зятя Симонова Ивана, и тежъ, какъ купилъ ѡтецъ тстя его Федор в брата
своего, в попа Ярмолы, — тыи вси листы ѡнъ перед нами вказывалъ. 

Такежъ положил перед нами листъ мещанъ полоцкихъ, пꙋтных людеи, на имя Федъковъ
и брата его Михалковъ, Анъдреевых детеи Висковича, а Левоновъ Ходосова сына, а
Гридковъ Митькова сына; ино в том их листꙋ стоить, што ж ѡни посполито, ѡдинъ
ѡтъ дрꙋгого не ѡтъстꙋпаючы, ѡбапол(ь)ныма рꙋками, ничог(о) на себе не
ѡставляючы, продали дедину и ѡтчыну свою, земли пашныи и сеножати на Горъспли
над ѡзеромъ над Ѡбижомъ, тстю его Петрꙋшку Федоровичꙋ Юрцевича, и его и его
жоне, и их детемъ, и потомъ бꙋдꙋчымъ их счадкомъ ѡбель вечно и непорушно. 

И тежъ поведилъ перед нами Васко, што жъ тстя его ѡтчыныи дворъ в замъку нашомъ
в Полоцъку подле Светое Софеи, противъ Светого Василья, а ѡгород на месте,
конецъ Софеиское столбы. 

И бил намъ чоломъ дьякъ писара нашого Ивашка Сапежича Васко, абыхмо ему на то
дали нашъ листъ и потвердили быхмо нашим листом. 

Ино мы, з ласки нашое, на все то дали ему сесь нашъ листъ и потверъжаемъ симъ
нашым листомъ тое село Горспъле и двор в замъку нашомъ, и ѡгород, конецъ
Софеиское столбы, вечно емꙋ, и его жоне, и их детемъ, и потомъ бꙋдꙋчымъ их
счадкомъ со всими землями пашными и бортными, и съ сеножат(ь)ми, и з лесы, и з
дꙋбровами, и з гаи, и з ѡзеры, и з реками, и з речъками, и ставы, и з ставищы, и
со всимъ правомъ и пожытъкомъ, со всимъ по тому, какъ заведал и держалъ тесть
его денину и ѡтчынꙋ свою и кꙋплю деда и ѡтца своего, и тежъ подлугъ листꙋ
купчого, какъ тесть его купил в тых мещанъ выше писаных, и тежъ подлꙋгъ запису и
тещы его, какъ ѡни ему дали и записали именья и статки свои, и какъ ся тыи земли
ꙋ своих границахъ мають. Нехаи ѡнъ то все вышеи писаное держыть, а намъ с того
службу земъскую слꙋжыть, а иныхъ слꙋжобъ никоторых с тыхъ земль емꙋ не надобе
служыти. Воленъ ѡнъ то ѡтдати, и продати, и заменити, и розшырыти, и к своемꙋ
вжыточъному ѡберънꙋти, какъ самъ налепеи розꙋмеючы. А тещꙋ свою маеть ѡнъ ховати
на именьи до ее жывота; а въсхочеть ли ѡна замꙋжъ поити, ино естъ въ ее воли. А
все то вышеи мененое Васко маеть держати вечно. 

А на твердость того и печать нашꙋ казали есмо прыложыти к сему нашому листу. 

Псанъ ꙋ Вилни, в летъ 7008-е, м(е)с(е)ца мая 28 д(е)нь, инъдикъ 3 . Пры том
были: краичыи княз(ь) Януш Александрович, а нам(естник) утен(скии) княз(ь)
Мих(аило) Лвович Глинъскии, а секретар(ь), пробощъ и кановник виленскии, плебанъ
ганязскии княз(ь) Еразмꙋсъ. 

Алекъсанъдръ, Божъю м(и)л(о)стью. Наместьнику полоцъкому пану Юръю Пацевичу. 

Жаловала намъ боярыни полоцъкаѧ Проселковаѧ на дивера своего на Марътина
Проселъка, што жъ, как мужъ еи вмеръ, и ѡнъ еи з ыменьѧ его з дельницы ее
выгналъ вонъ и з детьми. И ѡчевисто ѡ томъ перед нами стояли. 

И мы ее засе тое именье, дел(ь)ницꙋ мужа ее, присꙋдили. Маеть ѡна в томъ именьи
седети на въдовъемъ стольцы. 

И ꙋвезати ее в тое именье послали есмо дворанина нашого Станислава Пацевича. 

Писанъ в Полоцъку сен(тября) 27 д(е)нь, инъдиктъ 4 . 

Привилеи Грин(ь)кꙋ Ловеиковичꙋ на ч(о)л(о)в(е)ка а на тры пꙋстовщины в Полоцкомъ
повете, вечьностью Самъ. 

Александръ, Бож(ъ)ю м(и)л(о)стью. Билъ намъ чоломъ бояринъ полоцкии Гринько
Ловеиковичъ и просил насъ, абыхмо дали емꙋ ч(о)л(о)в(е)ка в Полоцкомъ повете на
имя Ѡфанаска и з его дет(ь)ми и з землею. И теж просил в нас трех пꙋстовщин на
имя Данилковщины, а Дорошковъщины, а Кинговщины. 

И мы емꙋ того чоловека Ѡфанаска з детьми и з его землею и тыи три пꙋстовщины,
Данилковъщину, а Дорошковъщину, а Кинговскую, дали вечно, ему самомꙋ и его жоне,
и их детем, и напотомъ будꙋчим их счадкомъ, со всим с тым, што здавна тот
чоловекъ держал и што к тымъ землям пꙋстовским прислухало. Воленъ ѡн то ѡтдати,
и продати, и заменити, и къ своемꙋ вжиточномꙋ и лепъшомꙋ ѡбернути, такъ, какъ
самъ налепеи розꙋмеючи. 

А на твердость того и печать нашу казали есмо приложити к семꙋ нашомꙋ листꙋ. 

Псан в Полоцку, в лет(о) 7009-е, м(есе)ца ѡк(тября) 6 день, индикъ 4 . 

Постановен(ь)е промежи замком и местом Полоцкимъ з стороны людеи путных
сел(ь)ских и инших речеи Самъ. 

Алексанъдръ. Во имя Божъе, аминъ. 

Чинимъ знаменито симъ листомъ, хто на него посмотрыть або чтучы его вслышыть,
нинешнимъ и потом бꙋдꙋчымъ, комꙋ бꙋдеть потреб того ведати. 

Што перъво сего з ласки нашое жаловали есмо место нашо все Полоцъкое, выняли
есмо их с права и прысꙋдꙋ городского и дали есмо имъ право вол(ь)ное
хрестиянъское маитборъское и для поплатъковъ нашыхъ местъских поддали были есмо
имъ всих путниковъ сел(ь)скихъ. Ино порозꙋмели есмо, што жъ замъку нашому
Полоцкому шкодно, занꙋжъ прыгонъных людеи к нему мало, и, помыслившы с паны
радами нашыми, промежи замкомъ и местомъ Полоцъкимъ тымъ ѡбычаем есмо врадили.
Тыи сел(ь)скии путники вси, котории жъ зъдавна в селех мешкают(ь) и поспол с
путники сел(ь)скими нам служивали и в месте Полоцъкомъ дворовъ своих не
держивали, тыи и тепере мають служити к замку нашому Полоцъкомꙋ, маеть их
заведати наместъникъ нашъ полоцкии, хто кольве буд(и). 

А што ся тычет(ь) серебъщыны нашое, и военъное служъбы, и городовое роботы, то
ѡни з мещаны мають поспол платити и заступовати по давъному. 

А котории мещане зъдавъна в месте Полоцъкомъ домы свои мають, какъ кольве именья
свои ѡтчынъное або купли, близко замку або и далеко деръжать, тыи такъ мають
именья свои и люди и земъли сполна деръжати по давъному. А сами ѡни таки и з
люд(ь)ми своими мают(ь) прыслꙋхати к маитьборъскому праву и радитися тым
правомъ. А котории бꙋдꙋт(ь) покупили села и земли в бояръ полоцъких, або в
мещанъ и въ сел(ь)ских путниковъ и в прыгодныхъ людеи, тыи села и земли таки имъ
держати, а службу путънꙋю им нам з них заступовати. А по та места вжо бол(ь)шыи
того имъ безъ нашое воли в прыгонъных людеи земль не куповати. 

Такежъ, которому мещанинꙋ бꙋдет(ь) которое дело до мещанина або мещанъскому
чоловеку до мещанъского ч(о)л(о)века ѡ земленомъ деле, ино воит полоцкии або
лентъвоит и бурмистрове, и радцы, и мещане, рокъ подобныи положившы, мають там
выехати и ѡ томъ межи ними досмотреть и справедливость вчынити. А врадникъ нашъ
полоцкии и бояре полоцкии в то ся не мают(ь) вступати, а ни сꙋдити их и ни
радити. Тежъ которому бы ч(о)л(о)векꙋ городскому было дело ѡ земъляномъ деле до
мещанина або до мещанъского ч(о)л(о)века, а любо мещанину або мещанъскому
чоловеку до городского чоловека дело, и наместъникъ полоцъкии мает(ь) тамъ
которого боярына нашого послати, або своего слꙋгу, а воит зъ бурмистры и радцы
любо сами, або которого мещанина съ своее рꙋки вышлють, которыи жъ мают(ь),
выехавши, тамъ с обу сторонъ и справедливость наконец вделати. 

Такежъ, котории бы в томъ нашомъ месте были люди владычины и игꙋмениины, и
бояръскии, и поповъскии, тыи вси мають быти послушни маитьборъского права, а
серебъщыну нашꙋ мають поспол з мещаны платити. А которыи бꙋдꙋть ремесники в
месте мешкати: пекары, месники, пивовары, доилиды и иныи ремесники, тыи вси
мають повинъни быти маитьборъского права, а наместъникъ нашъ полоцкии и бояре в
них не мають ся вступати. И тежъ, котории бы тыми разы люди позакладывалися за
наместника нашого полоцъкого и за вл(а)дыку, и за игуменью, и за бояръ, и
игуменовъ, и поповъ, тых всихъ людеи зася есмо прыверънули к маитьбаръскомꙋ
правꙋ подлугъ первого нашого привил(ь)я, такъ жо ѡни на то право мают(ь). Бо
есмо им, ѡкромъ ѡдно сел(ь)ских путниковъ, в том праве ничого не рꙋшили и все
писаное в перъвомъ нашомъ привил(ь)ю и в семъ нашом листе, што естъ вышеи
выписано, потверъжаемъ симъ нашим листомъ вечно имъ и напотомъ бꙋдꙋчымъ их
счадкомъ. И на тыхъ всихъ речахъ сведецътва и лепъшую моцность печать наша к
сему нашому листꙋ естъ завешона. 

Писанъ ꙋ Вил(ь)ни, в лет(о) 7008-е, м(е)с(е)ца дек(абра) ден(ь), инъдикъ 4 . Пры
том были: мар(шалок), нам(естник) ков(енскии), ѡхми(стр) велик(ое) кн(е)г(ини)
пан Вои(тех) Янович а маръ(шалок) дв(о)р(ныи), нам(естник) ꙋтен(ский) княз(ь)
Мих(аило) Лвовичъ Глинъскии. 

Алекъсанъдръ, Бож(ъ)ю м(и)л(о)ст(ь)ю великии кн(ѧ)зь литовъскии, рꙋскии,
жомоитъскии и иныхъ. Боярыну полоцъкому Глебу Ѡстафьевичу, и ланътвоиту места
Полоцъкого, и бꙋръмистромъ, и радъцамъ, и мещаномъ. 

Што есмо смотрели владыку полоцъкого Луку з долъчаны, а з весничаны, а с
путилъковлѧны, и приверънули есмо тые люди ц(е)ркви Божее Свѧтого Софеѧ, и
казали есмо имъ ц(е)рковъ Божъю крити, и цвинътаръ городити, и дань давати
крылошаномъ по давному, и листъ есмо имъ на то нашъ сꙋдовыи дали. 

А владице есмо не казали в нихъ большеи того вступатисѧ. 

И вы бы ихъ ѡт владыки и ѡтъ инъшихъ ѡт крывдъ боронили и не дали бы есте
владыце а никому инъшимъ имъ ни в чомъ крывды чинити, подлꙋгъ листа нашого
сꙋдового. 

Писан в Троцохъ, мар(та) 19 д(е)нь, инъдиктъ 4 . 

Александр, Божью милостью король польский, великий князь литовский, русский,
пруский, жомойтский и инных. 

Чыним знаменито сим нашым листом, хто на то посмотрит(ь) альбо чтучи услышати
похочет(ь). 

Смотрели есмо того дела с Паны Радою нашою. 

Стояли перед нами очевисто и жаловали тые нашы полочане земли Полоцкое Валько
Федкович а Грышко Исакович Мишковича на маршалка нашого и наместника полоцкого
пана Станислава Глебовича, клали перед нами листы привилья великого князя
Витолта а пана отца нашого короля его милости Казимира на то, што ж первей сего
еще прадеду их Тереху Радкевичу великий князь Витолт село Петрово дал, ино, дей,
пан Станислав Глебович, маршалок наш, великие крывды и утиски делает(ь) и тую
отчызну их отымает(ь). 

Ино мы, ни в чом привильев продков нашых не нарушаючы, але подлуг тых привильев
великого князя Витолта [и] пана отца нашого тому Вальку а Грыдку тое сельцо,
отчызну их, прысужаем, им самим, [их] детем [и] напотом будучым счадком вечными
часы. 

А наместники нашы, напотом будучые, также бобровничые и всякие бирчые нашы
ниякова дела до них мети и з листами в подводы их самих а ни людей их посылати
не мают(ь). 

Але они подлуг тых привильев тую отчызну свою со всим, з озерами, з реками,
пущою, з гоны бобровыми, з ловы зверыными и рыбными держати мают(ь), как у
Королевстве Польском и в Князтве Литовском князи, паны а бояре держат(ь), а нам,
господару, никакое пошлины давати и полнити не мают(ь), только з нами,
господаром, службу военную служыти, как отцы и деды их служывали. 

А на твердость того казали есмо печать нашу прывесити к сему нашому листу. 

Писан у Вильни, месяца мая пятого дня, индыкта четвертого. 

Пры том был маршалок наш дворный пан Львои, пан Гри(горий) Стаюн. 

Юхну Вороничꙋ на двор Мил(ь)ковичи в Полоцком повете Самъ. 

Александръ, Бож(ъ)ю м(и)л(о)стью. Билъ намъ чоломъ дворанинъ нашъ Юхно Вороничъ
и просил в нас двора и зъ люд(ь)ми в Полоцкомъ повете на имя Мильковичъ, што
кн(ѧ)зь Иванъ Трубецъкии деръжалъ. Ино князь Иванъ, зрадивши насъ, и къ Москве
втекъ. И мы тотъ его дворъ взяли на насъ и дали есмо тотъ двор Мильковичи Юхънꙋ
Воронину и з людьми и со всимъ с тымъ, какъ кн(ѧ)зь Иван держал. Псан ꙋ
Мел(ь)нику, ѡк(тября) 12 день, индикъ 5 . Прав(ил) мар(шалок) двор(ныи),
нам(естник) мер(ецкии) и ꙋтен(скии) кн(ѧ)з(ь) Мих(аило) Лвов(ич). 

Потвержен(ь)е мещаном полоцким Иванꙋ а Гридку Бꙋцковичом на село во Скоморошичох
на Короваини и на земли на Сꙋши и на ꙋхвищи etc. , вечност(ь)ю Самъ. 

Александръ, Бож(ъ)ю м(и)л(о)стью корол(ь). Били намъ чоломъ мещане полоцкии на
имя Иван а Гридко Артемовичи Буцковича и поведили перед нами, што ж ещо пращурꙋ
ихъ на имя Федор(у) Сущову великии князь Витовътъ далъ сел(ь)цо в Полоцъком
повете во Скоморошовичох на Короваини, которого ж села ему Терех Непоротовичъ
поступился. И листы на то великого кн(я)зя Витовътовы перед нами вказывали. 

И теж што тотъ пращур ихъ Федор Сущовъ ѡтписалъ ꙋ дꙋховницы внукꙋ своемꙋ, дедꙋ
их Зеновъю, след брата своего Сидоров на Ꙋхвищу, купленину свою, а жона его
ѡтписала ему в тои жо дꙋховницы сад сливовыи, и тую теж ѡни дꙋховницꙋ пращꙋра
своего перед нами вказывали. 

Такеж што дед и ѡтец ихъ покупили земли в Полоцъком жо повете на Сꙋши а на
Ꙋхвищи къ своему двору Сушинскомꙋ ꙋ брат(ь)и жъ своее, на имя ꙋ Гридка
Федоровича, а в Гриши, а в Прошакъ Степановичовъ Сꙋщовича, а въ Василя, а ꙋво- в
Дениса, Степановых детеи Сꙋщевича ж. 

Тежъ землицы покупили в бояр полоцкихъ, въ Зеновья Васил(ь)евича, а ꙋ Полупꙋтяты
Ивашка и въ его брата в Ленида, на Сꙋшичи; такеж в людеи Полоцкого повета, на
имя в Мелешка Кононовича Сꙋщевича а ꙋ Ивановое жоны и ꙋ ее детеи Сущевича ж, а
ꙋ- в Офонаса Хомина сына Селедновича сел(ь)цо на Материне; а въ Ивана Ѡвдеевича
Сущевича, а в Мокеѧ и ꙋ Ѡксенътеѧ Сꙋщевичовъ же, а ꙋ Степанка у Домонтовского
сел(ь)цо на Жꙋравне Маревина следꙋ. 

Теж правомъ изыскал ѡтецъ их землицꙋ под прихожим ч(о)л(о)в(е)ком под Федяем,
которꙋю землицꙋ ему продал Гришко Степановичъ Сꙋщевича, брата своего Борысову
част(ь), а поле над ѡзеромъ над Вапленом под людьми нашими, на имя под
Ѡстапъком, а под Дмитромъ, а под Иваном, а под Гришоном, а под Денисомъ Сꙋщевичи
перед паном Юремъ Пацевичомъ, какъ ѡт нас Полтескъ держалъ. 

Такеж к томꙋ которыи сел(ь)ца покупили над Ѡстровомъ ꙋ Прошка Бꙋцковича и въ его
детеи, а в Матфея, а в Семена, а ꙋ Андрея Мархининичъ, а в Марка Тивуновича и въ
их жонъ и въ ихъ детеи ѡбел(ь) вечно. 

И листы кꙋпчии на тыи вси сел(ь)ца вышеи кꙋпленыи и теж листы дозволеныи и
судовыи первыхъ наместниковъ полоцкихъ перед нами вказывали. 

Ино и перво сего ѡни ѡ том били намъ чолом ꙋ Кракове, абыхмо им тыи землицы,
кꙋпленину деда и ѡтца их, потвердили, и мы то имъ были потвердили нашим листомъ.

А потом просил насъ под ними того двора ихъ Сушинъского и тых земль наместникъ
кревскии Кн(я)зь Сестренец, а поведилъ перед нами, иж бы рекома ѡни тыи земли
вси моц(ъ)ю в людеи наших позаграбили и безъ купли и без данины предковъ нашихъ
и ѡтца нашого, короля его м(и)л(о)сти, и нашое. Ино мы на его поведанье то были
вчинили и тотъ двор ихъ и тыи земли ему были есмо дали. 

И тыми разы ѡни били нам чолом, абыхмо их подлугъ тых листовъ в том не рушили и
потвердили быхмо то имъ нашим листомъ на вечност(ь). 

И мы, листовъ великого кн(я)зя Витовтовых и тых ихъ листовъ купчихъ и тежъ
листовъ дозволеныхъ и сꙋдовыхъ первыхъ наместниковъ полоцъкихъ выслухавши и
ѡглядавши, тотъ двор ихъ Сꙋшинъскии и тыи вси земли вышеи писаныи, што дед и
ѡтецъ их покупилъ, потверъжаемъ симъ нашимъ листомъ вечно и непорушъно, имъ
самимъ, и ихъ жонамъ, и ихъ детемъ, и напотомъ будучимъ их счадкомъ. 

А на твердость того и печать нашу казали есмо приложити к сему нашомꙋ листу. 

Псан в Менску, в лето 7000-е, м(е)с(е)ца август(а) 9 день, индикъ 5 . 

Потвержен(ь)е владыце полоцкомꙋ порѧдков и справ с канонов церковных, выписаных
через великог(о) кн(ѧ)зѧ Ярослава Володимеровича Сам. Александръ, Бож(ъ)ю
м(и)л(о)ст(ь)ю. Во имя Бож(ъ)е, аминъ. 

Чинимъ знаменито симъ нашимъ листомъ, хто на него посмотрит(ь) або чтучи его
вслышить, нинешнимъ и потом будучым, комꙋ будеть потребъ того ведати. 

Клал перед нами архиепископъ полоцкии и витебъскии Лука списокъ, то ест(ь)
свиток права великого кн(я)зя Ярослава Володимеровича, которое ж ѡнъ права
дꙋховъныи выложилъ с прав дꙋховных грецкихъ, то естъ з намоконону Восточъное
церкви, и тыи права в свитку выписалъ и заказалъ, абы тых дел и доходовъ
церковных и судовъ дꙋховныхъ нихто ѡт светскихъ не смелъ сꙋдити и радити, и
полетилъ вси тыи дела дꙋховъныи в архиепископъи полоцкии в моцъ архиепископа
полоцкого и витебъского, хто коли бꙋдеть архиепископомъ, тых, котории суть под
архиепископ(ъ)ею вышеи речоною полоцъкою, ино, деи, некотории кн(я)зи и панове и
воеводы и старосты и наместники и тивуны нашы, деръжавцы городовъ и местъ и
волостеи нашых, церкви Божъеи, архиепископу кривдꙋ чинивали, в доходы их
церъковъныи и в сꙋды дꙋховъныи вступывалися, тыи справы их архиепископъскии сами
справовали. И билъ намъ чоломъ архиепископъ полоцкии Лꙋка, абыхмо тую вставу
великого кн(я)зя Ярослава, то есть свитокъ, списъ правъ духовных грецкихъ,
ꙋхвалу дꙋховенства ѡбычая Восточъное церкви, нашым листомъ потверъдили. 

Ино мы, посмотревшы в тот свитокъ Ярославль, ꙋбачили есмо, ижъ ѡнъ вси права
дꙋховныи полетилъ в моц и исправу архиепископу полоцкому над поддаными тыми
всими, которие суть под архиепископъею полоцкою грецкого законꙋ. На вечные часы,
з ласки нашое, тое право, которое ж выписано въ свитку Ярославли, потвержаемъ
симъ нашим листомъ архиепископꙋ полоцкому и витебъскому Луце и иным, по нем
бꙋдꙋчым архиепископом полоцкимъ. 

Мает(ь) архиепископъ Лука и по немъ бꙋдꙋчыи архиепископы полоцъкии сꙋдити и
радити и вси дела дꙋховныи справовати, хрестьянъство грецъкого законꙋ, подле
тыхъ правъ, выписꙋ того свитка Ярославля, вечно, на веки векомъ. 

И прыказуемъ, абы князи и панове нашы рымъского закону такъ дꙋховъные, какъ и
светские, и тежъ воеводы и старосты и наместники такъ римского закону, какъ и
грецъкого, и тивуны и вси заказники, державцы по городомъ нашимъ, и тежъ по
местомъ нашимъ воитове и бурмистрове и радъцы, тые, которимъ мы права немецкие
подавали и наперед ещо которимъ и инымъ местомъ нашымъ тое право з ласки нашое
дадимъ, крывды бы церъкви Бож(ъ)еи и архиепископу не чынили и в доходы
церъковъные и во вси права и въ суды их духовъные не въступалися. Вже тые выше
писаныи державъцы нашы не мають в тые дела духовные вступатися, бо есмо
приказали аръхиепископу Лꙋце сꙋдити и радити и дела дꙋховные справовати и люди
церъковъные заведати, подле давного ѡбычая, по городомъ и по местомъ нашымъ
архиепископъи полоцкое. 

Такежъ которые люди архиепископъи седять по местомъ нашымъ, а всхотять торгомъ
ся ѡбыходити, тыи поплатъки нашы мають намъ платити поспол з местомъ нашымъ по
давному. 

И тежъ котории кн(я)зи и панове нашы римъского законꙋ мают(ь) по своимъ именьямъ
церкви законꙋ греческого, издавъна бꙋдеть которая церъковъ въ поданье
архиепископъе, тая и теперь нехаи бꙋдеть церъковъ его поданье, а естли бы
которая церъковъ была в поданьи зъдавна того именья деръжавцы, ино и теперъ
нехаи тотъ державца подаеть з благословен(ь)емъ архиепископъим, нежли вжо не
маеть моцы того священъника ѡт тое церъкви рушати без ѡсмотренья и воли
аръхиепископъее ѡныи державца. 

Тежъ свещенъника рꙋского если бы хто соромотил або збил такъ ѡт римское веры,
какъ и ѡтъ грецкое, мает(ь) того дела смотрети архиепископъ, бо то есть суд
духовъныи. 

И иныхъ вси члонъки, которие выше писаны ꙋ свитку Ярославли и въ семъ нашомъ
листꙋ, потвержаемъ на вечность архиепископꙋ полоцкому Луце и по нем бꙋдꙋчым
архиепископом полоцким сим нашим листом, мають ѡни тые дела дꙋховные справовати
подле ѡбычая своее церкви по давному. 

А на твердость того и печат(ь) нашу казали есмо прывесити к сему н(а)шому листу.

Псан ꙋ Вил(ь)ни, в лето 7011 , м(е)с(е)ца дек(абря) 26 день, инъдикъ 6 . При
т(ом) был(и): мар(шалок), нам(естник) полоц(кии), пан Стан(ислав) Глебович а
мар(шалок), ѡх(мистр) королевое, намес(тник) ковен(скии), пан Воит(ех) Яновичъ.

Привилеи владыце полоцкому на люди церковные долчане, путилковъцы и весничане,
ку владыцтву вечност(ь)ю Самъ. 

Александръ, Бож(ъ)ю м(и)л(о)стью. Чинимъ знаменито симъ нашим листомъ, хто на
него посмотрить або чтучи его вслышить, нинешнимъ и потом бꙋдꙋчымъ, кому бꙋдеть
потребъ того ведати. 

Бил нам чолом владыка полоцкии и витебъскии Лука ѡ томъ, што перъво сего бояре
полоцкии мовили намъ ѡ люди его церковные, на имя ѡ долчанъ, и ѡ путилковъцов, и
ѡ весничанъ, ижъ бы тые люди были не под владычыным послушенъством, але бы
слꙋжили церкви Светое Софеи, и крилошаномъ софеискимъ дань даивали, и под ихъ
прысудом жыли, и мы, на боѧр полоцкихъ поведанье вынемшы зъ рукъ владычыныхъ тые
люди, и дали есмо в опеку бояромъ полоцъкимъ. А потомъ владыка бил намъ чоломъ и
поведил перед нами, што жъ то люди его церъковъные звечные. 

И мы казали панꙋ Юръю Пацовичꙋ, какъ ѡт насъ Полтескъ деръжалъ, того ся
доведати, естли то владычыны люди будуть были, и, доведавшисе того, велели есмо
ему владыкꙋ в тыи люди ꙋвезати. И панъ Юръи Пацовичъ, старыни ся доведавши, што
жъ тыи люди церъковныи звечъныи владычыны и под присꙋдомъ предковъ его, перъвых
владыкъ полоцкихъ, бывали, а на пригонъ на владычынъ дворъ хоживали за первых
владыкъ полоцкихъ, за Килиста, и за Семиѡна Старого, за дрꙋгого Семиона, и за
Иѡну, и подалъ тыи люди вл(а)д(ы)це полоцкому Лꙋце. 

И потомъ другии раз бояре и мещане полоцкии стояли перед нами ѡчевисто зъ
владыкою и поведили намъ, што жъ бы тыи люди таки не под владычынымъ прысꙋдомъ
были и в прыгонъ николи не хоживали. 

И мы, подле их речеи, в тыи люди владыце не казали вступатися и на то есмо имъ
нашъ листъ сꙋдовыи дали были. 

Ино ѡ томъ третии раз бил намъ чоломъ владыка полоцкии Лука и поведилъ перед
нами, што то люди з вековъ владычины, а не крилошанъскии, и под присудомъ
владычынымъ были, и в пригонъ к владыце хоживали, а крылошаном Светое Софеи
только дань даивали, а владыце ѡсобнꙋю дань дають. 

И мы казали доведаться старыны маръшалъку нашому, наместънику полоцъкому, пану
Станиславу Глебовичу, и ѡнъ, доведавшысе старыны достаточне, и намъ то ѡзнаимил,
што ж то люди владычыны звечные. И надто еще покладал перед нами листъ сꙋдовыи
п(а)на Ѡлехновъ Сꙋдимонътовича, што жъ панъ Ѡлехно сꙋдилъ тых людеи его
церъковныхъ долчанъ з нашими люд(ь)ми, зъ сꙋдиловцы, ꙋ подводы в тотъ часъ, какъ
ѡтца нашого, короля его м(и)л(о)сти, Полтескъ деръжалъ, и в томъ листу пана
Ѡлехнове стоить, што жъ то з вековъ люди владычыны. И тежъ то светчилъ боярин
полоцкии Сен(ь)ко Епимахъ, ижъ то люди церковныи звечны владычыны, и под
прысꙋдомъ владычыным бывали за первыхъ владыкъ полоцъкихъ, и в прыгонъ на дворъ
владычынъ хоживали, и в послушенъстве и под прысꙋдомъ владычынымъ бывали, а
крылошаном Светое Софеи тол(ь)ко дань врочъную дають, а владыце ѡсобную дань
дають. 

И доведавъшися есмо певное старыны через маръшалъка нашого, наместъника
полоцкого п(а)на Станислава Глебовича, и подле листу п(а)на Ѡлехнова
Судимонътовича, и тежъ подлугъ сведецтва боярына полоцкого Сенька Епимаховыхъ,
людеи церъковъных долчан и путилъковцовъ и весничовъ, зъ рꙋкъ бояръ и мещанъ
полоцъкихъ тым то листом нашымъ выняли есмо и дали зася владыце полоцъкому и
витебъскому Луце и инымъ по немъ бꙋдꙋчымъ владыкамъ полоцкимъ вечно и непорꙋшно.
Нехаи тыи люди далчане, и путилъковъцы, и весничене владыце слꙋжать, и под его
послушенствомъ и прысꙋдом жывуть, и в прыгонъ ходять по тому, какъ и за предковъ
его, первыхъ владыкъ полоцкихъ, под послушенъствомъ и прысꙋдомъ владычыным жили
и на дворъ владычынъ на прыгонъ хожывали. 

А што есмо перво сего бояром и мещаномъ полоцкимъ листы сꙋдовыи и иныи листы на
то подавали, ижъбы се ѡни тыми люд(ь)ми опѣкали, с тых листовъ моцъ выимуемъ.
Вжо бояромъ и мещаномъ бол(ь)шы того в тыи люди тыми листы не надобе ꙋступатисе.

А на твердость того и печать нашу казали есмо прывесити к сему нашому листу.
Псанъ ꙋ Вильни, в лето 7011 , м(е)с(е)ца дек(абря) 26 д(е)нь, индикъ 6 . Пры
т(ом) был(и): мар(шалок), нам(естник) полоц(кии) пан Стан(ислав) Глеб(ович),
ѡх(мистр) кор(олевое), нам(естник) ков(енскии) пан Воитех Яновичъ. 

Вырок в справе мещан полоцких з наместником полоцким п(а)ном Станиславом
Глебовичом ѡ розные крывды их Самъ. 

Александръ, Бож(ъ)ю м(и)л(о)ст(ь)ю корол(ь) пол(ь)скии. Смотрели есмо того дела
с паны радою нашою. 

Стояли перед нами ѡчевисто, жаловал намъ лентъвоит, и бурмистры, и радцы, и вси
мещане места Полоцкого на маршалъка н(а)шого, наместника полоцъкого пана
Станислава Глебовича. И клали перед нами наши листы, привилеи на то, што перъво
сего, з ласки нашое, жаловали есмо тое место нашо Полоцкое все, выняли есмо ихъ
с права и с прысꙋдꙋ городского и дали есмо имъ право вол(ь)ное хрестиянъское
маитьбаръское. 

И ѡнъ имъ почал был кривды и втиски великии делати через тое право
маитьбаръское, моцно хотел люди их судити и радити, и земли их роз(ъ)ежъчдати. И
котории ѡни мели на тые земли тверъдости и листы, тыи вси листы в них
поѡтнималъ. И мещанъ моцно был за себе забрал и теж и ремесников места
Полоцкого, золотаровъ, и рымаровъ, и седларовъ, и ковалевъ, и сыромятниковъ, и
шевцовъ, и ганъчаровъ, и пивоваровъ, и плотниковъ, и иных ремесниковъ, и
скоморохов. И тежъ слугъ своихъ по рекамъ положилъ, на Дисне, и на Лисне, и на
Сар(ь)и и велел тым слугамъ своимъ зъ ихъ стрꙋговъ, с кажъдого стрꙋгу по грошу
мыта брати. И теж вступался ꙋ вино и в пиво прывозное, с которого жъ питья платъ
маеть быти на ратушꙋ. 

И панъ Станиславъ поведилъ перед нами, што жъ, там мешкаючи на замъку нашомъ
Полоцъкомъ, и не маеть, чымъ пожывитися, прысꙋды, што з мещанъ, вси ѡтошли. 

Ино намъ ся видело и паномъ раде нашои, што жъ замку нашомꙋ Полоцъкому шкодно и
наместникъ нашъ прысꙋдовъ никоторыхъ не маеть, и для того прыдали есмо пану
Станиславу в городскии присуд сел(ь)скихъ путниковъ. А наместнику нашому
полоцъкому того права, которое есмо имъ перво сего дали, ни в чомъ не рꙋшили. 

И, выслухавшы тых первыхъ нашых прывил(ь)евъ, зася есмо тое место нашо Полоцъкое
со всего с того выняли и не казали есмо пану Станиславу людеи их судити и
радити, и земль их роз(ъ)ежьдчати, и листы ихъ твердости, котории ѡн в них
поѡтнималъ, што ѡни мели на земли свои, велели есмо ему зася поѡтъдавати. И во
въси тые ремясники выше писаныи и въ иные ни в которые люди, што мешкають в
месте нашомъ Полоцкомъ, и въ вино и в пиво прывозное не казали есмо панꙋ
Станиславу, и владыце, и бояромъ, и игуменьи, и иные никому ꙋступатися. И мыта
ѡт струга по грошу по всимъ тымъ рекамъ выше писанымъ не надобе имъ вжо бол(ь)шы
того давати. 

А которие люди в месте нашомъ Полоцъкомъ мешкають и торъгомъ ся ѡбыходять,
владычыны, и князскии, и панъскии, и бояръскии, и игуменъины, чии кол(ь)ве
буд(ь), тыи вси мають послушни быти ихъ права маитьбаръского. А котории бы не
хотели лентъвоита, и бурмистровъ, и радецъ послушни быти, тыи казали есмо
дворанину нашому Михаилу Скепъевскому моцно имати и давати в руки лентъвоиту, и
бурмистромъ, и радцемъ. А пакъ ли бы которыи люди черезъ то хотели поддатися в
городскии присуд або за владыку, и за бояръ, и за игуменью, и за иныхъ которых
задаватися, не хотечы въ ихъ праве маитьбаръскомъ быти, и мы велели лентъвоиту,
и бурмистромъ, и радцамъ моцно таковыхъ имати и в нятстве деръжать до тых
часовъ, поки мы ихъ ѡ томъ навчымъ, што мають с таковыми чынити. А мы маемъ на
таковых за то вины наши великии брати, бо для того поддали в городскии прысуд
сел(ь)скихъ путниковъ, штобы вжо тому месту нашому во всемъ былъ впокои ѡт
деръжавцы нашого полоцкого. 

А город и ѡстрогъ мають мещане стеречы посполъ с путники сел(ь)скими. А на
границы и по дорогамъ сторожꙋ ѡт непрыятелеи в нинешнии часы валечныи мають вси
посполите, какъ пан Станислав, такъ и владыка, и бояре, и игуменья, и мещане. 

И того права их маитьбарского ни в чом есмо не рушили. Маеть воит, коли кого
вставим воитом и тежъ лентвоитомъ, и бурмистры, и радцы, и вси мещане места
Полоцкого тое право держати и им ся радити во всемъ подлугъ первыхъ нашых
прывил(ь)евъ. 

И потвержаемъ то симъ нашым листом имъ, и детем ихъ, и напотом бꙋдꙋчымъ их
счадкомъ вечно и непорꙋшно. 

А на твердост(ь) того и печать нашу казали есмо прывесити к сему нашому листу. 

Псанъ ꙋ Вил(ь)ни, в лет(о) 7011 , м(е)с(е)ца дек(абря) 30 д(е)нь, инъдикъ 6 . 

Вырок межы боярами полоцкими Зенов(ъ)евичами, трема браты, ѡ част(ь) именеи
четвертого брата их Самъ. 

Александръ, корол(ь) и великии княз(ь). Смотрели есмо того дела с паны радами
нашыми. 

Стояли перед нами ѡчевисто, жаловали намъ бояре полоцкии Михаило и з братом
своимъ Анъдреемъ Зенов(ъ)евичы на брата своего на Ивана Зеновъевича ж ѡ том, што
жъ бы ѡнъ взял за себе третюю часть имен(ь)я, дел(ь)ницы четвертого брата ихъ
Степановы, безправне. Которая ж дельница Степану досталася в делу ѡт нихъ,
братъи его. А Иванъ Зеновъевичъ поведил перед нами: «Я, деи, третее части
именья, дельницы брата нашого, не забиралъ. Нижли, деи, брат нашъ Степанъ,
видечы по мне, ижъ я на него накладал и ни в чомъ есми емꙋ не былъ ѡтмовенъ, ѡ
што коли мене пожодалъ, и для того далъ ми и записал по своеи доброи воли
дел(ь)ницы своее две селе, на имя Ѡболе а Зерчыничы, со всимъ с тымъ, што к тымъ
сельцамъ зъдавна прыслухало» . И на то листъ записъ брата своего Степана перед
нами клал. И в томъ листу брата ихъ Степанове стоить: «Естли бы Степанъ не мелъ
детеи, а по его жывоте виделося бы Михаилу а Ѡнъдрею, братьи его, ижъ бы Степанъ
брату своему Ивану записалъ большы, нижли третюю часть именья, дел(ь)ницы своее,
ино Ивашъку Зеновъевичу моцно с ними тое вместо змешати и зася третюю часть со
всего имен(ь)ѧ, Степановы дел(ь)ницы, взяти» . И Михаило с Онъдреемъ рекли: «Ты,
деи, брата нашого Степана, заперъшы ѡдного, и какии хотелъ еси записъ, такии в
него бралъ» . Иванъ Зенов(ъ)евичъ к тому рекъ: «Я, деи, брата своего Степана
николи не запиралъ, але то было перед добрыми люд(ь)ми» . И послался на тых
добрых людеи, котории в томъ записе Степанове стоять, на ѡкол(ь)ничого
смоленъского, наместника высокодворского на пана Богдана Сопежича, а на конюшого
смоленъского на Ивана Федоровича, а на городничого виленъского на Занька. И
Михаило с Ондреемъ на тых его светков не послалися. И мы казали маръшалку нашому
дворъному, наместънику мерецкому и ꙋтенъскому кн(я)зю Михаилу Лвовичу Глинъскому
а писарꙋ нашомꙋ, наместъникꙋ браславскому браславъскому и жыжморъскому Ивашку
Сопежичу тых светковъ ѡпытати. И ѡни их ѡпытали и тых светковъ поведили перед
нами, што жъ им по зведомо, коли Степан на то записъ Ивану чинилъ по своеи
доброи воли. А потомъ тот братъ ихъ четверътыи Степанъ, прышедши перед насъ, и
самъ поведил, ижъ тая речь такъ была перед тыми добрыми люд(ь)ми. 

И мы, того досмотревши, конецъ томꙋ делу межи ними вчынили, тыи вышеи писаныи
две селе, Ѡболе а Зерчыничы, Ивану Зеновъевичꙋ есмо прысꙋдили. Маеть ѡнъ тыи две
селе держать до жывота брата своего Степана, а по его жывоте велели есмо Иванꙋ
тыи две селе вместо с тыми двема частьми дел(ь)ницы брата своего Степана змешати
и зася во всеи дел(ь)ницы Степанове третюю часть взяти, подле запису, а тые две
части мають натрое поделить. 

И потверъжаемъ то симъ нашымъ листомъ вечно ему, и его жоне, и их детемъ, и
напотомъ их счадкомъ. Нехаи ѡнъ тꙋю третюю часть именья, дел(ь)ницы брата своего
Степановы, деръжыть со всимъ с тымъ, какъ ему брат его Степанъ далъ и записалъ.
И воленъ ѡнъ то ѡтдати, и продати, и заменити, и розшырыти, и къ своему
вжыточъному и лепъшомꙋ ѡберънути, какъ самъ налепеи розꙋмеючы. 

А на твердость того и печать нашу казали есмо прывесити къ сему нашому листꙋ. 

Псан ꙋ Вил(ь)ни, в лет(о) 7011 , м(е)с(е)ца июл(я) 16 день, инъдикъ 6 . Пры
т(ом) был(и): кн(я)з(ь) Вои(тех), бис(куп) вил(енскии), а воевод(а) вил(енскии),
кан(цлер) пан Мик(олаи) Рад(ивилович), вое(во)д(а) тр(о)ц(кии), мар(шалок)
земъ(скии) пан Ян Юр(ьевич), а пан троц(кии), стар(оста) жом(оитскии) панъ
Стан(ислав) Ян(ович), нам(естник) смол(енскии) пан Станиславъ Петровичъ. 

Аренда корчомъ полоцкихъ Михаилꙋ Скепъевъскомꙋ на пѧт(ь) годъ Александръ,
Бож(ъ)ю м(и)л(о)стью. Маршалъкꙋ нашомꙋ, наместникꙋ полоцкомꙋ панꙋ Станиславу
Глебовичꙋ. 

Продали есмо корчмы полоцкии дворанину нашомꙋ Михаилу Скепъевскомꙋ на пѧт(ь) год
за две тисѧчи копъ грошеи дробное личбы, за грошъ по два полꙋгрошки, або по
десѧти п(е)н(ѧ)зеи. Маеть ѡн в тыи корчмы ꙋвезатисѧ, мед и пиво почати варити на
сии Великии запꙋсты. А на Матъки Бож(ъ)и ден(ь) первое приидꙋчое маеть намъ дати
двесте копъ готовыхъ грошеи, а на Великии запꙋсты дрꙋгую двесте копъ грошеи,
какъ год выидеть. А на инъшии годы по тому ж маеть намъ тотъ платъ с тыхъ
корчомъ давати, ажъ до пѧти годов, все готовыми грошми. А тыи корчмы держати емꙋ
в кол(ь)ко хочеть домех, а инъшии нихто тых корчомъ в месте Полоцкомъ не мають
держати, тол(ь)ко тыи, которым будем корчмы в Полоцку первеи того подавати и
которыи будуть на то листы наши в себе мели. 

Такеж которыи бꙋдут(ь) владыка полоцкии, и бояре, и мещане полоцкии, и волосныи
люди корчмы свои держати, тыи корчмы казали есмо емꙋ на насъ забирати. А
съклады, которыи похотѧть мети в месте Полоцъкомъ або по волостем, тыи нехаи
держать зъ его докладом, а тых складовъ в бел(ь)цо и в грошовникъ продавати, тыи
исклады велели есмо емꙋ на насъ забирати. 

Теж и самъ бы еси своихъ корчомъ не мелъ, а и слꙋгамъ своимъ не казал держати, и
во всем бы еси емꙋ помочонъ был, абы в томъ скарбу нашому шкоды не было, а плат
бы нашъ не понижалсѧ, и ѡт кривдъ бы еси его боронил, а и сам кривды бы еси емꙋ
не чинил конечно. 

Псанъ в Мел(ь)нику, ѡк(тября) 20 день, инъдикъ 7 . 

Привилеи Матысꙋ пꙋшкарꙋ на некоторие люди в Полоцком повете в суме п(е)н(ѧ)зеи
Александръ, Бож(ъ)ю м(и)л(о)стью корол(ь) пол(ь)скии, великии кнѧз(ь) литовскии.
[Чин]имъ знаменито симъ нашимъ листомъ, хто на него посмотрить або чтучы его
ꙋслышить, [нине]шнимъ и напотомъ бꙋдꙋчымъ, кому бꙋдеть потребъ того ведати, ижъ
ѡстали есмо вин[ни с]праведливое службы пушкара нашого на имя Матыса без
полшесты копы грошеи двесте копъ [грош]еи, и, хотечы ему за то досыт(ь) вчынити,
дали есмо ему в тых п(е)н(ѧ)зех держати люди нашы [в Пол]оцкомъ повете подле
Дьвины, противъ Друи реки, на имя Ивана зъ братомъ Лупандиных, [Дм]итра, а
Горасима, а Хому Буцнева, а Хотивесну, а Ѡфанаса Стрышковича, а Якима, а
Мар[ка], а Сипа, а Сꙋхорука, а Ѡлексея, а Серъгея, а Филимона Долвича, а Грынька
Пошывало[ва], а Данила, а Микитꙋ Волчашъковича, а Харпа, а Мацка Кушнера и з ихъ
землями пашъными [и з бо]ртными, и з лесы, и з дꙋбровами, и з гаи, и з
сеножатьми, и з ѡзеры, и з реками, и з речъками, [и ст]авы, и з ставищы, и з
млыны и ихъ вымелъки, и со всими платы и доходы грошо[вым]и и медовыми и
бобровыми и куничъными, и со всякими иными поплатъки [и по]датьми, которымъ
кольве именемъ могуть названы або менены быти, и з служ[бы] тыхъ людеи, и со
всимъ с тымъ, што к тымъ людемъ зъдавна прыслухало и какъ [ся в] своихъ
границахъ мають. 

Нехаи ѡнъ, и его жона, и ихъ дети тые вышеи писаные […] и ихъ земли держать до
тыхъ часовъ, поки ему або жоне и детем его тую двесте [коп] без полшесты копы
грошеи заплатимъ. 

Псан в Любълине, в лет(о) 7011 , м(е)с(е)ца [нояб(ря)] 15 день, инъдикъ 7 . 

Слава помогшемꙋ ми Б(о)гоу написати сіа книга всегда и н(ы)нѣ и пр(и)сно и в
вѣкы вѣком, аминь. Начало и конець великомꙋ дѣлоу бл(а)гоу Х(ристо)с, емоу же
слава и дръжава въ вѣкы, амин(ь). В лѣт(о) послѣ седмое тысѧщи 12 лѣт, индик(т)
7 , м(е)с(е)ца маия 24 д(е)нь, в нед(е)лю 7-ю по Пас(хе), с(вя)тых ѡ(те)ць ,
пр(е)п(о)д(о)бнаго ѡ(т)ца нашего Семиѡна Столъпника, иж на Дивнѣи горѣ
чюдотворца, написана быс(ть) сіа книга, зовомаа Меніа іаннꙋарь. А написана оу
Бобыничах, при державѣ великого королѧ Алексанъдра, тогда емоу владѣющю землею
Литовъскою и Рꙋскою и Жомоитьскою и иных, а при // намѣстникоу полоцком при пане
Станиславѣ Глѣбовичи, а при еп(и)с(ко)пѣ полоцком Лꙋцѣ, а при ігꙋме(ни) Генадии.
Написана сіа быс(ть) книга Мѣніа повелѣніем хр(и)столюбивого … Сывы Бернищова,
мѣщанина полоцкого, старосты ц(е)рковнаго. Поноудисѧ написати рабоу Б(о)жію
Савѣі роукою многогрѣшнаго и маловъмѣющаго Савеліа Нефед(ь)евича, дьячка пана
Михаила Зеновъевич(а). И аще комꙋ прилоучитсѧ глаголати сію книгоу ѡсподам или
брат(ь)и нашеи, и вы, ѡспода и братіа, чтите исправливая, аще боудоу игдѣ
ѡписалсѧ въ забытіи оума, и не въ бреженіи, и въ лѣности, и въ
многог(лаго)ланіи, простите ми ѡкаанномоу а не порците тѧгости на д(у)шю мою,
бл(а)г(о)с(ло)вите, а не клените, в ню же бо мѣроу мѣрите, възмѣритсѧ вамь.
Боуди ж Б(о)гь мира и любы с вами, аминь. 

Александръ, Бѡж(ъ)ю м(и)л(о)стью корол(ь) пол(ь)скии. Чинимъ знаменито сим нашим
листом, хто на него посмотрит(ь) або чтучи его вслышит(ь), нинешнымъ и потом
бꙋдꙋчим, кому будет(ь) потреб того ведати. 

Билъ нам чолом воевода полоцкии пан Станислав Глѣбович и поведил перед нами, што
ж купил ꙋ вл(а)в(ы)ки полоцкого Луки село в Полоцкомъ повете на Оули на
Низголовѣ, землю пашнꙋю и бортную, и сеножати, и реки, и ѡзера, и бобровые гоны,
куплю ж его, што ѡн был купил с(ы)ну своемꙋ небожщику Андрею з нашим
дозволен(ь)емъ в мещан полоцкихъ, на имѧ в Горасима Есковича, а в Онисима, а в
Андрея, а в Микиты, а в Костька, а в Карпа, а в Сенка, Александровых детеи
Хоминича Немчиновичов, дединꙋ и ѡтчизнꙋ их. 

И на то листь н(а)шь дозволеныи и теж листь купчии перед нами вказывал. И просил
нас, абыхмо то потвердили емꙋ нашим листом. 

Ино мы, з ласки н(а)шое, за его к нам верную службу на то дали ему сес(ь) н(а)шь
листь и потвержаемъ то симъ нашим листом. 

Мает(ь) пан Станислав, и его пани, и их дети, и напотомъ будучии их счатки, и
его ближнии тое имен(ь)е на Низголовѣ держати вечно и непорушно со всимъ с тым,
с чим купилъ. И волен ѡн то ѡтдати, продати, заменити, розширити, къ своемꙋ
вжиточному и лепшомꙋ ѡбернути, как самъ налепеи разꙋмеючи. 

А на твердост(ь) того и печат(ь) н(а)шу казали есмо прывесити к сему н(а)ш(о)му
листꙋ. 

Псан в Берестьи, в лѣт(о) 7013 , м(е)с(е)ца фев(раля) 19 ден(ь), индикт 8 . 

Аренда корчомъ полоцъкихъ воеводе полоцкомꙋ панꙋ Станиславꙋ Глебовичу
Александръ, Бож(ъ)ю м(и)л(о)стью. Лантвоитꙋ места Полоцкого, и бурмистромъ, и
рѧдцамъ, и всимъ мещаномъ. Продали есмо корчмы полоцкии воеводе полоцъкому панꙋ
Станиславꙋ Глебовичꙋ на ѡдинъ год за шестьсотъ копъ грошеи дробное личбы, за
грошъ по два полꙋгрошки, або по десѧти п(е)н(ѧ)зеи. А маеть ѡн в тыи корчмы
ꙋвѧзатисѧ и мед и пиво в нихъ казати держати на сег(о) светого Юр(ь)я день, што
приидеть. И маеть тыи корчмы держати до того ж року, до светого Юр(ь)я днѧ. И
вжо есмо тыми разы ꙋ нег(о) ꙋзяли наперед двесте копъ грошеи. А какъ тот год
весь сполна ѡнъ тыи корчмы выдержить, тогды маеть намъ дати чотыриста копъ
грошеи. А держати емꙋ тыи корчмы в тот год свои в кол(ь)ко похочеть домех, а
иныи нихъто в месте Полоцкомъ тых корчомъ не мають держати, нижли тыи мают(ь) в
домех своихъ держати, комꙋ будем призволили их мети и листы наши на то имъ
подавали. Такеж которыи бꙋдꙋть без нашое данины корчмы деръжати владыка полоцкии
або бояре и мещане полоцкии и волостныи люди, тыи корчмы казали есмо емꙋ на насъ
забирати, выменѧя. Што сѧ дотычеть складовъ, которыи будꙋть бывали звечныи в
месте Полоцкомъ, тыи склады ѡни мають вольно мети без каждое забороны по
давъномꙋ, а новыхъ съкладовъ не мають нихто прибавѧти. А хто б хотѧ и складъ в
себе маючи, а шинъковал медъ або пиво в белец або в грошовъникъ, тыи тежъ склады
казали есмо емꙋ на насъ забирати. А естли бы некако, Боже того не даи, на замокъ
нашъ Полтескъ которая налога ѡт неприятелѧ нашого была, а пан Станиславъ бы рокꙋ
своего тых корчомъ не додержал, тогды мы маемъ емꙋ тꙋю двесте копъ грошеи, што
есмо в него взѧли, засѧ ѡтдати, а тых чотырехсотъ коп грошеи, што еще ѡнъ мелъ
намъ дати, не маемъ на немъ смотрети. 

И на то есмо емꙋ дали сесь нашъ листь з нашою печатью. 

Псан ꙋ Берестьи, мар(та) 12 ден(ь), индик(т) 8 . 

Я, Данило, з братом своим з Микитою, Ѡлексеевы дети Косых, и Моисеевым сыном с
Ыгнатом и братаничы нашыми Сꙋхиничи, с Павлом, и з Васкомъ, и з Филипом, и з
Ываном Емычком. 

Знакомите чыним симъ нашым листом сами на себе, своею доброю волею продали есмо
земълю свою ѡтъчызнꙋю на Ѡтꙋлове со всими тыми въходы, какъ есмо сами в тои
земли вживали, пашню, землю, и борть, и сеножати, и воды, на вымовляя в тои
земли ничого на себе, Левонꙋ Михаиловичꙋ, и его жоне, и ихъ детямъ, и их
ближънимъ ѡбелъ вечне и непорꙋшно никоторого припуженья, за чотыры рꙋбли добрых
шырокихъ грошеи. 

А рꙋбежъ и ѡбыход тои земли н(а)шои, почон Левъкова, в Колпенъцо, с Колпенъца ꙋ-
в островъ великии и з острова по Михаиловꙋ межꙋ да въ- в Отꙋлово, и за тымъ
рꙋбежом мелкая лꙋка кладишща наротовые. 

А а потом вжо намъ всимъ верхꙋ писанымъ земъцом, и нашым жонамъ, и нашымъ детямъ
никомꙋ не поискивати тое нашое земли ѡтъчызное на Левоне, и на его жоне, и на их
детях, и на их ближних. А хто иметь поискивати, ино тотъ дасть вины
г(о)с(по)д(а)рю королю его милости сто копъ грошеи, а деръжавцы полоцкомꙋ
пят(ь)десятъ копъ. 

А пры том были люди добрые: панъ Василеи Федоровичъ, а панъ Богданъ Кꙋблицкии, а
панъ Юр(ь)евъскии Ѡстафеи, а попъ михаиловъскии Петръ, а тивун черсвяцкии Яковъ
Красна, а подтивун Лукъянъ, а Еланъ, а Микула Сомовичъ, а Еско Пальцевичъ, а
Ѡтарыца Амосович, а Ермоль Максимовичъ загорские. 

А писалъ попъ покровъскии Семенъ. А для большое тверъдости я, Данило, и з
брат(ь)ею своею просили есмо тых добрыхъ людеи вышеи писаныхъ, ижбы их милость
печати свои прыложили, и их милость на нашꙋ проз(ь)бꙋ вчынили и печати свои
прыложили к семꙋ нашомꙋ листꙋ. 

Писанъ мая двадцать шостыи день, инъдикта ѡсмого. 

Квитацыѧ лентвоитꙋ полоцкомꙋ Якꙋбу Кезмарковичꙋ з личбы Алекъсандер, Бож(ъ)ю
м(и)л(о)стью корол(ь) пол(ь)скии. Ленътвоиту места Полоцкого Якубу Кезмарковичу.

Што еси давал намъ личбу с тых п(е)н(ѧ)зеи, которыи берешъ на насъ плат з места
Полоцъкого, по чотыриста копъ грошеи в годъ, и с тыхъ п(е)н(ѧ)зеи выдалъ намъ
личбу, што еси выдал на наши потребы и на листы наши полдеветаста копъ грошеи за
тры годы, и мы тобе даемъ на то сесь нашъ листъ вызнаныи. 

Писан ꙋ Кракове, июнь 28 день, инъдиктъ 8 . А поведаеть ленътвоит, дал тых же
грошеи Тишковои жоне Варꙋшинич(а) и его детем двадцать сем(ь) копъ за дворищо, и
тое дворищо бернадыном привернено клашторꙋ. А за жолнировъ Скелевокому
петнадъцат(ь) копъ грошеи дал, а Якубу Рику, нимъцꙋ Барберꙋ за них же
ѡсмънадъцат(ь) копъ без дву грошеи далъ, а Харитону пѧть копъ за нихъ жо дал. 

Потвержен(ь)е кн(ѧ)зю Семенꙋ Богдановичꙋ на землю в Полоцком повете на Ѡсесне и
на иншие земли 

Александръ, Бож(ъ)ю м(и)л(о)стью. Чинимъ знаменито симъ нашимъ листом, хто на
него посмотрить або чтꙋчи его вслышить, нынешним и потомъ будꙋчим, кому потребъ
будет того ведати. Бил намъ чоломъ кнѧзь Семен Богдановичъ и поведилъ перед
нами, што ж дѧд(ь)ко его, боярин полоцкии Ивашко Сеньковичъ виненъ был матце его
пѧт(ь)десѧт копъ грошеи и в тых п(е)н(ѧ)з(е)х далъ и записал еи землю, кꙋплю
свою на Ѡсесне ѡбел(ь) вечно, которꙋю жъ кꙋпилъ ꙋ полочан, ꙋ Давыда Ѡсташковича
и в его брат(ь)и, в Симона а в Семена, и въ дѧдковичовъ ихъ, Васковых детеи, в
Созона, а в Сака, а в Трохима, а в Гридка, а въ Васка. И тотъ листь свои купчии
на то еи дал. И к тому тежъ поведил перед нами, што ж к тои же земли матка его
кꙋпила землю ꙋ полочан ꙋ Анъдрея, а въ Ходора, а в Гридка, а в Кузмы, а в
Микифора, а в Матфея, во Ивановых детеи Максимовича. И тотъ листь записныи
дѧд(ь)ка своего и теж кꙋпчии листы на то перед нами покладал. И бил намъ чоломъ,
абыхмо ему тыи земли потвердили нашимъ листом на вечност(ь). Ино мы, з ласки
н(а)шое, потвержаемъ то симъ нашимъ листом вечно ему и его жоне, и ихъ детемъ
детемъ, и напотомъ будꙋчимъ ихъ счадкомъ. Нехаи ѡн тыи земли держить и з боры, и
з деревомъ бортнымъ, и з лесы, и съ сеножатьми, и зъ реками, и зъ речками, и съ
ѡзеры, и з бобровыми гоны, и съ ставы, и ставищи, и з млыны, и зъ их вымелками,
и со всимъ с тым, какъ здавна тыи земли в своих границах сѧ мели и ныне мают(ь),
водле тыхъ листовъ кꙋпчих. Вольни ѡни то ѡтдати, и продати, и заменити, и
розширити, и прибавити, и к своему лепшому и вжиточномꙋ ѡбернꙋти, какъ самъ
налепеи розꙋмеючи. А на твердость того и печать нашу казали есмо привесити к
сему нашому листу. Псан в Люблине, в лето 7014 , м(е)с(е)ца мар(та) 10 ден(ь),
индик(т) 9 . 

Во имѧ Бож(ъ)е, амин(ь). 

Мы, Александръ, з ласки Бож(ъ)ее корол(ь) пол(ь)скии, великии кн(ѧ)зь
лит(о)вскии, рꙋскии, кн(ѧ)жа прꙋское, жомоитскии и иных. 

Чиним знаменито сим нашим листом, хто на него посмотрить або чтꙋчи его
вслышит(ь), н(и)нешним и потом бꙋдучим, комꙋ будет(ь) потреб того вѣдати. 

Бил нам чолом маршалок наш, канцлѣрь нашое королевое ее м(и)л(о)сти, намѣстник
брѧславскии и жижморскии пан Иван Сопѣга и поведил перед нами, што ж кꙋпил в
мѣщанина полоцкого в Митка Петровича, и в его жоны, и в их дѣтеи имѣнья их в
Полоцком повѣте на рѣце на Сарьи четыри следы, на имѧ Вороб(ь)евщинꙋ, а Шобꙋнин
след, а два следы Дорошкевичов. Которое ж имѣнье ѡт(е)цъ того Митка з нашим
дозволен(ь)ем кꙋпил в людеи тѧглых Полоцкого повѣта. 

Такеж поведил перед нами, што ж кꙋпил в слуг наших пꙋтных Полоцкого ж повѣта, на
имѧ в Сидора, а в Ходора, и в их брата Ивана Андрѣевичов, а в Костька, а в
Василѧ, а в Ходора Петровичов, а в Горасима, а в- в Оксюты Вожановичов, а в
Якова Шеметовича землю их ѡтчинную на рѣце на Сар(ь)и. 

А к томꙋ прикꙋпил землю в людеи наших тѧглых Полоцкого ж повѣта, на имѧ в
Радивона, а в Лук(ь)яна Щолкановичовъ на тои жо рѣце на Сар(ь)и. 

И на то листы кꙋпчии того мѣщанина полоцкого Митка Петровича, и тых слуг наших
пꙋтных, и людеи тѧглых, и их жон, и дѣтеи ихъ под печатми людеи добрых перед
нами вказывал. Ино в Миткове листе Петровича выписано граница томꙋ имен(ь)ю по
Сарью рекꙋ а по рꙋчеи по Межник, а ѡт Межника в мох, а с того мхꙋ ручьем в
Молквѧтицꙋ, а Молквѧтицою оу Ꙋжицꙋ рекꙋ, а ѡт Оуꙋжици в Турею речкꙋ, а Тꙋреею в
Сар(ь)ю. А естли бы хто хотел того имѣнья, што ѡн в Митка кꙋпил, и теж тых
земль, которые ж в слꙋгъ наших пꙋтных и в людеи тѧглых покꙋпил, под ним або под
его жоною и их дѣтми поискивати, тогды ѡни мают(ь) то емꙋ ѡчищати. 

И бил нам чоломъ, абыхмо то потвердили емꙋ нашим листом. 

Ино мы за его к нам вернꙋю и пил(ь)ную службꙋ тым его пожаловали, на то дали емꙋ
сесь наш листъ и потвержаем то сим нашим листом вѣчно и непорꙋшно емꙋ, и его
жонѣ, и их дѣтем, и напотом бꙋдучим ихъ счадком, и его ближним. Нехаи ѡни тое
имѣнье Митка Петровича и тыи земли на рѣце на Сар(ь)и тых выше писаных слуг
пꙋтных и людеи тѧглых держать со всими люд(ь)ми и з их землѧми пашными и
бортными, и боры, и лѣсы, и дꙋбровами, и з ловы звѣриными и пташ(ь)ими, и с
сеножатми, и з реками, и з речками, и з бобровыми гоны, и з млыны и их
вымелками, и со всими платы и доходы грошовыми, и медовыми, и бобровыми, и
кꙋничными, и житными, и со всѧкими и иными поплатки и податми, которым кол(ь)ве
именем могут(ь) названы або менены быти, и со всим правом и панством, ничого не
ѡставлѧючи на нас и на наши наследки. И волен ѡнъ, и его жона, и их дѣти, и
напотом бꙋдучие их счадки, и его ближнии тое вышеписаное имѣнье и земли ѡтдати,
и продати, заменити, рошширити, къ своемꙋ лепшомꙋ и вжиточному ѡбернути, как
сами налепеи розꙋмеючи. 

А при том были панове рада наша: кн(ѧ)зь Воитѣх, бискуп виленскии, а воевода
виленскии, канцлѣрь наш пан Миколаи Радивилович, а воевода троцкии пан Миколаи
Миколаевич, а пан троцкии, староста жомоитскии, пан Станислав Янович, а маршалок
дворныи, державца бел(ь)скии и ꙋтенскии кн(ѧ)зь Михаило Львович Глинскии, а
маршалок нашь, ѡхмистръ нашое королевое ее м(и)л(о)сти, намѣстник ковенскии пан
Воитех Янович. 

А длѧ лепшого сведом(ь)я и бол(ь)шое твѣрдости и печат(ь) нашу казали есмо
привесити к семꙋ нашомꙋ листꙋ. Псан ꙋ Вил(ь)ни, в лѣт(о) 7014 , м(е)с(е)ца мая
12 ден(ь), индик(т) 9 . 

Привилеи кн(ѧ)зю Иванꙋ Федоровичꙋ Полубенскомꙋ на люди в Полоцком повете
Ловожъског(о) стану путные и тѧглые Во имѧ всесил(ь)ного Бога, амин(ь). 

Ку векуистои тое речы памѧти. 

Кгды жъ речы, ѡт кн(ѧ)жатъ под часом даные, звычаиностью листов длѧ некоторое
достоиное стоиное причины бывають потвержоны, жебы панскаѧ доброволность была
досвѧтчана и на вѣчность доказана памѧт(ь)ю листовъ и явностью выпису на
знаимость и лепшее ꙋверенье потом будꙋчым. 

А про то мы, Александръ, з ласки Божее корол(ь) пол(ь)скии и великии кнѧз(ь)
литовскии, рускии, кн(ѧ)жа прꙋское, жомоитскии и иных панъ и дедич, чиним
знаменито сим нашым листом, хто на него посмотрить або чтучы его вслышить,
нинешним и напотом будꙋчым, кому будеть потреб того ведати, иж, вбачившы вѣрную
а справедливую, николи не вмешканую к нам службу дворанина нашого кн(ѧ)зѧ Ивана
Федоровича Полубенского и хотечы его к намъ мѣти ѡхотнеишого и пилнеишого
напотом ку службе нашои, яко то ку пану его дединъному, длѧ того перво сего з
особливое ласки нашое пожаловали есмо его, дали ему люди нашы в Полоцком повѣте
Ловожского стану путные и тѧглые на имѧ Антона, а Мишка, а Ивана, а Ѡвсевъѧ, а
Гридка Веревчина, а Васка, а Гридка Благулиничовъ, а Хламота, а Якова, а Данила,
а Сидора Исаевичов, а Ѡлфера, а Максима, а Ивана Ходосовичовъ, а Ѡрловича, с
которых же людеи нам было шесть служебъ путных. А тѧглых людеи, которые к двору
нашому к Бел(ь)чицы служили, на имѧ Ѡтрохима, а Панкрата, а Ѡнтипу ꙋставников, а
Ѡсташка, а Тимона, а Ивана, а Матфея и сеножат(ь) на реце на Ꙋле, которую тые ж
люди кошивали и тое сѣно на замокъ нашъ Полоцкии воживали. 

А к тому придали есмо тыми разы ч(о)л(о)в(е)ка путного на имѧ Васка Добрынца и
его брат(ь)ю Михеѧ а Никона. 

А которые земли ловожские тые жъ люди мещаном полоцким позаставлѧли в тотъ часъ,
коли ещо ѡн тых людеи не держал, тые вси земли дозволили есмо ему в мещан
ѡкупати. 

Такежъ поведил перед нами, што жъ купил в мещанокъ полоцких в Матруны и въ ее
сестры Ѡвдот(ь)и, Ивановых дочокъ Шиповича, землю их дединную и ѡтчинъную подле
того ж именьѧ своего Ловожа пашную и бортную и сеножати на имѧ Братовщину. И на
то листъ купчии тых мещанокъ перед нами вказывал. 

И бил нам чолом, абыхмо то все потвердили ему на вечность. 

Ино мы, з ласки нашое и теж за его к нам верную службу, потвержаем то сим нашым
листом вѣчно ему, и его кн(ѧ)г(и)ни, и их дѣтем, и напотом будꙋчым их счадком и
его ближним. Мают(ь) ѡни тые вышеи писаные люди, нашу данину, и тую куплю свою
Братолщину держати со всими землѧми пашными и бортными, и з боры, и з лесы, и з
дубровами, и з ловы, и з ловищы, и з сеножатми, и с озеры, и з реками, и з
речками, и з ставы и з ставы, и ставищи, и рыбники, и млыны и их вымелки, и з
бобровыми гоны, и з данью грошовою, и медовою, и бобровою, и куничною, и со
всѧкими иными поплатками и подат(ь)ми, которым кол(ь)векъ именем могут(ь)
названы або менены быти, и со всим правом и пожытком, ничего не ѡставлѧючы на
насъ и на нашы наслѣдки. 

А што перво сего тые люди его воевод полоцких, и послов, и гонцовъ нашых на том
стану Ловожском стациѧми и подводами поднимывали, того вжо тым людем его ничого
не надобе знати. Нижли коли мы сами, г(о)с(по)д(а)ръ, тою дорогою поедем, тогды
ѡни насъ мають поднимати подле давного ѡбычаѧ, какъ перед тым бывало. А
бол(ь)шеи того не мають никомꙋ стацеи и подвод давати, бо есмо тые люди со всим
с тым ему дали и тым то листомъ нашым на вѣчность потвердили. 

И волен ѡнъ то ѡтдати, продати, заменити, розширити, ко своему вжиточномꙋ и
лепшому ѡбернути, какъ сѧ ему и его справедливым наслѣдкомъ ꙋвидить. 

А на твердость того и печать н(а)шу казали есмо привесити к сему нашому листу. 

Писан ꙋ Вил(ь)ни, в лѣт(о) 7014 , м(е)с(е)ца июнѧ 18 ден(ь), индик(т) 9 . 

При т(ом) были: воев(ода) вил(енскии), кан(цлер) пан Мик(олаи) Ради(вилович),
м(а)р(шалок) дв(о)р(ныи), дер(жавца) бел(ьскии) и ꙋт(енскии) кн(ѧ)з(ь) Мих(аил)
Лвович Глинскии, подчаш(ии), нам(естник) нов(городскии) пан Ѡл(ьбрахт)
Марти(нович), м(а)р(шалок), ѡх(мистр) королевое, нам(естник) ков(енскии) панъ
Воитех Янович. 

Привилеи дворенину г(о)с(по)д(а)рскомꙋ Стефанꙋ на люди и земли в Полоцком повете
Александръ, Бож(ъ)ю м(и)л(о)ст(ь)ю. Чиним знаменито сим нашым листом, хто на
него посмотрить або чтучы его вслышить, нинешним и напотом будꙋчым, кому будеть
потреб того вѣдати. 

Билъ намъ чолом дворанинъ нашъ Стефан и просилъ в нас людеи нашых путных в
Полоцком повете на имѧ Гридка и его братьи Шоловиничовъ. И мы, з ласки н(а)шое,
за его службу тым его пожаловали, тые люди, Гридка з брат(ь)ею, ему дали со
всими их землѧми пашными и бортными, и з лесы, и з боры, и з сеножатми, и с
озеры, и з реками, и з рѣчками, и з бобровыми гоны, и со всим с тым, какъ тые
люди на нас держаны. 

А мають тые люди ему служити не мнеи, нижли тою службою, какъ и нам самому
г(о)с(по)д(а)ру служили. 

А всхотѧт(ь) ли ѡт него прочъ поити длѧ некоторое его налоги, и ѡни мають со
всими своими статки поити ѡт него проч(ь) добровол(ь)но, где хотѧ. Нижли Стефан,
и его жона, и их дѣти мают(ь) землю ихъ держати вѣчно со всим, какъ таѧ землѧ их
здавна в своих границах маетсѧ. 

Такеж поведил перед нами, што жъ купилъ в людеи наших путных Полоцкого ж повѣта,
на имѧ в Сопрона, а в Нефедѧ, а в Ывана, а в Мелешка и въ их братьи Ѡлешчиничовъ
земли их ѡтчинные. А граница, деи, тым землѧм по реку по Переслову, котораѧ
бежить по Туринскои стороне. И на то листъ купчии перед нами вказывалъ. 

И бил нам чолом, абыхмо и тые земли потвердили ему на вечность. 

Ино мы, з особливое ласки нашое, и тые земли вышеи писаные, куплю его,
потвержаемъ сим нашым листом вѣчно ему, и его жонѣ, и их дѣтемъ. Нехаи ѡн тые
вышеи писаные люди Шоломовичы, нашу данину, и тые земли Ѡлешчиничовъ, куплю
свою, держит(ь) со всим с тым, што к нимъ здавна прислухало, а нам с того
служит(ь). 

И воленъ ѡн то ѡтдати, продати, заменити, к своему вжиточному и лепшому
ѡбернути, какъ самъ налепеи розумеючы. 

А на твердость того и печать нашу казали есмо привесити к сему нашому листу. 

Писан ꙋ Вил(ь)ни, в лѣт(о) 7014 , м(е)с(е)ца июнѧ двадцат(ь) первого днѧ,
индик(т) 9 . 

Во имя Святыя, Живоначальныя и Нероздельныя Троицы, аминь. 

Мы, Александр, Божею милостью король польский, великий князь литовский, княжа
пруское, жмуйдское и иных. 

Чиним знаменито сим нашым листом, хто на него посмотрить або чтучи его услышить,
нынешним и напотом будучим, кому будеть потреба того ведати, иж вбачивши есмо
верную а накладную к нам службу од тых часов, как есмо сели на отчизне нашей, на
Великом князстве Литовском, по вси тые лета, слуги нашого доброго шляхетне
урожоного Петра Семеновича Епимаховича, иж он завжды и з особных цнот своих не
был омешкал служб наших земских напротивку неприятелей наших и всякою
повольностью и накладом своим, не литуючи горла своего, сам своею рукою
многокротне знаменитых людей, языков неприятеля нашего, до нас приводил. 

Также посылали есмо его од нас в посольстве до Орды Ногайской, ино его на той
дорозе розгромлено, кони и весь свой статок там утратил, и то всей шкоды ему
стало его власного накладу на чотыриста коп грошей, и надто еще остал винен на
той же дорозе и службе нашой деветнадцать коп грошей. Мы, взгляд маючи на его
службу, и за тые его шкоды, которые он принял, служачи нам для нашого добра
земского, и хочучи его напотом охотнейшого и поспешнейшого, и послушнейшого
учинити к нам яко пану своему дедичному, з ласки нашей пожаловали есмо его и
дали ему в Полоцком повете два села нашые на имя Тветушино, Горы и Чуриловичи, и
потвержаем то сим нашим листом вечно и непорушно ему самому, его жоне и их
детем, и напотом будучим их счадком зо всими людьми тых сел путными и тяглыми, и
данными, и з их службами и даньми грошовыми и медовыми, и бобровыми, и
куничными, и зо всими платы и доходы, и пожитки, землями пашными, бортными и з
сеножатьми, и дубровами, и з гаи, и лесы, и з болоты, и з ставы, и з реками, и з
млыны, и з их вымелками, и з ловы звериными и пташ(ь)ими, и з бобровыми гоны, и
зо всим з тым так широко и далеко, как ся тые села вышей писаные здавна и ныне в
границах ся своих мають, и яко мы их, господарь, сами на себе держали, ничого на
нас не оставляючи. Волен он то отдати и продати, и заменити, и прибавити, и
розширити, и ку своему лепшому и вжиточному обернути, яко сам найлепей
разумеючи. 

А на твердость того и печать нашу казали есмо привесити к сему нашому листу. 

А при том были панове рада наша: князь Войтех виленский а маршалок земский,
староста г(о)роденский пан Ян Юрьевич Заберезинский, маршалок дворный, державца
бельский и утенский князь Михайло Львович Глинский, а подчаший и наместник
новогородский пан Ольбрахт Мартинович Кгаштовтович(а), а маршалок и наместник
пунский пан Александр Иванович Ходковича. 

Писан в Ейшишках, лета 7004 , месеца июля 17 дня. 

Жаловалъ намъ боярынъ полоцъкии Федоръ Ловеико и съ сесътренъцомъ своимъ Васкомъ
на дворѧнина нашого на Петра Епимаховича, што жъ ѡнъ выпросилъ былъ подъ ними въ
брата нашог(о) Алексанъдра, короля и великого князѧ, землю, кꙋплю ихъ в
Полоцъкомъ повѣте, на имя ꙋ Тоболничохъ, которꙋю жъ ѡни кꙋпили в слугъ пꙋтъныхъ
Полоцъкого жъ повѣта, на имя в Окатья, а в Борыса, а въ Грыдька, и в Романа, а
въ Харытона Репъчыничовъ, а в Ыгната, а въ Тимоша, а в Грыдька Ворониничовъ, а
въ Климяты, а въ Понкрата, а въ Тимоша, а вы Ивана, а въ Ходора Василевичов, а
вы Ивана, а въ Семена Тимоневичовъ. 

И Петрашъко повѣдилъ передъ нами: «Мнѣ, деи, г(оспо)д(а)ръ корол(ь) и великии
князь тыхъ людеи и с тою землею землею дал за мою служъбу и прывилеемъ своимъ
его м(и)л(ос)ть мнѣ тое на вечность потверъдилъ» . 

Александр, Божью милостью король польский, великий князь литовский, русский,
инфлянтский, прусский, жомойтский и иных. 

Воеводе полоцкому пану Станиславу Глебовичу, а не будет его самого в тот час в
Полоцку, ино его наместнику. 

Бил нам чолом дворянин наш Петр Семенович Епимаховича и просил в нас двух сел
нашых в Полоцком повете на имя Теличынич а Тоболчынич. 

Ино мы, бачучы на его верную а накладную службу, што он до Орды Ногайское от нас
в посольстве ходил и там статку своего на той службе нашой много утратил, тые
села наши Теличыничы а Тоболчыничы за то ему есмо дали вечно со всими людьми тых
сел и со всим тым, как на нас держано. 

А увязати его в то послали есмо дворанина нашого Костюшка. 

И ты бы з тым дворанином нашым послал там слугу своего и велел его в тыи люди
увязать, а него послушным быть. И наместнику своему штобы еси через того слугу
своего прыказал, ажбы он в тые ся люди не вступал. 

Писан у Лиде, июля двадцать пятого дня, индикта девятого. 

Панꙋ Воитѣхꙋ Юрьевичꙋ 30 копъ грошеи с коръчомныхъ пѣнѧзеи полоцких, шлючи до
Витебска на мѣстцо пана Юрьево мешъкати. 

Вырокъ межи боѧрином полоцким Федором Ловеиком а Петром Епимаховичом ѡ
ꙋпрошен(ь)е под ним земли, кꙋпли его ꙋ Тоболчиничах Жыкгимонт, Бож(ъ)ю
м(и)л(о)стью великии князь. Смотрѣли есмо того дѣла, стояли передъ нами
ѡчевисто. Жаловалъ намъ боярынъ полоцъкии Федоръ Ловеико и съ сесътренъцомъ
своимъ Васкомъ на дворѧнина нашого на Петра Епимаховича, што жъ ѡнъ выпросилъ
былъ подъ ними въ брата нашог(о) Алексанъдра, короля и великого князѧ, землю,
кꙋплю ихъ в Полоцъкомъ повѣте, на имя ꙋ Тоболничохъ, которꙋю жъ ѡни кꙋпили в
слугъ пꙋтъныхъ Полоцъкого жъ повѣта, на имя в Окатья, а в Борыса, а въ Грыдька,
и в Романа, а въ Харытона Репъчыничовъ, а в Ыгната, а въ Тимоша, а в Грыдька
Ворониничовъ, а въ Климяты, а въ Понкрата, а въ Тимоша, а вы Ивана, а въ Ходора
Василевичов, а вы Ивана, а въ Семена Тимоневичовъ. 

И Петрашъко повѣдилъ передъ нами: «Мнѣ, деи, г(оспо)д(а)ръ корол(ь) и великии
князь тыхъ людеи и с тою землею землею дал за мою служъбу и прывилеемъ своимъ
его м(и)л(ос)ть мнѣ тое на вечность потверъдилъ» . 

И Федоръ Ловеико и з братаничомъ своимъ Васкомъ клали тежъ передъ нами прывилеи
брата нашог(о) Алексанъдра, королѧ и великого кнѧзя, и в томъ прывилею выписано,
што жъ его м(и)л(о)сть брат нашъ тꙋю землю в Тоболчиничох имъ на вѣчность
потверъдилъ подлѣ листу запису тыхъ вышеи писаныхъ слугъ пꙋтъных. 

Ино намъ и паномъ радѣ нашои виделося, естьли тые слуги пꙋтъные тыми разы сѣдѧть
домы своими на тои ж земли за Ловеикомъ, которꙋю жъ емꙋ продали, ино и н(ы)не
Петрашкꙋ не надобѣ в нихъ въступатисѧ, то неслушная речъ, абы слуги пꙋтъные мяли
кому в неволю даны быти. И выслꙋхавъшы есмо тог(о) прывилея брата нашого,
которымъ жоего м(и)л(о)сть Ловеикꙋ и сестренъцꙋ его Васкꙋ тꙋю землю в
Тоболчиничохъ, кꙋплю ихъ, потверъдилъ, пры тои таки земли Ловеика и сестренца
его Васка есмо зоставили. 

Мають ѡни тꙋю выше реченꙋю землю деръжати со всимъ с тымъ, с чим кꙋпили, подлѣ
прывилея брата нашог(о), короля ег(о) м(и)л(о)сти, и листꙋ кꙋпъчого. А тые люди,
што на Ловеиковои земли седят(ь), всхотять ли по своеи доброи воли Ловеику и
сесътренъцꙋ его Васку слꙋжыть, и ѡни нехаи имъ слꙋжать. А не въсхотять ли16 имъ
слꙋжыти, и ѡни мают(ь) слꙋжыти, комꙋ хотячы. 

А естъли бы тые люди на Петрашъковои Епимаховича земли седели, тогды ѡни мають
Петрашъку слꙋжыти. 

Псан в Городнѣ, нояб(ря) 20 д(е)нь, индик(т) 10 . 

Въ имѧ О(т)ца и С(ы)на и С(вя)т(о)го Д(у)ха. Я, рабъ Б(о)жіи Павелъ, инако
прозываем Пацко, и з женою своею Феклою. Што есмо коупили дворъ в Мит(ь)ка
Ленидовича и въ его жоны, з землею и с огороды, близко Б(о)гоявленіа С(вя)т(о)го
на Б(о)городицкои ꙋлици противь Лопшина двора в Полоцкоу, ино тое дворище и
ѡгороды дали есмо на ц(е)рк(о)въ С(вя)т(о)го Іѡана на Ѡстровѣ в Полоцкоу
игоуменоу Евфимію и всеи братіи при животѣ нашемъ на вкоуп, а по животѣ на впис
мнѣ, Павлꙋ, и жоне моеи Феклѣ. А хто имет(ь) тое дворище и ѡгороды ѡт ц(е)ркви
С(вя)т(о)го Іоана ѡтнимати, ино томꙋ соудит(ь) Б(о)гъ. А длѧ лѣпшое твѣрдости
дали есмо игоуменꙋ Евфим(ь)ю и всеи братіи листы кꙋпленыи Ленидовы и Митьков и
мои. 

Михаилу Епимаховичꙋ 5 копъ грошеи з мыта смоленского. Ему ж 3 рꙋбли грошеи з вин
ꙋ Переломе. Ему ж 3 рꙋбли грошеи з винъ в Полоцкꙋ. Андрѣю Епимаховичꙋ 7 копъ з
мыта смоленского. Ему жъ 3 рꙋбли з вин в Пꙋни. Ему жъ 3 рꙋб(ли) з винъ в
Полоцку. 

Ѡбема имъ по шате ѡдамашъки съ скарбꙋ. 

Ивашъку Глѣбовичꙋ 5 копъ грош(еи) з мыта смоленского. Ему ж на 3 руб(ли) грошеи
з вин ꙋ- в Ожи и в Переломѣ ѡтмѣна. 

В Краковѣ, мар(та) 26 ден(ь), индик(т) 10 . Восковъничыи полоцъкии Петръ,
сестренец Навумовичов, взялъ квитацѣи, под сыкгънѣтомъ королѧ его м(и)л(ос)ти
Великого кн(ѧ)зьства, двѣсте, и повез до Полоцка. 

Володъкꙋ Свиридоновꙋ 3 копы грошеи с коръчомъных пѣнѧзеи полоцких. 

П(а)нꙋ Станиславꙋ Глѣбовичꙋ 50 копъ з бобров полоцких, а ѡн за то мает(ь) мѣти
сторожу своими слꙋгами ѡ серебро и ѡлово, мѣд(ь), свинец, салѣтрꙋ, сѣрꙋ, порох,
абы тых речеи за границꙋ не провозили. Пꙋшкарꙋ полоцъкому Миклашꙋ Чехꙋ 30 копъ
грошеи с коръчомъ полоцъких. Пꙋшкарꙋ полоцкому ж… 

Я, Трꙋхѡн и Давыд Василевичи и Кꙋрило Филипович, и я, Парасков(ь)я Кꙋзмина жона
Филиповича и с своими дет(ь)ми Дмитрѡм и Степанѡм, и я, Игнат и Якѡв и Денис
Адамовичи, вси мы посполито вызнаваем тым нашим листом. Продали есмо свои земли
ѡтчизныи и кꙋпныи в Даниловичѡх Миткꙋ Петрович(у) Харинича за шестьнадцат(ь)
рꙋблев грошеи добрых широких ѡбел(ь) вечно и непорꙋшно, борть, и сеножати, и
землю пашнꙋю, старины и лѧда, зо всим тым, чим ѡтци наши володели и мы володели,
не ѡставлѧючи на себѣ в тои земли ничого. 

А рꙋбеж тои земли, почѡн ѡт Двины реки, да Венꙋжою рекою, да ꙋ Вѧзовец рꙋчеи, а
Вѧзовцѡм ꙋ ѡмшару, а с омшары в рꙋчеи в Борсꙋков, ѡт рꙋч(ь)я рꙋбежми и съ
Спирковичи ѡпѧт(ь) к Двине. 

&lt;...&gt; 

Справа Степанꙋ немцꙋ с п(а)ном Станиславом Глебовичом ѡ кривды и шкоды его и
вывод п(а)на Глебовичов на помовꙋ ѡт того немца з стороны позволен(ь)ѧ
вывожен(ь)ѧ за границꙋ серебра, ѡлова и восков etc. В пѧтницꙋ, июл(ѧ) 16 ден(ь).
При том были: кнѧз(ь) Марътинъ, бискупъ жомоитскии, воев(ода) вил(енскии),
кан(цлер) п(а)н Мик(олаи) Ради(вилович), маръшалокъ земьскии, староста
городенскии панъ Янъ Юр(ь)евичъ, воевода новгородскии, маршалокъ кнѧз(ь) Иванъ
Львовичъ Глинскии а маршалокъ, ѡхмистръ королевое ее м(и)л(о)сти, нам(естник)
ков(енскии) и бел(ьскии) пан Воит(ех) Ян(ович). Жаловалъ Степанъ, немецъ, на
пана Станислава Глебовича, што жъ, деи, «ми многии кривды и шкоды ѡт него и ѡт
слуг его сталисѧ» . И панъ Станиславъ поведил: «Я тобе во всем хочу ѡтпор
вчинити и на слуги свои хочꙋ тобе право дати. Нижли слышалъ есми, ижъ ты
поведалъ на мене заѡчъне г(о)с(по)д(а)ру его м(и)л(о)сти и звал мѧ еси сказъцою
панъствꙋ г(о)с(по)д(а)ръскому, ажъ бых ѧ посулы собе брал и серебро, и ѡлово, и
воски, посулы собе берꙋчи, за границꙋ пропꙋскалъ» . И тотъ немецъ поведилъ: «ꙋ-
в одного кꙋпъца на имѧ … взѧл еси десеть золотыхъ и далъ еси емꙋ доброволенство
за границꙋ серебро, и ѡлово, и иншии речи провадити, и потом еси, его ѡтпустивши
с Полоцка, и засѧ на дорозе казалъ еси его догнати, тыи речи в него вси еси
забралъ» . 

И панъ Станиславъ Глебовичъ к томꙋ и самъ сѧ сознал и рекъ: «То есми то есми
вчинилъ длѧ тое причины, што жъ не могъ есми жадною мерою доведатисѧ достаточне,
хто бы таковыи речи за границꙋ таино провадил. И пришолъ тотъ купец до мене
таино и поведилъ в себе таковые речи, и ѡбецалъ ми десѧть золотыхъ, абых му
дозволилъ тыи речи за границꙋ провадити. И я, в него вземъши десѧть золотых, и
дал ему доброволенъство. И какъ ѡнъ скоро выехалъ с Полоцка, и я его казалъ
догонити и тыи речи в него вси на г(о)с(по)д(а)рѧ загамовал» . 

Ино тому делꙋ таковыи конецъ г(о)с(по)д(а)ръ его м(и)л(о)сть вчинилъ: иже таѧ
речъ ничого чти пана Станиславове не шкодить, вчинил то пан Станиславъ кꙋ
пожиточному и нешкодному г(о)с(по)д(а)ръскому, хотѧчи в тои речи налепеи правды
доведатисѧ на таковых, которыи жъ тыи речи таино за границꙋ провадять. А инъшихъ
речеи никоторых тотъ немецъ на пана Станислава не доводилъ и в том перед паномъ
Станиславомъ ѡсталъ виненъ. 

ꙋ Вильни, инъдик(т) 10 . 

Восковничии полоцкии Радивон Боров, а Сава Бернищев, а Петрашко Наꙋмовичъ
положили на личбе перед маршалкомъ п(а)ном Иваном Сопегою а передъ подскарбимъ
п(а)номъ Федкомъ. Пану Федку подскарбему дали пятьсот копъ и десять копъ
гр(о)шеи. Воску купивши, привезли за триста копъ и за тридцат(ь) коп и за
полтори копы. Сꙋма воску сто каменеи. А еще выдали на езъ и на иншые речи 7 копъ
без 15 гр(ошеи). Сꙋма 800 копъ и сорокъ копъ и 15 гр(о)шеи. А еще кромъ того
воску в них купленого 7 берковесковъ и сем пудковъ. Ино то 206 каменеи. А еще в
них 153 копы золотыми и грошми, гр(о)шъ широкии личачи по 14 п(е)н(ѧ)зеи. Ино
литовъское монеты то вчинит(ь) 241 копа. Ѡт Николина дня зимнего до Ил(ь)ина дня
собрали. Ино за все про все сꙋма ѡт полочан тисяча копъ и 89 коп и 15 гр(о)шеи.

Вырокъ п(а)ни Глебовои Ѡстафъевича и детем ее з люд(ь)ми их в Полоцком повете
Горчаны, которые се с послꙋшенства их выламывали, которых, за оказан(ь)ем права,
зновꙋ им присꙋжоно Того ж днѧ. Смотрели есмо того дела с паны радами нашими. 

Стояли перед нами ѡчевисто, жаловали намъ люди пригонныи Полоцкого повета
горчане, на имѧ Шчетина и зъ брат(ь)ею своею, и з братаничи, и з дѧд(ь)ковичи
своими на панюю Глебовую Ѡстафъевича и на ее дети, ижъ бы ѡни тых людеи без
данины и безъ листовъ за себе забрали и грабежы великие имъ поделали. 

И пани Глебовая положила перед нами листы данину брата нашого, Алексанъдра
королѧ его м(и)л(о)сти, и в томъ и в томъ листе стоить, ижъ братъ нашъ,
Александръ корол(ь) его м(и)л(о)ст(ь) далъ тыи люди ещо ѡтцꙋ ихъ, панꙋ Глебу
Ѡстафъевичу, на имѧ Селивестра с трима его сынми и с пѧт(ь)ма его братаничи. 

И мы, того межи ними досмотревъши, подлугъ данины и листовъ брата нашого, королѧ
его м(и)л(о)сти, тых людеи, Селивестровых детеи Шчетинꙋ з братьею, и зъ их
дѧд(ь)ки, и з братаничи, и со всими их землѧми, и служъбами, и с податьми, со
всимъ с тымъ, какъ на нас к замъку нашомꙋ держаны, пани Глебовои Ѡстафъевича и
ее детемъ присꙋдили. 

И на то есмо имъ дали сесь нашъ листъ з нашою печатью. 

Потвержен(ь)е боѧринꙋ полоцкомꙋ Миткꙋ Петровичꙋ кꙋпли его в людеи тяглых
Полоцког(о) повета некоторых кгрунтов, сеножатеи и земль борътныхъ Жикгимонт,
Бож(ъ)ю м(и)л(о)ст(ь)ю корол(ь) и. Билъ намъ чоломъ боѧрин полоцкии Митко
Петрович и поведил перед нами, што купил в людеи нашихъ тѧглыхъ Полоцкого повета
въ Трꙋхона а в Давыда Василевичовъ, а в Корнила Филиповича, а в Поросков(ь)и
Кузмины жоны Филиповича и въ их детеи, в Дмитра, а въ Степана, а въ Игната, а въ
Якова, а в Дѣниса Адамовичовъ земли их звечныи, пашныи и бортныи, и сеножати, и
старины, и лѧда со всимъ, какъ ѡтъци ихъ и ѡни сами держали, и куплю ихъ въ
Даниловичохъ ѡбел(ь) вечно. И на то листъ купчии под печатьми людеи добрых перед
нами вказывал. 

И билъ намъ чоломъ, абыхмо на то дали ему нашъ лист а велели быхмо ему с того
службу панъцерную служити. 

Ино мы, выслухавши того листа купчого, при томъ таки есмо его зоставили и
потвержаемъ то симъ нашимъ листом вечне ему, и его жоне, и их детем. Нехаи ѡнъ и
его справедливые наследки тыи земли, купли свои, держать со всимъ с тым, какъ
купил, а намъ с того службу панъцерную служить, а тѧглыхъ служобъ никоторыхъ вжо
не надобе тыхъ земль служити. 

Псанъ ꙋ Креве, лета Бож(ъ)его нароженьѧ м(е)с(е)ца август(а) 21 день, инъдикт 10
. 

Потвержен(ь)е боѧринꙋ полоцкомꙋ Костюшкꙋ Волфромеевичꙋ на некоторие люди и земли
в Полоцкомъ повете, на вечность Жикгимонт, Бож(ъ)ю м(и)л(о)ст(ью) корол(ь) и
великии кнѧз(ь). Билъ намъ чоломъ боѧринъ полоцкии Костюшко Волфромеевич и клалъ
передъ нами листъ брата нашого Алекъсанъдра, королѧ его м(и)л(о)сти. Ино в
одномъ листе выписано, што ж его м(и)л(о)сть далъ ему тры служъбы людеи в
Полоцъкомъ повете на имя Матфеѧ, а Демида, а Ѡфонаса з брат(ь)ею а землю пустую
Перфꙋуровщину. А в дрꙋгомъ листе выписаномъ, што ж его м(и)л(о)сть далъ ему два
ч(о)л(о)в(е)ки в Полоцкомъ же повете в Домниках на имѧ Куз(ь)му а Кострицꙋ, а
две пустовъщизне брат(ь)и жъ ихъ на имѧ Прокову а Давыдову. Которыи жъ люди
перед тымъ къ дворꙋ нашому Бел(ь)ницы служили, и варное и земѧные куницы
даивали, и въ пригонъ на Бел(ь)чицꙋ ходивали, и на езъ дерево робливали, и
бобровщину, деи, тол(ь)ко дають тыи люди копу грошеи. А въ двꙋхъ листехъ ему
выписано две земли пустовскихъ тамъ же в Полоцкомъ повете: ѡдна землица в
Домникахъ на имѧ Козловщина, а дрꙋгаѧ Домънишское жъ вари на имѧ Токаревъщины. 

И билъ намъ чолом, абыхмо на то дали ему нашъ листъ и тую первореченую
бобровщину ѡтпустили. 

Ино мы, выслухавши тыхъ листовъ брата нашог(о), при томъ таки есмо его
зоставили, и потвержаем то симъ нашимъ н(а)шымъ листомъ вечно емꙋ, и его жоне, и
их детемъ, нехаи ѡни тые выше писаные люди держать зъ их землями пашными и
бортными, и сеножатьми, и зъ тою бобровъщиною, бꙋдет(ь) ли тол(ь)ко с тых людеи
бобровъщины копа гр(о)шеи, и со всими иными поплатки, и зъ службами их, и с тыми
вышеречеными землями пꙋстовъскими, и со всим с тым, с чимъ емꙋ братъ н(а)шъ
Александръ корол(ь) его м(и)л(о)сть дал, подлꙋгъ первого дан(ь)я и листовъ его
м(и)л(ос)ти, а нам с того слꙋжить. 

Псан ꙋ- в Ошмене, август(а) 22 день, инъдикт 10 . 

Потверженье п(а)нꙋ Ивашкꙋ Зенов(ь)евичꙋ на некоторие люди и земли в Полоцком
повете, ѡт королѧ его м(илос)т(и) Александра даные, такъже кꙋплю его и на дворец
на реце Ѡлоне, ѡт тещи его записаныи, на вечность Самъ. Жикгимонт, Бож(ъ)ю
м(и)л(о)ст(ь)ю корол(ь) и великии кнѧз(ь). Чинимъ знаменито симъ нашимъ листомъ,
хто на него посмотрит(ь) або чтучи его вслышить, нинешнимъ и потом будꙋчим, кому
будет(ь) потребъ того ведати. 

Билъ намъ чоломъ наместникъ красносельскии панъ Ивашко Зеновъевичъ и клал перед
нами листы брата нашого, щастное памѧти Алекъсанъдра королѧ его м(и)л(о)сти. В
тыхъ листехъ выписано, што жъ его м(и)л(о)сть подавалъ ему люди в Полоцкомъ
повете, Себежского пригона три службы, на имѧ Симона Сидоровича, а Семенъца
Михалковича, а Семенца Иѡнича, а чоловека з невельскою землею Сысоица, а в
Саникохъ на Косомеевскомъ ч(о)л(о)в(е)ка путного Анътона Зеновковича зъ его
брат(ь)ею и с тою бобровщиною, што ѡни давали, и землю, которꙋю ѡнъ былъ
закупилъ в попа ꙋ Ѡмельѧна. 

А къ тому его м(и)л(о)сть дал ему земли пустыи в Полоцкомъ же повете над
Росономъ ѡзеромъ, на имѧ Кудинову, а Петрову, Павлову, Иванову. 

Такежъ поведилъ перед нами, што жъ купилъ села и земли в боѧр и в людеи путныхъ
Полоцкого повета, с призволеньемъ брата нашого его м(и)л(о)сти и державецъ
полоцкихъ, в Ывашка Горла и въ его сына Васка, а в Понасовых детеи Шипиловича, а
вы Ивашка, а въ Ѧна, а в Степана, а в Степана ж Бачеиковича и въ его детеи, а в
Некраша, а в Хотеѧ и въ ихъ братаничовъ, Савиныхъ детеи Бачеиковича, третину ихъ
земли ꙋ Юховицкои земли пашное и бортное, и сеножати, и реки, и ѡзера, и
зверынъные ловы. 

А в людеи пꙋтъныхъ покупилъ земли там же ꙋ Юховичахъ пашныи и бортные, и
сеножати, и реки, и ѡзера, на имѧ в Ходора и в брата его Игната, в Кузминыхъ
детеи, а въ Мафеѧ Гавриловича, а въ Дмитра, и въ его брат(ь)и в Тимошка, а въ
Ѡвъдеѧ, а въ Гридка, Ѡрехвиных детеи Ходотовича, а в Мокеѧ Гавриловича, и въ его
сыновъ в Кузмы, а в Селивестра, а Микиты. 

А въ- в Окат(ь)ѧ Новошича а в Костюшка Волхромеевича купил землю, куплю ж его,
на имѧ в Захар(ь)иничохъ, половину следꙋ Мартиновщину, а половину следꙋ
Васковщины зъ землею пашною и бортною, и сеножатьми, и со всимъ с тымъ, какъ
тотъ Костюшко самъ купил, которꙋю ж землю брат нашъ Алекъсанъдръ, корол(ь) его
м(и)л(о)сть, ему потвердилъ. 

Тежъ купил сел(ь)це в мещанъ полоцких, в Ходоровых сыновъ Сорочковича, в Терешка
а в Максима на Черепете. 

А въ-ы Ивановы жоны Лясковое в Ман(ь)ки и въ ее сына Анъдреѧ купил землю ѡдин
жеребеи на Ѡболи, на имѧ Кохоновскии, которꙋю ж землю ѡни продали ему посполу з
Дмитромъ Максимовичом и зъ его братаничомъ Денисомъ. 

А вы Ивашка Михашковича в Головни купилъ землю, куплю его на Ѡболи ж. 

А в Кост(ь)ка Климятина сына поповича купилъ землю, куплю его на Девичи. 

А въ Якуба Митьковича и в братаничов его в Огапида, а в Карпа, а в Бориса
Ѡмелѧнова сына Пашковича купил землю ихъ ѡтчиную в Забел(ь)и с озеры, и з
реками, и з бобровыми гоны, и з бортнымъ деревомъ, и с тымъ ѡстровкомъ, што за
ѡзеромъ. А в Степана и въ его брата Филипа Лукъѧновичовъ, а въ Тимофеѧ Семенова
вы Иванова, въ Якова в Левоновыхъ детеи в Санъникохъ купилъ землю ихъ ѡтчизную.

А въ Екима Есиповича зъ Годокъ дельницы ѡтъчины его Пиминовщины путную землю
купилъ. 

А в мещанъки полоцкое, в Ланъковое Синъцовое купилъ дворищо в месте Полоцкомъ,
противъ церкви Светое Пѧтъницы, межи Тишкова дворища и Федосовского. 

Такежъ поведилъ намъ намъ, што жъ теща его, пани Якубоваѧ Анна дала и записала
ему, и его жоне, и ихъ детемъ дворецъ з люд(ь)ми и с челѧд(ь)ю невольною на реце
на Ѡлоне зъ землею пашною, и зъ сеножатьми, и зъ гаи, и со всемъ с тым, с чимъ
небожчикъ мужъ ее, панъ Якубъ, и ѡна сама держала. 

И на вси на тыи люди и земли данину листы брата нашого и листы дозволеные его жъ
м(и)л(о)сти и державецъ полоцкихъ и тежъ листы купчыи и записъ панее Якубовое,
тещи своее, которымъ же тотъ дворецъ ему по дочъце своеи записала, передъ нами
вказывалъ. 

И билъ намъ чоломъ, абыхмо то потвердили ему нашимъ листомъ на вечность. 

Ино мы, выслухавши тыхъ листовъ данины брата нашого, и листовъ купчихъ, и запису
тещи его, панее Якубовое, при томъ есмо ему зоставили и потвержаемъ то симъ
нашим листомъ вечно ему, и его жоне, и ихъ детемъ, и напотомъ будꙋчим ихъ
щадкомъ, и его ближнимъ. Маеть ѡнъ и его справедливые наследки тую выше писаную
данину брата нашого, и купли свои, и дворецъ на реце на Ѡлоне держати со всими
люд(ь)ми путными, и данъными, и тѧглыми, и зъ ихъ землѧми пашными и бортными, и
з боры, и лесы, и дꙋбровами, и з гаи, и з хворостъники, и з сеножат(ь)ми, и з
ловы, и з ловищи, и з бобровыми гоны, и с озеры, и з реками, и з речъками, и
ставы и ставищи, и з млыны и ихъ вымелъки, и з даньми грошовыми, и медовыми, и
бобровыми, и куничъными, и со всѧкими иными поплатъки и податьми, которым кольве
именемъ могуть названы або менены быти, и со всимъ с тымъ, с чимъ ему братъ нашъ
Алекъсанъдръ, король его м(и)л(о)сть далъ, и с чимъ ѡнъ покупилъ, и какъ пани
Якубоваѧ, теща его, записала ему. 

И воленъ ѡнъ и его наследки тую первореченую данину брата нашого, и купли свои,
и дворецъ на реце на Ѡлоне, што ему ѡтъ тещи его досталъсѧ, со всемъ подлугъ
первого даньѧ листовъ брата нашого, и тежъ листов купчихъ, и запису тещи своее
ѡтъдати, продати, заменити, розширити, къ своему вжиточному и лепшому ѡбернути,
какъ сами налепеи розꙋмеючи. А бобровщины тые люди его, которыхъ ему братъ нашъ
Алекъсанъдръ, король его м(и)л(о)сть далъ, не мають вжо намъ давати вечно. 

А на твердость того и печат(ь) нашу казали есмо привесити къ сему нашому листу.

Псанъ въ Медникохъ, лета Божьего тисеча пѧтьсотъ семого, м(е)с(е)ца авъгуста 22
день, инъдикт 10 . При т(ом) были: пан тр(о)ц(кии), стар(оста) жом(оитскии) пан
Стан(ислав) Ян(ович), а мар(шалок), нам(естник) крич(евскии) и вол(ковыскии) пан
Ян Ян(ович) Заберез(инскии), а маршалок и писар Ивашко Сопега. 

Теж писати до мистра ѡ воскох, што забавлено полочан, абы то казал поѡтдавати. А
ему ѡ чом будет(ь) дело, нехаи пришлет(ь) вижа своего, ино справедливост(ь)
б[ꙋде]ть. Тежъ и ѡ грабежохъ дрисветъских, што ново кунтор невгинскии пограбил.

М(и)л(о)стію Божіею и Пр(е)ч(и)стое Б(о)гом(а)т(е)ре. 

Ѧ, Яким Тоуровеискыи, Денисовъ сын, дал есми село свое на Тоуровьи С(вѧ)томоу
Пр(е)дт(е)чи Іѡанноу на Островѣ, прадѣдиноу и дѣдиноу и ѡтчиноу свою, з бортью и
с сѣножатми, и ѡзѣро Поушно, и рѣкоу Тоуровъю з бобровыми гоны. 

А роубежь тои земли, поченши ѡт гребла, дорогою городскою через Бологвиноу
речкоу, дорогою городскою к Дѣвиноу роучью, роучьемь Девинымь оу Двиноу, а
Двиною в рѣкоу в Тоуровью, а Тоуровьею оуверхъ по глинникъ. 

А по моемъ животѣ не встоупатис(ѧ) в тоую землю никомоу, ни сестрѣ моеи, ни зѧтю
моемоу, ни вноучѧтомъ моим, ни ближним моимъ, занже я далъ С(вѧ)томоу Иваноу
вѣчно и непорꙋшно. 

А при том мѣсте были добрые люди: игоуменъ С(вѧ)т(о)го Ивана Еоуфимеи Торопка з
братіею, с(вѧ)щ(е)нникъ Алексеи, с(вѧ)щ(е)нникъ Кипріанъ со Мстиславлѧ, ѡт(е)ць
мои д(у)ховныи, слꙋжитель С(вѧ)т(о)го Николы на Полоупѧте, протопопа софеискыи
Зеновъ, попъ Игнатеи бобыницкыи, попъ р(о)ж(е)ствѣнскыи Наоумь Вѣдеико. 

А хто слово мое роушит(ь), рассоудитсѧ со мною на Страшномъ Соудѣ пред
Н(е)б(е)сным Ц(а)ремъ. Псан в лѣт(о) 7016 , сен(тября) 6 , индик(т) 11 . 

Я, Яким Денисович Тоуровеискыи, што ж дал есми землю внꙋкꙋ своемоу Иванꙋ дорогою
городскою ѡт Тꙋровіи на гребелъ, гриблом в Олшаницꙋ. А зъ дроугоу стороноу
дорогы, с правое роукы, то есми записалъ С(вѧ)томоу Иваноу Пр(е)дт(е)чи на
Островѣ, поченши ѡт Тꙋровіи, дорогою городскою къ греблоу, греблом оу- в
Олшаницоу речкоу по игоуменьиноу землю, ѡт игоуменьины земли по Поукановичь
землю в Тоуровью в рѣкоу. А то есми далъ С(вѧ)т(о)моу Иваноу вѣчно и никым
непорушно. А хто боудеть в то въстоупатисѧ або ѡтнимати ѡт ц(е)ркви С(вѧ)т(о)го
Ивана, соудит(ь) емоу Б(о)гъ и Пр(е)ч(и)стаѧ Б(о)гом(а)т(е)рь и С(вѧ)тыи Іѡаннъ
на Страшном Соудѣ, да боудет(ь) проклѧт. 

Привилеи Петрꙋ Семеновичꙋ Епимаховичꙋ на две селе ꙋ Полоцкомъ повете на имѧ
Телитиничи а Тоболчиничи, на вечность Во имѧ Б(о)жье, стан(ь)сѧ. 

Мы, Жикгимонт, Бож(ъ)ю м(и)л(о)стю корол(ь) пол(ь)скии, великии княз(ь)
литовъскии, рꙋскии, кн(я)жа прꙋское, жомоитскии и иныхъ пан и дедичъ. 

Чиним знаменито сим н(а)шымъ листомъ, хто на него посмотрыть або чтучы его
вслышить, н(ы)н(е)шним и потом бꙋдꙋчымъ, кому бꙋдеть потреб того ведати, ижъ,
вбачывшы верную и накладнꙋю службꙋ шляхотне вроженого Петра Семеновича
Епимаховича, што жъ ѡн, статку и горла своего не лютуючы, нам верне слꙋжыть, и
хотячы его напотомъ ѡхотнеишого и поспешънеишого в бол(ь)шых службах н(а)ших и
земъских вделати, при тои данине зоставили есмо его, што брат н(а)шъ Алексанъдръ
король и великии княз(ь) его м(и)л(о)сть дал ему за его служъбꙋ в Полоцкомъ
повете два села на имя Телитиничы а Тоболчиничы. А што перво сего с тых людеи с
Теличинич села слуги путные на имя Роман а Никифор з брат(ь)ею и зъ братаничы и
зъ детьми своими Степановичы, а Ивашко Радивонович такежъ зъ брат(ь)ею и зъ
братаничы и зъ детьми своими, а Сава зъ брат(ь)ею и зъ братаничы и зъ детьми
Микитиничи ѡтнималися в него перед нами, не хотячы ему слꙋжыти, а поведали[ся]
вшачаны. 

Ино мы, з особливое ласки н(а)шое и тых слугъ путныхъ выше писаных тыми разы ему
жъ дали и потвержаемъ то сим н(а)шым листомъ вечно и непорꙋшно ему, и его жоне,
и их детемъ, и напотомъ бꙋдꙋчымъ их щадкомъ. Маеть Петръ и его справедливые
наследки тые выше реченые села Теличиничы а Тоболчиничи держати со всими людьми
тых селъ путными, и данными, и тяглыми, и с тыми поменеными слугами путными,
которие в него ѡтнималися, и зъ их службами и зъ дан(ь)ми грошовыми, и медовыми,
и бобровыми, и куничными и со всими иными платы и доходы и пожытки, и зъ землями
пашными и бортными, и зъ сеножатьми, и зъ дꙋбъровами, и з гаи, и лесы, и зъ
болоты, и зъ ставы, и зъ реками, и з млыны и их вымелки, и з ловы зверинными и
пташыми, и зъ бобровыми гоны и со всимъ с тымъ так широко и долго, как ся тые
села выше писаные зъдавна и н(ы)не въ своих границах мають и как на насъ на насъ
держаны. И волен Петрашко и его справедливые наследки тые вышереченые люди и
земли розшырыти, къ своемꙋ вжиточному и лепшому розмножыти, как ся имъ налепеи
ꙋвидить. 

А на твердость того и печать н(а)шꙋ казали есмо прывсеити къ семꙋ нашомꙋ листу.

Псан в Радомли, лета Бож(ъ)его 1508 , м(е)с(е)ца ген(варя) 9 д(е)нь, иньдикт 11
. 

Потверженье Васил(ь)ю а Ивахнꙋ Глебовичом Корсаковичом и брат(ь)и их на люди в
Полоцкомъ повете на Горкахъ и на Мочажы водлꙋгъ привилеевъ королѧ его
м(и)л(о)сти Алексанъдра, на вечность Жикгимонт, король и великии княз(ь). [Би]ли
нам чоломъ дворяне н(а)ши Василь а Ивахно Глебовичы зъ брат(ь)ею своею
Корсаковичы и клали перед нами листы брата н(а)шого, щастное памяти Александра,
короля и великого кн(я)зя его м(и)л(о)сти. Ино в одномъ листе выписано, што жъ
его м(и)л(о)сть братъ н(а)шъ дал ѡтцꙋ ихъ Глебꙋ Ѡстафъевичꙋ люди в Полоцъкомъ
повете на Горкахъ на имя Селивестра с трема сынми а с пят(ь)ма братаничы его до
своее воли, с которых же людеи идеть чотыри службы. 

А въ дрꙋгом листе брата ж н(а)шого выписано, ижъ его м(и)л(ос)ть дал ѡтцꙋ их
люди в Полоцъкомъ же повете на Мочажы, на имя Ханковых трех сыновъ, а Хотеевых
двꙋ сыновъ, а Степана Ꙋръдꙋ, а Ивана Александровича, а Петра Пенка, а Ивана
Ѡхъремова, а Кꙋрила, а Петрашка, а Ѡсифа, а Савꙋ, а Хотея, а Ходора, а Семена со
всими ихъ землями, а къ томꙋ тры пꙋстовъщины там жо. 

И били намъ чоломъ, абыхмо имъ на то дали н(а)шъ лист. 

Ино мы, выслꙋхавъшы тых листов брата н(а)шого, при томъ таки есмо их зоставили
и, з особливое ласки н(а)шое, дали имъ тые люди ꙋ ѡтчынꙋ со всими их землями
пашными и бортными, а сеножат(ь)ми, и зъ боры, и лесы, и дꙋбровами, и зъ дан(ь)ю
грошовою, а медовою, и бобровою, и куничною, и зъ бобровъщиною, и со всими иными
доходы и пожытки, и с тыми трема пустовъщинами, и со всимъ с тымъ, как ѡт(е)цъ
их за брата н(а)шого, Алексаньдра короля его м(и)л(о)сти, держал. 

И на то есмо ему дали сесь н(а)шъ лист зъ н(а)шою печатью. 

Псанъ в Радомли, лета Божъего1508, м(е)с(е)ца ген(варя) 9 д(е)нь, индикт 11 . 

Жыкгимонтъ, Божъю м(и)л(о)стью корол(ь) польскии, великии кн(ѧ)зь литовскии,
рꙋскии, прꙋскии, жомоитскии, мазовецкии и иных. Воеводе полоцъкому пану
Станиславу Глебовичу. 

Билъ намъ чолом земенинъ нашъ Федько Михаиловичъ ѡ томъ, што жъ, деи, перъвыи
мужъ жоны его Гринь Ловеиковичъ з дозволеньемъ твоимъ купилъ в слугъ путныхъ
полоцъкихъ ꙋ Васиѧ Демидовича, а ꙋ Гафона, а в Кохона, а в Хомы Ходосовичовъ, а
ꙋ Еръмолы, а ꙋ Анъдреѧ Сидоровичовъ половину земли, ѡтчызны ихъ, в Кохановичохъ,
дел(ь)ницы ихъ, половины земли Кохановъское. А дрꙋгую, деи, половину тое жъ
земли Кохановъское купили слуги полоцъкие городские Марътинъ Проселокъ а Васко
Богатыревич. А тыми, деи, разы хотѧть тую землю продать иному, отдалѧючы ѡт
него. 

И бил намъ чоломъ, абыхмо ему казали и тую дрꙋгую половину земли Кохановъское в
тыхъ слугъ городъскихъ ѡкупити. 

Про то, естли бы тые слуги городъские хотели тую землю, половину Кохановъщизны,
иному кому продати, и твоѧ бы м(и)л(о)сть имъ приказалъ, абы тые п(е)н(ѧ)зи в
него взѧли за тую половину земли Кохановъское, за што бы мели иному тую землю
продати, а мимо его не казалъ бы твоѧ м(и)л(о)сть никому тое земли продавати. 

Писанъ в Радове, маѧ 5 д(е)нь, индикт 11 . 

Потвержен(ь)е Федкꙋ Михаиловичꙋ Маскевичꙋ кꙋпли его, земли на Сволни на Долгом и
в Кохановичох, в Полоцком повете, ꙋ мещанъ и слꙋгъ путных полоцких, на вечность
Жикгимонт, Бож(ъ)ю м(и)л(о)стю корол(ь) и великии княз(ь). Чиним знаменито сим
н(а)шимъ листомъ, хто на него посмотрыть або чтꙋчы его вслышить, н(ы)н(е)шнимъ и
потомъ бꙋдꙋчымъ, комꙋ бꙋдеть потребъ того ведати. 

Бил нам чоломъ земянинъ нашъ Федко Михаиловичъ Маскевича и поведил перед нами,
што ж кꙋпил в мещанина полоцъкого в Тишени Сергеевича землю его на Сволни на
Долгомъ ѡбел(ь) вечно, зъ землями пашными и бортными, и зъ сеножатьми, и со
всимъ с тымъ, как тот Тишеня сам держалъ. 

Такеж поведил перед нами, што жъ слуги пꙋтныи полоцъкии Васил(ь) Демидович, а
Ѡмафонъ, а Кохан, а Хома Ходосовичы, а Еръмол а Андреи Сидоровичы, зъ
дозволен(ь)ем воеводы полоцъкого Станислава Глебовича, продали землю, ѡтчинꙋ
свою в Кохановичох, дел(ь)ницы свои, половинꙋ земли Кохановское, первомꙋ мꙋжꙋ
жоны его Гриню Ловеиковичꙋ, и жоне, и детемъ ихъ ѡбел(ь) вечно. 

И на то листы записы зъ дозволен(ь)емъ воевод полоцъких их под печатьми людеи
добрых перед нами вказывал. 

И бил нам чолом, абыхмо на то дали емꙋ н(а)шъ лист. 

Ино мы, з ласки н(а)шое и теж для его службы, то вчынили, на то дали ему сесь
н(а)шъ лист и потвержаем то симъ н(а)шымъ листомъ вечно ему, и его жоне, и
Грин(ь)ковым детем, и напотомъ бꙋдꙋчым их щадкомъ. Нехаи ѡнъ тую землю на Сволни
на Долгомъ держыть со всимъ, как купил в Тишени Сергеевича, и теж и тую половинꙋ
земли Кохановское, которꙋю ж купил первыи мꙋжъ жоны его Грынь Ловеиковичъ в тых
слугъ путных выше писаных, зъ их землями пашными и бортными, и сеножатьми, и зъ
старинами, и з ляды, и с озеры, и зъ реками, и зъ болоты, и з ловы зъверынными,
и со всимъ с тымъ, какъ ѡн купил в Тишени Сергеевича и как первыи муж жоны его
Грын(ь) Ловеиковичъ в тых выше писаных слугъ кꙋпил, подлуг листовъ купчых. И
волен ѡн и их справедливыи наслед[ки] наследки то ѡтдати, продати, заменити,
розшырити, къ своемꙋ вжиточномꙋ и лепшомꙋ ѡбернути, как сами налепеи розꙋмеючы.
Такежъ поведил перед нами, што жъ которые люди седять на тои половины земли
Кохановскои, ино тыи люди дають намъ бобровщины копꙋ гр(о)шеи, а службꙋ путнꙋю
служать, а ловчомꙋ панскому платять, а на реце на Лисне езъ бьютъ, а шест(ь)
корцовъ ржы старое меры дають езовничомꙋ, езъ забившы, а коли пан воевода
полоцъкии ꙋ- в объездъ поедеть, и ѡни людемъ н(а)шым клясичомъ ꙋ переиму
помагають, а сторожевъщыны два грошы дають. И бил намъ чолом, абыхмо тые пошлины
и дачки ему ѡтпустили. А и воевода полоцъкии пан Станиславъ Глебовичъ ѡ томъ к
нам писал, поведаючы, иж ѡн нам есть слꙋга добрыи, и просячы насъ за нимъ,
абыхмо тꙋю бобровщынꙋ и тые подачки и пошлины ему ѡтпустили. 

Ино мы, на причинꙋ п(а)на воеводы полоцъкого и тежъ для его слꙋжъбы, то вчынили,
тꙋю бобровщи[н]ꙋ и тые вси пошлины и дачъки тымъ людемъ его, которыи н[а] тои
половине земли Кохановскои седять, ему ѡтпустили, не надобе имъ вжо того ничого
знати. 

А на твердость того и печать н(а)шꙋ казали есмо прывесити к семꙋ н(а)шомꙋ листꙋ.
Псан во Вредове, лета Бож(ъ)его 1500 ѡсмого, м(е)с(е)ца мая 10 д(е)нь, инъдикт
11 . 

Листъ кн(ѧ)зю Васил(ь)ю и кн(ѧ)зю Анъдрею Соколинъскимъ на три села в Полоцкомъ
повете в Черсвятъскои волости Жикгимонт, Бож(ъ)ю м(и)л(о)стью корол(ь). Воеводе
полоцкомꙋ панꙋ Станиславꙋ Глебовичꙋ. 

Што еси писал к намъ за кн(ѧ)земъ Васил(ь)емъ Соколинъскимъ, поведаючи и его
впадъ, и шкоды великие, которие ему сталисѧ в ыменьяхъ его ѡт людеи
неприятельскихъ и ѡтъ того зрядцы нашого Глинъского, а и братъ его кн(ѧ)зь
Анъдреи тыми разы билъ намъ чоломъ, абыхмо его чимъ ѡсмотрели и пожаловали. 

Ино мы для такового ихъ великого впадꙋ пожаловали ихъ, дали есмо имъ, ѡбема
братомъ, три села в Полоцкомъ повете в Черъсвятъскои волости в Ладостне людеи
пꙋтныхъ на имѧ Лукъяна, а Степана, а Бориса, а Конъдрата, а Ѡнанью, а Петра, а
Ивана, а Васка, а Селивона з братомъ, а Дениса и зъ его братьею, а Ѡмел(ь)яна, а
Кондрата, а Ѡнхима и зъ его братомъ, а ꙋ Величковичох Микитꙋ, а Ивана, а Микꙋлꙋ
з братьею, а Ивана, а Михалѧ, а Ѡлифера и его братью, а Ходата, а Максима, а
Матфея, а Микꙋлу, а Игната и зъ ихъ братьею, а Свирида, а Герасима, а Василья и
зъ ихъ дет(ь)ми, а Якима, а Илью, а Ивана и ихъ братью, а Лукъяна, а Куз(ь)мꙋ, а
Давыда и зъ ихъ дет(ь)ми, а Гаврила, а Хомꙋ, а Романа и зъ ихъ братьею, а в
Дерницахъ Ивана и его братью Макарчичохъ, а Левонидка и зъ его дет(ь)ми, а
Семенка Сꙋщова и его братью и зъ ихъ дет(ь)ми, а Андреика и его пасынъки. 

Нехаи ѡни тыи люди держать и зъ ихъ землями пашными и бортными, и зъ сеножатьми,
и зъ службами тыхъ людеи, и подат(ь)ми, и со всим с тымъ, какъ тыи люди к замъкꙋ
н(а)шому слꙋживали и въ своихъ границахъ маютьсѧ, и твоя бы м(и)л(о)сть имъ в то
ꙋвязан(ь)е далъ. 

Псан в Менску, июнь 29 д(е)нь, индыктъ 11 . Прав(или): воев(ода) троц(кии)
Мик(олаи) Мик(олаевич), гет(ман), стар(оста) луц(кии), мар(шалок) Вол(ынское)
зем(ли) княз(ь) Кост(янтин) Иван(ович) Ѡстроз(скии). 

Квитацыя восковничымъ полоцким Радивонꙋ Боровꙋ а Саве Бернищевꙋ з оддан(ь)ѧ
чотырохсотъ и трыдцати копъ гр(о)ш(еи) Жикгимонт, Бож(ъ)ю м(и)л(о)ст(ь)ю
корол(ь) и великии кн(ѧ)зь. Чинимъ знаменито симъ н(а)шимъ листомъ, што
восковничие полоцъкие Радивон Боровъ, а Сава Бернищевъ, а Петрашъко Наꙋмович
собрали на нас зъ соли и тыми разы дали намъ чотыриста копъ и тридцать копъ
гр(о)шеи готовыми п(е)н(ѧ)зми монеты Великого Князства Ливского. 

И на то есмо им дали сесь н(а)шъ лист з нашою печат(ь)ю. 

Псан въ Смоленъскꙋ, авгус(та) 1 д(е)нь, инъдикт 11 . 

Потвержен(ь)е боѧринꙋ полоцкомꙋ Микиру Коробовичꙋ на люди в Полоцкомъ повете на
Меницы, водлугъ привилею к(о)р(оля) его м(и)л(ости) Александра, на вечность
Жыкгимонт, Бож(ъ)ю м(и)л(о)стью корол(ь) и великии княз(ь). Билъ намъ чоломъ
боярин полоцкии Микир Коробович и повѣдилъ передъ нами, што ж братъ нашъ,
шчасное памети Александръ, корол(ь) его м(и)л(о)сть, дал ему люди в Полоцъкомъ
повѣте на Мѣници, на имя Борыса, а Серъгия, а Гридка, а Мокея Ромболтовичовъ, а
братанича ихъ Зеновка, а невѣстъку Зеновковꙋ Зеновковꙋ Нелюбꙋ, и на то листъ
данинꙋ брата н(а)шог(о), короля его м(и)л(о)сти, перед нами вказывалъ. И бил
намъ чолом, абыхмо то потверъдили ему нашымъ листомъ на вѣчъность. Ино мы,
выслухавъшы того листа брата нашого, пры томъ таки есмо его зоставили, на то
дали емꙋ сесь нашъ листъ и потверъжаемъ то симъ нашим листомъ вѣчно емꙋ, и его
жоне, и ихъ дѣтем, и напотом бꙋдꙋчымъ ихъ счадъкомъ, нехаи ѡнъ тыи верхꙋ писаныи
люди деръжыть и зъ ихъ землями пашными, и борътными, и съ сеножатьми, и со
въсимъ с тымъ, какъ тыи люди и ихъ земъли съ стародавна ꙋ своихъ границахъ
мают(ь), подълуг данины и листу брата нашого, короля его м(и)л(о)сти. А
бобровщынꙋ тые люди его мають намъ давати. А на тверъдость того и печать нашу
казали есмо прыложыти к семꙋ нашому листꙋ. Псан в Смоленску, лѣта Бож(ъ)его
тисеча пят(ь)сотъ ѡсмого, м(есе)ца авгус(та) 5 ден(ь), индикт 11 . 

Ѡт архимандрита Евфим(ь)я, нареченого вл(а)д(ы)ки архиепискуп(ь)и полоцкое и
витебское, приятѣлем нашим пану Гридкꙋ, а пану Авраму, а пану Ивану Бѣломꙋ,
бꙋрмистрѡм мѣста Ризкого, поклон и м(о)л(и)тва. 

Рад(и) быхмо слышали ѡ здоров(ь)и вашее м(и)л(о)сти и вашее м(и)л(о)сти панее и
детеи. 

А сами есмо на тотъ час з ласки Бож(ъ)ее живи до его св(ѧ)тое воли. 

Послали есмо до вашее м(и)л(о)сти свѧщенника нашого, попа Микитꙋ къ ц(е)ркви
Св(ѧ)томꙋ Николе и велели есмо емꙋ Б(о)га милого просити за здоров(ь)е
г(оспо)д(а)ря нашого, королѧ его м(и)л(о)сти Жикгимонта, и за вашее м(и)л(о)сти,
приятѣлеи наших. 

Про то вашу м(и)л(о)сть жадаем, абы ваша м(и)л(о)сть рачили его принѧти и тꙋю
церков емꙋ подати, абы ѡн в тое ц(е)ркви Бож(ъ)ю службꙋ мял, и за
г(оспо)д(а)рское здоров(ь)е Б(о)га милого просил, и за вашее м(и)л(о)сти. 

Псан в Полоцку, авгꙋс(та) 6 д(е)нь. 

Приятѣлем нашим пану Гридкꙋ, а пану Авраму, а пану Ивану Бѣломꙋ, бꙋрмистрѡм
мѣста Ризкого 

На памѧт(ь), комꙋ г(оспо)д(а)рь его м(и)л(ос)ть дозволил стꙋки воскꙋ за границꙋ
пропꙋскати. Индик(т) 12 Михаилу Сенковичꙋ, бояринꙋ полоцкомꙋ, 4 беркевески воскꙋ
пропꙋстити до Рыги. Панеи Юрьевои Пацовича 60 каменеи воскꙋ до Пол(ь)ски.
Старостинои лꙋцъкои, кнегини Семеновои Юрьевича, г(о)с(по)д(а)ръ дозволил 100
каменеи воскꙋ за границꙋ пропꙋстити. Восковъничим и солѧничимъ лꙋцъкимъ Мишкꙋ
Палчиковичꙋ, а Нисанꙋ, а Авърамꙋ, а Мордаю г(о)с(по)д(а)ръ дозъволил за границꙋ
пропꙋстити 4 стꙋки воскꙋ, имъ по стꙋце. Кн(ѧ)зю Матфею Микитиничꙋ 2 стꙋки воскꙋ
пропꙋстити за границꙋ. Восковъничым городеньскимъ Ганꙋсу а Федкꙋ, бꙋрмистрꙋ, а
Игꙋде Богдановичꙋ, а Лазарꙋ дозволено пропꙋстити 4 стꙋки воску, им по стꙋце. 

Восковъничим володимерскимъ Федкꙋ Лꙋдовичꙋ а Маикꙋ, жидꙋ, по стꙋце воскꙋ за
границꙋ имъ пропꙋстити. Восковъничимъ берестеискимъ Данкꙋ, а Михелю, а Васкꙋ, а
Игꙋде дозволено за границꙋ пропꙋстити 4 стꙋки воскꙋ, имъ по стꙋце. 

Миклушꙋ Чехꙋ, пушъкарꙋ, 10 копъ грошеи з восковых пѣнѧзеи полоцких. 

Анъдрѣю Епимаховичꙋ на 17 копъ грошеи съ скарбꙋ с корчомъных пѣнязеи ѡтмѣна.
Михаилꙋ, братꙋ его, на 25 копъ грошеи съ скарбу ж с коръчомъных пѣнезеи ѡтмѣна.

Коробъце, дьѧкꙋ пана Станиславовꙋ, 6 копъ грошеи з восковъничых пѣнязеи
полоцких. 

Глѣбꙋ Ивашъковичꙋ Зеновъевича жеребец съ стада. Яцкꙋ Михаиловичꙋ жеребец съ
стада. 

Бояринꙋ полоцкому Ивашку Головни волостка, кꙋници земѧныи на год после первых.
Никифорꙋ Коробовичꙋ волостка, варныи кꙋници на год, ѡтмѣна. 

Про памѧт(ь) записано, ког(о) корол(ь) ег(о) м(и)л(ос)ть послал пописати земли К
Берестью, к Бел(ь)ску, къ Камѣнцꙋ — Корнило Тур а писар(ь) Игнат. К Дорогичынꙋ,
к Мил(ь)нику — Левъ Тишъковичъ а Глѣбъ Сꙋринович. К Городъну и по двором
городеньскимъ, и на половицꙋ дворов троцких — Ивашъко Есмановичъ а Тимофеи
Богданович. На дрꙋгую половицꙋ дворов троцкихъ — князь Тимофеи Иванович а Федко
Михнович. 

По двором Виленьского повѣта по Завел(ь)скои стороне — Богꙋфалъ а Станко. 

По дрꙋгои половицы, по дворомъ Ѡшъменское стороны — княз(ь) Федоръ Прихабски а
Андрѣи Воротынец. К Жомоити — Богъдан Корова в Федка Кохонъ. К Полоцъку —
Володко Свирыдоновъ а Грышан. К Витебъску — Богъданъ Сидоровичъ а Андѣи
Копътевич. К Смоленскꙋ — Гришъко дьяк. Къ Киеву — Питрашъко Епимахович а Сꙋрын
Пꙋтятич. К Волыни — Горъностаи. К Новꙋгородъку, къ Свѣржну, к Несвижу, къ
Клѣцъку, къ Слуцкꙋ, к Туровꙋ, к Городъку, к Пинску — Федко Святоша а Васко
дьѧкъ. 

ꙋ Долгиновичох полочаномъ ѡтправа писана, нояб(ря) 2 ден(ь), индик(т) 12 , з
бобровъщинных пенѧзеи и корчомъ полоцъких Михаилꙋ Сенковичꙋ 6 копъ грошеи з
бобровшчыны. 

Ему ж 6 копъ грошеи с коръчомъ. Брату его Яцку Сенковичꙋ 5 копъ грошеи з
бобровъщины. Ему ж 5 копъ грошеи с коръчомъ. Панꙋ Иванꙋ Зенов(ъ)евичꙋ 7 копъ
грошеи з бобровшчины. Ему ж 8 копъ грошеи с коръчомъ. Братаничꙋ его Яцку
Михаиловичꙋ 5 копъ грошеи з бобровъшчыны. Ему жъ 5 копъ грошеи с коръчомъ.
Костюшку Валфромеевичꙋ 8 копъ грошеи з бобровъшчыны. Коробовичꙋ 8 копъ грошеи з
бобровъшчины. Ивашку Головъни пят(ь) копъ грошеи с коръчомъ. Сенку Федковичꙋ 4
копы грошеи з бобровшчыны. Ему жъ 4 копы грошеи с корчомъ. Панꙋ Богданꙋ
Ѡстафьевичꙋ 6 копъ грошеи з бобровщины. Ему ж 6 копъ грошеи с корчомъ. Федку
Епимаховичꙋ 5 копъ грошеи з бобровшчины. Ему ж 5 копъ грошеи с корчомъ. Михаилꙋ
Петрашовичꙋ 10 копъ грошеи съ скарбу. Костюшъку Волфромѣевичу 5 локот сукна
махал(ь)ског(о) з восковничих пѣнѧзеи. Коробовичꙋ Коробовичꙋ 5 локот сꙋкна
махал(ь)ского з восковъничих пѣнѧзеи. 

С Полоцъкое комори Сꙋма всему воску первого годꙋ, што за границы пропꙋстили, 14
тисячъ каменеи и ста и 11 каменеи. А с того воску взяли п(е)н(я)зеи тисяча копъ
и ста и сорок копъ и копа и 6 гр(о)шеи. А дрꙋгого годꙋ пропустили воску за
границꙋ всего 4 тисячи каменеи и ѡсмъсотъ и 12 каменеи. А п(е)н(я)зеи взяли с
того воску ста копъ и ѡсмъдесят копъ и копꙋ и 12 гр(о)шеи. Сꙋма тои соли, што
первого годꙋ взяли мыта з девятинадцати тисячеи и с трехсотъ и съ семидесят и с
чотырех меховъ соли. А п(е)н(я)зеи взяли с тое соли тисяча копъ и двесте копъ и
девеносто копъ и полторы копы и 10 гр(о)шеи. Сꙋма тои соли, што дрꙋгого годꙋ
мыто брали, з десяти тисечеи и с осмисот и с пятидесят меховъ соли. А
п(е)н(я)зеи с тое соли взяли семсотъ копъ и 23 копы и 20 грошеи. Сꙋма всимъ
п(е)н(ѧ)зямъ, што взяли первогого годꙋ и дрꙋгого, з воску и зъ соли, три тисячи
копъ и сотъ копъ и 30 и 7 копъ и 14 гр(о)шеи. 

Лист, даныи томꙋ ж Аврамꙋ на арендован(ь)е корчомъ полоцких, медовых и пивныхъ,
до трех год Жикгимонт. Воеводе полоцъкомꙋ пану Станиславꙋ Глебовичꙋ. 

Продали есмо корчмы полоцкие, медовые и пивные и винные, старосте места
Смоленъского, воиту меньскому Аврамꙋ на три годы за дванадцать сотъ копъ
гр(о)шеи, в каждыи годъ по чотыриста копъ гр(о)шеи, ѡкромъ твоих корчомъ, и тежъ
Михаиловых Сесепъевского, а Торопъчачиновы, а Степановы пꙋшкаревы, а Миклашовы
пꙋшкаревы. 

И вжо есмо напередъ взяли в него за тые три годы готовыми п(е)н(я)зми тисячу
копъ и сорокъ копъ и шесть копъ гр(о)шеи. А как тые три годы выидꙋть, и ѡнъ
маеть нам дати полтораста копъ гр(о)шеи и чотыри копы гр(о)шеи. А рокъ ему в тые
корчмы ꙋвязатися ѡ Мясопустех приидꙋчих, которие бꙋдꙋть сего инъдикта
второгонадцать, и держати ему тые корчмы три годы сполна до того ж року до
Мясопуст, которие бꙋдꙋть инъдикта четвертогонадцать. А естли, Б(о)же вхаваи,
которая навал(ь)ност(ь) была на место н(а)шо, и Авраму в томъ шкода бꙋдеть, ино
то ему не в шкодꙋ. Мы, г(о)с(по)д(а)рь, маем то ѡбраховати и наперед ѡтбити безъ
его шкодного. 

А кому дадимъ ново ѡт того року ѡт Мясопуст корчмы держати, и мы маем за то
Авраму заплатити. 

И твоя бы м(и)л(о)сть в тые корчмы нашы не вступался ничимъ, нехаи ѡн тые корчмы
заведаеть по тому, как иншие перед тым заведывали. А естли бы хто хотел ему в
чом кривды делати, и ты бы его ѡт таковых боронил и не дал бы еси никому ни в
чом ему кривды делати, и во всемъ бы еси ему помочон был. 

Тежъ бы еси его самого и слугъ его, которых ѡн тамъ для корчомъ положить, не
судил, не рядил и децких своих на них не давал. Кому бꙋдеть до него которое
дело, ино мы сами, г(о)с(по)д(а)рь, маемъ его ѡ томъ смотрети. А естли бꙋдеть
хто мети до слугъ его дело, и ѡнъ маеть тымъ зъ слꙋгами своими справедливость
чинити. А въвязати его в тые корчмы послали есмо дьяка н(а)шого Федка Ивановича.

Псанъ ꙋ Вил(ь)ни, генъ(варя) 20 день, инъдикътъ 12 . 

Потверженье боѧринꙋ полоцкомꙋ Микипорꙋ Коробовичꙋ на людеи в Полоцкомъ повете на
Меницы, на вечность Жыкгимонт. Билъ намъ чоломъ боярынъ полоцъкии Микипор
Коробовичъ и повѣдилъ передъ нами, што жъ брат нашъ, шчастное памѧти Александръ,
король и великии князь его м(и)л(о)сть, далъ ему люди в Полоцъкомъ повѣте на
Мѣници, на имя Борыса и его братью Ѡлехна, а Матъфеѧ, а Серъгея, а Грыдька, а
Мокея Ромболътовичовъ, а братанича ихъ Зеновъка, и невѣстку и невѣстъку
Зеновъкову Нелюбу. И тежъ што купили земль в людеи нашыхъ полоцъкихъ. 

И на то листъ данину брата нашого, короля его м(и)л(о)сти, и тежъ листъ купъчыи
передъ нами вказывалъ. 

И билъ намъ чоломъ, абыхмо то потверъдили ему нашымъ листомъ на вѣчъност(ь). Ино
мы, выслухавъшы тыхъ листовъ брата нашого и купъчыхъ, пры томъ таки есмо его
зоставили, а на то дали ему сесь нашъ листъ, и потверъжаемъ то нашымъ листомъ
вѣчъно ему, и его жоне, и ихъ детем, и напотомъ бꙋдꙋчымъ ихъ счадъкомъ, нехаи
ѡнъ тыи веръхꙋ писаныи люди и тежъ купълю свою держыть и зъ ихъ землями
пашъными, и борътными, и съ сѣножатьми, и с озеры, и зъ рѣками, и з рѣчъками, и
съ ставы, и съ ставищы, и зъ данью грошовою и мѣдовою, и со въсимъ с тымъ, какъ
съ стародавъна тыи земли въ своихъ границахъ ся мають. И волен ѡнъ тые вышеи
писаныи люди и купълю свою ѡтъдати, и продати, и замѣнити, и розъшырыти, и къ
своему лѣпъшому ѡберънути, какъ самъ налепѣи розꙋмеючы. 

А на тверъдость того и печать нашу казали есмо прыложыти к семꙋ нашому лисътꙋ.
Псан ꙋ Вильни, лѣта Бож(ъ)его тисѧча пятьсот девятог(о), м(есе)ца ген(варя) 21
ден(ь), индик(т) 12 . Пр(и) т(ом) были: воев(ода) пол(оцкии) пан Ст(а)н(ислав)
Глѣ(бович), а ѡхмис(тр), н(а)м(естник) ков(енскии) п(а)н Воит(ех) Янов(ич), а
п(а)н Воит(ех) Нарбут(ович). 

Лист, даныи восковничимъ и соленичимъ полоцким на ꙋчинен(ь)е личъбы з комори
соленое и восковое полоцкое за два годы Жикгимонт. Чинимъ знаменито симъ
н(а)шимъ листом, што ж восковничие и соляничие полоцъкие Радивон Боровъ, а Сава
Бернищовъ, а Петрашъко Наꙋмович держали коморꙋ восковꙋю и солянꙋю полоцкую два
годы, почонъ ѡтъ Громницъ, которое св(я)то было инъдикта десятого, до Трех
Кролевъ, которое св(я)то было инъдикта второгонадцать, и положили [на]мъ на
личбе, што жъ тые два годы собрали з восковое и соляное комори три тысячи копъ и
девят(ь)сотъ копъ и тридцат(ь) копъ и сем копъ и чотырнадцать гр(о)шеи. 

А ѡкром того, што мещанин витебъскии на имя Павел Ножъка промытил соли семдесят
меховъ без трех мехов, и ѡни за тꙋю сол(ь) взяли чотыри поставы луньских и дали
до скарбу н(а)шого. А немецъ Гарман Вересъ промытил стукꙋ воску,
полчетвертадцать каменеи, ино Штефан пушкар тот воскъ к намъ привезъ. И ѡни што
в тые два годы с коморы восковое и соляное на нас собрали, со всего того нам
личбꙋ сполна выдали. И на то есмо имъ дали сесь н(а)шъ лист з нашою печат(ь)ю. 

Псанъ ꙋ Вил(ь)ни, ген(варя) 25 день, инъдикт 12 . 

П(а)ну Индрихꙋ Лодѧтичꙋ 30 копъ грошеи тамъ жо. Емꙋ жъ 10 копъ грошеи з винъ
полоцъкихъ. 

Вырок людем пꙋтным Бездедовског(о) станꙋ в Полоцком повете с паном Инъдрихом
Лодѧтичомъ, которых емꙋ водлугъ привилею г(о)с(по)д(а)ръского присꙋжоно Того жъ
днѧ, в пѧтницꙋ. 

При томъ были: воевода троцкии панъ Миколаи Миколаевичъ, панъ троцкии, староста
жомоитскии панъ Станислав Яновичъ, воевода полоцкии панъ Станислав Глебовичъ,
маръшалокъ, ѡхмистръ королевое ее м(и)л(о)сти, наместникъ ковеньскии и
бел(ь)скии панъ Воитех Яновичъ, маршалок, наместникъ ясвоинскии, ѡжьскии и
переломскии панъ Воитех Нарбутовичъ и иные панове. Жикгимонт, Божъю
м(и)л(о)ст(ь)ю корол(ь) и великии кнѧз(ь). Смотрели есмо того дела. 

Стояли перед нами ѡчевисто, жаловали намъ тыи люди Полоцкого повета
Бездедовского стану на имѧ Анъдреи Алексанъдровичъ, а Дмитръ, а Сава, а Кононъ,
а Климѧта Панышевичи на пана Индриха Лодѧтича тымъ ѡбычаемъ, што жъ ѡн вернеть
ихъ к именью своему, которое мы ему дали ꙋ Полоцкомъ повете, стан
Безьдедовьскии, и кажеть имъ собе служити. « А мы, деи, мешчане, и земли
местские под собою маемъ, и служимъ з местомъ, а къ стану Бездедовскому николи
есмо не тѧгивали» . 

И панъ Индрих положил перед нами на то данину и привилеи нашъ. В томъ привил(ь)и
стоить, што жъ дали есмо ему тотъ стан Безъдедовьскии и зъ сел(ь)цомъ з
Дꙋбровъками, и со всими слугами путными и служебными и тѧглыми, и зъ их земълѧми
пашными и бортными, и з сеножатьми, и з лесы, и з дꙋбровами, и з боры, и зъ ловы
зверинными и пташими, со всим с тымъ, какъ здавна тыи люди и их земли въ своих
границах сѧ мають. 

И тыи люди к тому мовили: «Мы, деи, мешчане полоцкии, а земли под собою маемъ
купъчии, а с того служим путъною службою в панцирехъ» . 

Ино мы ѡ томъ пытали бояръ бояр полоцких и мешчанъ, и ѡни поведили перед нами,
ижъ тыи люди путныи Безъдедовъского станꙋ, а не мешчане. 

А потомъ и сами тыи люди к тому сѧ признали, што жъ ѡни слуги путныи
Безъдедовъского станꙋ, а не мешчане. 

И мы, ѡ томъ межи нихъ досмотревши, врѧдили такъ. Казали есмо тымъ всимъ людемъ
верхꙋ писаным пану Индрихꙋ служити к тому станꙋ Безъдедовьскому, водле данины и
привилеѧ нашого, маеть ѡн тыи люди держати по тому, какъ в привильи нашомъ
выписано. 

Вырок наместникꙋ красносел(ь)скому панꙋ Иванꙋ Зеновьев(ь)ичꙋ з невесткою его
Михаиловою Зенов(ь)евича Ганною и дет(ь)ми ее ѡ имен(ь)ѧ Степана Зенов(ь)евича
Плино, Ѡбеле а Зерчиничи, которых третюю част(ь), водлуг записꙋ, п(а)ну Ивану
выделивши, а две части наполы поделить всказано. Того жъ днѧ. Смотрели есмо того
дела с паны радами нашими. Стояли перед нами ѡчевисто, жаловалъ намъ наместникъ
красносел(ь)скии панъ Иван Зеновъевичъ на невестъку свою, Михаиловую Зеновъевича
Ганъну и на ее дети тымъ ѡбычаемъ, што ж братъ его Степанъ Зеновъевичъ, «какъ сѧ
розвелъ съ своею жоною, зъ Епимаховою дочъкою, ино которыи п(е)н(ѧ)зи и инъшыи
речы и статки за нею побрал, и што коли былъ ее речеи вътратилъ, а не мел еи
чимъ того платити, и ѡнъ ꙋ томъ ее вене заставилъ именье свое на имѧ Плино. А
потомъ тое имен(ь)е в томъ вене выкупилъ в нее братъ мои, небожъчикъ Михаило. И
я сѧ многокроть ѡ томъ братꙋ своему впоминалъ, какъ ешче ѡн былъ здоровъ, абы в
мене половину тых п(е)н(ѧ)зеи своих взѧл, в чомъ кол(ь)ве тое имен(ь)е будеть
выкупилъ, а мене бы к тому именью, ѡтчизне моеи, посполъ съ собою ꙋ половину
допꙋстилъ. И ѡн мне не хотелъ к тому допꙋстити. За тымъ его смерть зашла. А
тепер(ь) ѡна, невестка моѧ, тое имен(ь)е ѡдна держить, а мене к тому допꙋстити
не хочеть» . 

И Михаиловаѧ поведила перед нами, што жъ мужъ ее Михаило «з волею брата своего
Степана тое именье выкупил и къ своеи рꙋце взѧлъ, и мене на том ѡставил. А тебе
к тому допꙋстити не хотелъ длѧ того, што ты держышъ под собою третюю часть
именеи брата своего, девера моего Степана, и не хочеш з нами в тых имен(ь)яхъ
ровног(о) делꙋ вчинити» . 

И панъ Иван рекъ перед нами: «Правда ест(ь), держу я третюю часть именеи,
дел(ь)ницы брата моего, на имѧ Ѡбеле а Зерчиницы, которꙋю жъ ѡн, братъ мои,
видечи мою к собе добрꙋю волю, мне записал. И вжо ѡ том смотрелъ межи насъ
г(о)с(по)д(а)ръ нашъ, славное памети Алексанъдръ король его м(и)л(о)сть, и листъ
сꙋдовыи на то его м(и)л(о)ст(ь) мне дал» . Тотъ ѡн листъ брата нашого перед нами
вказывалъ. В томъ листе стоить, што ж его м(и)л(о)ст(ь) смотрел ихъ в томъ с
паны радами своими и присꙋдилъ емꙋ третюю част(ь) именеи брата его Степана, две
селе две селе на имѧ Ѡбеле а Зерчиничы, подлꙋгъ его записꙋ. 

Ино мы, того досмотревшы с паны радами нашими и выслухавъшы того листа брата
нашого, пана Ивана есмо в томъ ѡправили, третюю часть именеи брата его Степана
ему есмо присꙋдили, подлꙋгъ листꙋ брата нашого. И што сѧ тычеть того имен(ь)ѧ
Плина, такъ есмо вчинили, ижъ маеть панъ Иван половицꙋ п(е)н(ѧ)зеи ее ѡтложити,
колько будеть мужъ ее, а его братъ за тое именье п(е)н(ѧ)зеи своихъ выдалъ, под
сведомомъ людскимъ, то ѡн маеть еи и ее детем ѡтложившы, и тыи именьѧ вси,
дельницꙋ брата своего Степана, змешати, и третюю часть с тых именеи его панъ
Иванъ маеть собе взѧти, подлꙋгъ записꙋ его и листꙋ сꙋдового брата нашого, а две
части именеи его маеть панъ Иванъ з невесткою своею, з Михаиловою, и зъ его
детьми наполы поделити рѧдным а слушнымъ деломъ, какъ бы имъ с обею сторонъ в
томъ кривды не было. 

Псан ꙋ Вильни, фев(раля) 11 день, индик(т) 12 . 

Лист, даныи старосте места Смоленског(о), воитꙋ меньскомꙋ Аврамꙋ на выбран(ь)е
сꙋмы п(е)н(я)зеи, емꙋ винное, пяти тисечеи шестисот и трыдцати копъ и петидесят
грошеи с комор соленое ковенское, восковое и соленое полоцкое и теж с комори
восковое смоленское, которие емꙋ дано до верное рꙋки Жикгимонт, Бож(ъ)ю
м(и)л(о)стю корол(ь) и великии. Чинимъ знаменито симъ н(а)шим листомъ, што ж
староста места Смоленского, воитъ менскии Аврам выдал нам личбꙋ с коморы соляное
ковеньское, и после тое личбы, што давал на росказан(ь)е н(а)ше слꙋжебъным, и
жолнерем, и тежъ служебным киевъским и смоленскимъ сукны и п(е)н(я)зми, и што
тежъ давал до подскарбего н(а)шого ѡксамиты, и ѡдамашки, и сукны и на иные
потребы н(а)ши, всего того ѡстали есмо ему винни пять тисяч копъ и шест(ь)сотъ
копъ и тридцат(ь) копъ и пят(ь)десят гр(о)шеи. 

И в тои вышереченои сꙋме п(е)н(я)зеи дали есмо ему коморы н(а)ши, соляную
ковенскую, и коморꙋ восковꙋю и соляную полоцъкую, и теж восковую коморꙋ
смоленьскую к вернои рꙋце до тых ч(а)совъ, поки ѡн тꙋю пять тисяч копъ и
шест(ь)сотъ копъ и тридцат(ь) копъ и пят(ь)десят гр(о)шеи с тых комор выбереть.
А маеть тые коморы почати заведати ѡт сих Мясопуст приидꙋчих, которыи ж бꙋдꙋть
сего инъдикта второгонадесят(ь). 

И на то есмо ему дали сесь н(а)шъ лист з н(а)шою печат(ь)ю. 

Псан ꙋ Вил(ь)ни, м(е)с(е)ца фев(раля) 11 д(е)нь, инъдикт 12 . 

Яцкꙋ Михаиловичꙋ 10 копъ з вин троц(ких) въ Есмана. Корсаку Глѣбовичꙋ 15 коп з
вин там жо. 

Петрашъку Епимаховичꙋ 20 копъ съ сенных пѣнѧзеи городеньскихъ. 

Кн(ѧ)зю Михаилꙋ Мстиславскому 50 коп з в(и)н жомоит(ских) в Богдана Кор[ов]ы.
Ему ж 50 копъ з винъ в Полоцъку. Ему жъ 3 поставы сꙋкна тридцкого в Оврама. 

Андрею Епимаховичꙋ 10 копъ з винъ в Бельску жъ. Ему жъ в Богꙋхвала 20 копъ
грошеи. Ему жъ 10 копъ з винъ дорогицких. 

Федку Епимаховичꙋ 10 копъ в Богꙋхвала. 

Привилеи кн(я)зю Федорꙋ Ивановичꙋ Глинскомꙋ на люди в Полоцкомъ повете на Двине
Ѡвдеевичи а в Витебъском повете над ѡзеромъ Бꙋдовестомъ Ѡмъбросовичи, на
вечъность Жикгимонт, Бож(ъ)ю м(и)л(о)стью. Во имя Бож(ъ)е, амин(ь). 

Чынимъ знаменито симъ нашымъ листомъ, хто на него посмотрыт(ь) або чтучы его
вслышыть, нынешним и потомъ бꙋдꙋчымъ, кому бꙋдеть потреб того вѣдати. Бил намъ
дворѧнинъ нашъ князь Федор Ивановичъ Глинскии и вказывалъ передъ нами листы
данину брата нашог(о), щасъное памети Алексанъдра, короля и великого князя его
м(и)л(о)сти. В тых листехъ стоить, што жъ его м(и)л(о)сть далъ ему люди в
Полоцъкомъ повѣте на Двинѣ, которыи жъ деръжалъ Юхно Вороничъ, Ѡвдѣевичы, на имя
Лꙋкъяна и Богъдана и зъ ихъ братьею, а Тꙋлꙋбиевъцов, Демида и з дѣтми. А потомъ
далъ его м(и)л(о)сть ему люди ꙋ Витебъском повѣте надъ ѡзерем над Бꙋдовѣстомъ,
Ѡмъбросовичи, на имя Еръмолꙋ, а Андрѣѧ, а Ивана Шалысу, а Микипора, а Иванца
Микитина, а Федора Стропца, а Мелешка, а Захаръку, a иныи люди межы Двины и
Кривины, Санники, на имя Ѡмброса, а Филимона, а Ивана Козина, Пашъка, а Цꙋпрыка
и со всею ихъ братьею и з дѣтми, и к тому земли тыхъ жо селець пꙋстовъскии со
въсимъ с тым, какъ тыи люди и тыи земли здавъна в собѣ сѧ мѣли. 

И бил намъ чоломъ, абыхъмо ему тꙋю данину брата нашог(о) его м(и)л(о)сти
потверъдили симъ нашымъ прывильемъ на вѣчъность. Ино мы, выслꙋхавъшы тых листовъ
его м(и)л(о)сти, з ласки н(а)шое, за ег(о) к намъ вѣръную а накладнꙋю, николи не
въмешканꙋю службꙋ и тѣжъ и тѣжъ хотячы его напотомъ ѡхотнѣишого и пильнеишого
его кꙋ служъбе нашои мѣти, тыи люди и пꙋстовъщыны верхꙋ писаныи и данину его
м(и)л(о)сти зъ землями пашными и бортными, и соножатми, и з лесы, и з озеры, и з
реками, и з бобровыми гоны, и со въсѣми ихъ входы, и зъ данью медовою и грошевою
и кꙋничною, и со въсѣми ихъ служъбами, и податми волостными, и городовыми
роботами, и со въсѣмъ правомъ и панствомъ, такъ долъго и шыроко, какъ сѧ тыи
люди и земли здавъна в своихъ границах мають и што к томꙋ прислухало, ничого на
насъ не ѡставъляючы, потверъжаемъ симъ нашымъ листомъ вѣчно ему, и его жонѣ, и
ихъ дѣтемъ, и напотомъ бꙋдꙋчымъ ихъ щаткомъ. Воленъ ѡнъ и его справедъливыи
наслѣтки то продати, ѡтдати, розъшырыти, и заменити, и дворы собѣ збꙋдовати, и
ставы и млыны собѣ справити, и къ своемꙋ лѣпъшому и вжыточъному ѡберънꙋти, какъ
сами налепеи розꙋмѣючы. 

А на тверъдость того и печать нашу казали есмо прывѣсити к сему нашому листꙋ. 

Псан в Петрыкове, лѣта Бож(ъ)его тисящи пят(ь)сотъ ѡсмого, м(есе)ца мар(та) 20
д(е)нь, индикъ 12 . При т(ом) были: мар(шалок) и секр(етарь), нам(естник)
вит(е)б(скии) и бр(асла)в(скии) пан Ив(а)н Сопѣ(га), а под(скарбии) кер
дв(о)р(ныи), нам(естник) велен(скии) пан Иван Андрѣевич, Иваш(ко) Бѡгдан(ович)
С(о)пѣга. 

[У того листу печать господарская а подпис руки, подписано тыми словы: Ивашко
Сапега, прыказан(ь)ем господара его милости Зыгмунта, Божыю милост(ь)ю короля
польского, великого князя литовского, руского, пруского, жмоидского и иншых]. 

Жыкгимонт, Божыю милост(ь)ю. 

Во имя Бож(ь)е, аминь. 

Намес(т)нику витебскому князю Юр(ь)ю Ивановичу Жеславскому и дворанину нашому
Тишы Ивановичу Быковскому. 

Ознаимуем вам и прыказуем, иж што шчасное памети король Александр, великии князь
литовскии, брат наш, дал князю Федору Ивановичу Глинскому в Полоцком повете
Овдеевичы, а у Витебском повете Амбросовичы и Санники со всим тым, как держал их
Юхно Воронич, ино мы тую данину брата нашего потвердили князю Федору Ивановичу
Глинскому на вечность. И вы бы, о том ведаючы, его в тые селца и людеи увезали
по старым границам и рубежах, як здавна ся мають и их держал Юхно Воронич. 

Писан у Петрыкове, лета Божего Нарожен(ь)я тысеча пятсот осмого, месеца марца
двадцатого дня, индикта дванадцатого. 

Пры том были маршалок и секретар(ь) наш, [наместник] витебскии Иван Сапега,
под[скарбии] дворныи Иван Андреевич, Ивашко Богданович Сапега. 

Привилеи кн(ѧ)зю Юр(ь)ю, кн(ѧ)зю Васил(ь)ю а кн(ѧ)зю Андрею Семеновичомъ
Соколенскимъ на люди пꙋтные в Полоцкомъ повете Черсвѧтъское волости каменъчанъ,
на вечность Жыкгимонт, Бож(ъ)ю м(и)л(о)стью. Во имя Бож(ъ)е, амин(ь). 

Чынимъ знамѣнито симъ нашымъ листом, хто на нѣго посмотрыть або чтꙋчы его
вслышыть, н(ы)нѣшнимъ и потомъ бꙋдꙋчымъ, кому будеть потреб того вѣдати. 

Били намъ чоломъ дворѧнѣ нашы кн(ѧ)зь Юреи, а кн(я)зь Василеи, а кн(ѧ)зь Анъдреи
Семеновичы Соколенскии и вказывали перед нами листъ данину брата нашог(о),
щастное памѧти Александра, короля и великого князѧ его м(и)л(о)сти. 

В тых листехъ стоит(ь), што жъ его м(и)л(о)сть за ихъ служъбу и ꙋпад, которыи жо
ѡни мають ѡтъ людеи великог(о) кнѧзя московского и ѡтъ поганства татар, далъ имъ
люди путныи в Полоцъкомъ повѣте Черсветское волости камянчанъ на имя Максима
Костковича, а Демида, а Ивана Сошъкꙋ, а Ѡлтушка, а Тихона, а Серъгея, а Андреѧ,
а Гридка, а Ѡфанаса Савиничовъ, а бабъчанъ Прошъка, а Мокея, а Ѡмоса. А въ
дрꙋгомъ Камѣне, в Рареч Якова, а Хрола, а Микулку, а Василѧ, а Данилка, а
Демешковичов, а Перхꙋровичовъ, а Ѡрътема, а Михалка, а Харъковичовъ, а Хрола, а
Есиповичов, а Ивониничовъ, а Кꙋрыловичовъ и зъ их братьею, и зъ детьми, а к томꙋ
двѣ земли пꙋстовъских межы тыхъ же людеи, со въсими тыхъ людеи землями пашъными
и борътными, и со ѡзеры, и со въсимъ с тымъ, што к тымъ людемъ прыслухало. 

И били намъ чоломъ, абыхмо имъ тую данину брата нашог(о) потверъдили нашымъ
прывильемъ на вѣчность. Ино мы, выслухавъшы тых листовъ его м(и)л(о)сти, з ласки
нашое, за ихъ к намъ верънꙋю а накладъную, николи не въмешъканую служъбꙋ, и тежъ
хотячы ихъ напотомъ ѡхотънеишыхъ и пильнеишыхъ кꙋ служъбе нашои мети, тыи люди и
пꙋстовъщыны веръхꙋ писаныи, данинꙋ его м(и)л(о)сти, и з землями пашъными и
борътными, и съ сеножатьми, и зъ лѧсы, и зъ дꙋбровами, и з боры, и з ловы
зверыными и пташ(ь)ими, и съ езы, и съ ѡзеры, и з реками, и з бобровыми гоны
гоны, и со всими ихъ входы, и з данью грошовою, и медовою, и куничъною, и со
всими ихъ служъбами и подводами, и подат(ь)ми волостными, и городовыми роботами,
и со въсимъ правом и панствомъ, такъ долго и шыроко, какъ ся тыи люди и их земли
здавъна в своихъ границах мають, и што к тому прыслꙋхало, ничого на нас не
ѡставъляючы, потверъжаемъ сим нашымъ листомъ вечъно имъ, и ихъ жонамъ, и ихъ
детемъ, и напотомъ бꙋдꙋчымъ ихъ щадъкомъ. Вольни ѡни и ихъ справедъливыи
наследъки то продати, ѡтьдати, и замѣнити, и розъшырыти, дворы собѣ збꙋдовати, и
ставы, и млыны справити, и къ своему лепъшому и вжыточномꙋ ѡберънꙋти, какъ сами
налепеи розꙋмеючы. А на тверъдост(ь) того и печать нашу казали есмо прывесити к
сему нашомꙋ листꙋ. Псан в Петрыковѣ, лета Бож(ъ)его тисѧча пят(ь)сотъ ѡсмого,
м(есе)ца мар(та) 25 д(е)нь, индик(т) 12 . Пр(и) т(ом) были: м(а)р(шалок) и
секр(етарь), нам(естник) вит(ебскии) и брѧс(лавскии) пан Иван Сопѣга,
подскар(бии) дв(о)р(ныи), нам(естник) велен(скии) пан Иван Андреевич а писар наш
Иваш(ко) Богданович Сопѣ(га). 

Велможно вроженым паном, приятелем нашим, бꙋрмистром и рѧдцам места Ризкого пану
Григорью, а пану Авраму, а пану Ивану Беломꙋ ѡт нареченного вл(а)д(ы)ки
полоцкого и витебского Евфимья. Поклон и м(о)л(и)тва нашее покорности к миломꙋ
Б(о)гꙋ за вашее м(и)л(о)сти здоров(ь)е, приятелеи наших, и вашее м(и)л(о)сти
милых панеи и детеи, Б(о)гом даных вашее м(и)л(о)сти, которых жо маете ѡт милого
Б(о)га з ласки его св(ѧ)тое. 

А сами есьмо на тот час з ласки м(и)л(о)с(е)рдого Б(о)га и Пр(е)ч(и)стое Его
Б(о)гом(а)т(е)ре здрави до его св(ѧ)тое воли. 

Такеж послали есмо до вашее м(и)л(о)сти, приятелеи наших, св(ѧ)щеника нашего
крилошанина Микитꙋ на хвалу миломꙋ Б(о)гꙋ и Его Божеи Пр(е)ч(и)стои М(а)т(е)ре
кꙋ храму Св(ѧ)т(о)го Николая просити Б(о)га милого за ѡсп(о)д(а)рское здорѡв(ь)е
и за вашее м(и)л(о)сти, приятелеи наших, и за нас, б(о)гомол(ь)ца
ѡсп(о)д(а)рского. И ваша бы м(и)л(о)сть рачили его вдѧчне при собѣ заховати в
его покорьнои м(о)л(и)тве, как то д(у)хѡвного св(ѧ)щ(е)ника. А мы за то ради
Б(ог)а милого просити за вашее м(и)л(о)сти здорѡв(ь)е, приятелеи наших. 

Псан ꙋ Витебскꙋ, ап(реля) 25 ден(ь). 

Веможно вроженым паном приятелем нашим, бꙋрмистрѡм и рѧдцамъ места Ризкого пану
Григор(ь)ю, пану Авраму, пану Иванꙋ Беломꙋ ѡт нареченного вл(а)д(ы)ки полоцкого
и витебского Евфимья поклон и м(о)л(и)тва нашее покорности к милому Б(о)гу за
вашее м(и)л(о)сти здорѡв(ь)е, приятелеи наших, и вашее м(и)л(о)сти милых панеи и
детеи, Б(о)гѡм даных вашее м(и)л(о)сти, которых же маете ѡт милого Б(о)га з
ласки его св(ѧ)тое. 

А сами есмо на тот час з ласки м(и)л(о)с(е)рдого Б(о)га и Пр(е)ч(и)стое его
Б(о)гом(а)т(е)ре здорови до его св(ѧ)тое воли. 

Такеж здесе нам поведал св(ѧ)щенникъ наш Микита, што ж которые купци греческого
законꙋ ездѧт(ь) до Риги с товары из ѡтчины г(о)с(по)д(а)рѧ нашего, королѧ его
м(и)л(о)сти Жикгимонта, ꙋ св(ѧ)тыи дни ядѧт(ь) и пьют(ь) рано не по ѡбычаю, и за
таковыи их злыи вчинки попущен(ь)е, гнев Б(о)жии приходит(ь), ано и людем, то
видячи, таковыи их збытки мерзъко смотрѣти. 

Ино ѡ том росказали есмо св(ѧ)щенику нашемꙋ Миките, ижбы таковых збыточных людеи
ѡт Писма Бож(ъ)его наꙋку им давал, абы того лишилис(ѧ). Естьли ж бы сѧ того не
лишили, и ваша бы м(и)л(о)сть на таковых помоч емꙋ давали, св(ѧ)щеннику нашему
Миките, и в нѧтство их, в д(у)хѡвную казнь нехаи сажает(ь), нехаи бы ѡт таковых
збыткѡв внималися. 

Псан ꙋ Витебску, ап(реля) 27 ден(ь). 

Велможно вроженым паном приятелем нашим, бꙋрмистрѡм и рѧдцамъ места Ризкого,
пану Григорью, пану Аврамꙋ, пану Ивану Беломꙋ 

Листъ сꙋдовыи небожъчыка пана Станислава Глебовича Я, Станиславъ Глебовичъ,
воевода полоцъкии. 

Смотрели есмо того дела. 

Жаловали намъ тые люди г(о)с(по)д(а)ра королѧ его м(и)л(о)сти пригонъные на имѧ
Бакунъ, десѧтникъ замъшанъскии, а Иван Жилѧи, а Рожъко с Ситна, а Хома изъ
Забор(ь)ѧ, а Рожъко дрисѧцьки десѧникъ и зъ своими потужники, весь пригонъ
дрисецъкии, на мещанъ полоцькихъ на Нестера а на Якова Ильиныхъ детеи
Головниничовъ, а на Ивана и на его братью Фифиловыхъ детеи, а на Ходора Федькова
сына и на ихъ товарышовъ на троидевленъ, што жъ «слуги наши мешкають на сторожи
на ситьненъскои дорозе длѧ серебра, и меди, и ѡлова, и свинъцꙋ, и длѧ всѧкихъ
заповедныхъ речеи, ино, деи, мы с тое сторожи сами ходимъ и слугъ вашое
м(и)л(о)сти стациею поднимаемъ, а тые мещане намъ в томъ не помагають» . И тые
мещане Нестеръ а Яковъ Ильиные дети, а Иванъ з братьею своею Фифиловы дети, а
Ходор Федьковъ сынъ, троидевлѧне, противъ того рекли: «Правда естъ, села мы тамъ
маем, а сами живемъ в городе, и дворы свои маемъ ꙋ месте, и службу
г(о)с(по)д(а)ръскую служимъ, и серебъщину платимъ посполь з мещаны, а с ними ни
служъбы не служимъ, ни иныхъ ниякихъ потѧглевъ не тѧгивали, а ѡт стацеи
г(о)с(по)д(а)ръ король нас ѡтпустилъ» . И тот листъ г(о)с(по)д(а)ра королѧ
покладали передъ нами. Ино в томъ листе г(о)с(по)д(а)ръскомъ написано, што ж ихъ
г(о)с(по)д(а)ръ король ѡт стацеи ѡтставилъ. 

И мы, того досмотревши, тыхъ мещанъ нашли есмо правыхъ, а тые люди волостные въ
сторожу и в стацею не приискали ихъ к собе и потомъ ихъ к собе ни в которые
пошлины не мають приискивати, только ѡни мають служъбу г(о)с(по)д(а)ръскую
служити и серебъщину платити посполь з мещаны. 

И на то есмо тымъ мещаномъ вышеи писанымъ дали сес(ь) нашъ листъ сꙋдовыи з нашою
печатью. 

Писанъ ꙋ Полоцъку, авъгустъ 6 д(е)нь, инъдиктъ 12 . 

Alіe ad іdem Мы, Иван а Семен Сꙋщъ, а Левонид, а Якимъ и з своими жонами, и з
своею братъею. 

Продали есмо вси посполито землицꙋ свою ѡтчизную на Ѡстров(не) пану Станиславу
Глебовичꙋ, воеводе полоцкомꙋ 4 , за полдевѧта рублѧ широких грошеи. А продали
есмо его м(и)л(ости) самому, и его м(и)л(о)сти панеи, и их м(и)л(о)сти детем, и
напотом бꙋдꙋщимъ их м(и)л(о)сти щадков ѡбел(ь) вечно и непорушно. Волен его
м(и)л(ость) продати, ѡтдати, заменити, и розширити, и кꙋ своемꙋ лепшому и
вжиточному ѡбернути. Не надобе нам а ни н(а)шим ближнимъ и напотом бꙋдущимъ
щадкомъ тое земли под паном, и под его м(и)л(о)стью панею, и под его м(и)л(о)сти
детми тое земли поискивати. 

А рубеж тое земли со кн(ѧ)земъ Соколинским Прудавица речка да ꙋ Каламирѧ, с
Каламира ручеем, болотомъ да ꙋ Стровницꙋ рекꙋ, а Ѡстровницою да ꙋ сускии рубеж,
а з Сушаны рубежу пущею да ꙋ ѡзеро Молно, а з Мелна да ꙋ Глубокое речку, а з
Глубоког(о) ꙋ пруд ручаем, а с пруда суражанскимъ рубежом ꙋ ѡзеро Борꙋспно. 

А при том были: пан Иван Зенов(ь)евич, кнѧз(ь) Иван Полубенскии а пан Яцко
Михаилович, а мужеи12 : Алан, дьякон, Микита Ескович а Микула Самовчич. А на
твердость сег(о) били есмо ч(о)л(о)мъ их м(и)л(о)сти, абы печати свои приложили
к сему н(а)шому листꙋ. И их м(и)л(о)сть на н(а)шо ч(о)л(о)мъбит(ь)е вчинили и
печати свои приложили к сему н(а)шому листꙋ. А мы сами печатеи своих не мели, и
мы клеина свои бортные приложили: к сему н(а)шому листꙋ. 

Псан ꙋ-в Островне, августа 22 ден(ь), индикта 12. 

Я, князь Иван Юр(ь)евич Жеславский, намес(т)ник витебский, а я, Тиша Иванович
Быковский, дворанин господарский, высланики господарские, увезали есмо князя
Федора Ивановича Глинского, дворанина господарского, в тые земли, выслуги на
короли польском, великом князи литовском шчасное памети Александре и за
потвержен(ь)ем теперешного к(о)роля его милости Жыг(и)монта у- в Овдеевичы в
повете Полоцком над Двиною, которые держал Юхно Воронич, а Санники и Амбросовичы
в Витебском повете по Юхне Вороничу. 

Которое земли Овдеевское, подлуг супокоиного держан(ь)я Юхна Воронича, положыли
есмо рубеж и грань з обопольных людеи, как люди сторонные сознали, которых князь
Федор Иванович перед нами ставил, людеи добрых, суседеи своих, бояр и шляхту
Михаила Говоруху, Миколая Ивашкевича, Юшка Семоновича, Аврама Андреевича а бояр
путных полоцких Митковичов Студеницких, Ивашка, Дорошка, Еска Харковичов, а
Филька Макаровичов, а мужеи подданых околичных Лукьяна, Якова, Гарасима
Анаников, а Купрыяновичов Семена, Ивана, а Сазановичов Якима и иншых людеи
овдеевлян, а Лукьяна, Богдана, Альхима, Демида Тулобеев, которые перед нами
завели грань земли Овдеевское, подлуг стари, з Двины реки Медвежым ручьем уверх,
да в мох Белыи напрост к переворот(ь)ю в купелишча, во лес до ручья Вормольца, в
речку Ольсовку, што в Земково идеть к Миткевичом. А тут з Митковичами овдеевцам
кончаеть грань, где зышлися тры земли, Овдеевская, Митковская, Тишыловская. 

Од ручая Вормольца пошла грань овдеевская с Тешыловичами, налево речкою
Ольсовкою, уверх мхами, ольсами да по сутоки ручьем по мху в Красныи мох
сосновыи по крути и суходолом, да у копнишче сузвальное старыми рубежами, на
котором копнишчу становятся люди сугранные овдеевцы, быстреицы, и горковцы, и
тешыловцы под пушчою межы гор, и там копцы усыпаны суть, а одтуль з быстреяны
овдеевская грань пошла назад через гору напрост рубежами и натесами, да в
Березовыи мох и в Побединскии мох, да в Пласкую гразь и в мох Великии
Быстреискии, а тот мох Великии овдеевцом з быстреяны цотовыи, а овдеевцом и
тешыловцом зверынные ловы и входы луговые, пушчы в цотове. А з Быстреиского мху
з Митковичами земли Трувское поддалася грань побок Веретеи, рубежами в Павлову
мшару, з тое мшары поправе копишче меж дзелиною воды жывое, межы гор да в
могильник овдеевскии и в курган тянеи в сосонку, и в камень, да в Двину реку, в
ров против монастыра церкви Митковское. То есмо у- в Овдеевичох прыказан(ь)ем
господарским границу и рубеж положыли. Пры чом были люди суседные и тые бояре
господарские пан Ян Глебович Корсак, пан Быстреискии з сыном своим Яцком, пан
Богдан и иные люди. Князю Федору Ивановичу Глинскому так держать и болеи не
обидить никого. Писан у- в Овдеевичах, под лето Воплощения Хрыстова тысеча
пятсот осмого, месеца октобра десятого дня, индикта дванадцатого. 

Во имѧ Ѡ(т)ца и С(ы)на и С(вѧ)т(о)го Д(у)ха. 

Се я, раба Б(о)жія Софья, кн(ѧ)г(и)нѧ Фодоровая Ямонътовича Подъбѣрѣзькая, пишю
сію д(у)шевницꙋ своею доброю памѧтью и цѣлымъ своимъ разꙋмомъ. 

Пꙋстила есми по своеи д(у)ши челѧдь свою влостноую нѣволноую на слободꙋ на волю,
на имѧ их Галицꙋ з двема дочками, Настицꙋ, Оулитицꙋ, а сестроу ее Лѣбедкоу, а
Малъгкорѣтоу с сыномъ, а дѣвкоу Бѣрежанкоу, а Тꙋркꙋ с с(ы)номъ Ѡстапко, з женою
и с падъчерицѣю, Анница з дочкою Оульяницею, а Паньковича дочкоу Дарьицꙋ, а
Скочихоу з дачкою з Бабанѣю, а Зеновицоу с сестрою, а Воронꙋ, а дѣвкꙋ
Брашевькоу, а Тита, выпоустила есми его из вора на ѡ(т)чизноу, а Жорова
выпоустила есми из вора на слободꙋ, а Коршека, конюкша, выпꙋстила есми на
слободꙋ. Ино всю тоую есми челѧдь вѣрхоу писаннꙋю выизволила есми тыи д(у)ши из
нѣволи на волю. 

А в тоую сѧ челѧдь нѣ оустоупатисѧ ни с(ы)ноу моемоу а ни дочцѣ моеи. 

А што челѧдь дочкы моее на Басеи и оу Подъбѣрезьи, ино бы кн(ѧ)зь Семенъ, с(ы)нъ
мои милыи, выдалъ тоую челѧдь сестрѣ своеи. 

А при тоиъ моеи д(у)шевници сѣдели добрыя люди панъ Яцко Сеньковичь а Ивашко
Мѣлѣшковичь. 

А писалъ сию мою д(у)шевницꙋ ѡ(те)ць мои д(у)ховныи Ѡнтонѣи, архимонъдритъ
городѣцькыи. 

А просила есми пана Яцка и ѡ(т)ца своего д(у)хавнаго Ѡнтонья, штобы свои пѣчати
приложили, и ѡни пѣчати свои приложили к сѣи моеи д(у)ховници. А и на лѣпшꙋю
вѣрность я, кн(ѧ)г(и)нѧ, и свою пѣчать есми приложила к сѣи моеи д(у)ховьници. 

А хто рꙋшить сію мою д(у)ховницꙋ, тотъ рассꙋдитсѧ со мною прѣдъ
м(и)л(о)ст(и)вымъ Б(о)гомъ на Страшномъ Сꙋдѣ. 

Писан оу град(е) Полоцкꙋ, м(е)с(ѧ)ца ѡк(тѧ)б(рѧ) 20 д(е)нь, индик(т) 13 . 

Андрѣю Епимаховичꙋ 20 копъ скарбу. 

Кн(ѧ)зю Василью Жилинскомꙋ 5 копъ з бобровых пѣнѧзеи полоцких. Ему ж 14 локотъ
ѡксамитꙋ з восковых пѣнѧзеи виленских. 

Михаилꙋ Скеп(ъ)евскому 10 копъ грошеи з восковых пѣнѧзеи виленских. 

Alіe ad іdem Я, Богдан, Федоров сын Головнинича, вызнаваю тым моим листом
кождому, кому будеть тог(о) потреб тог(о) ведати. Продал есми село свое на имѧ
Деренцо, матерезну свою подле Ѡстровна, пану Станиславу Глебовичꙋ, воеводе
полоцкомꙋ, землю пашнꙋю и бортнꙋю, и з сеножатми, и з озеры, и зо мхи, з болоты,
и со всими выходы и пожитки, как сѧ здавна таѧ землѧ сама в собе мает(ь) по тымъ
границам, какъ я сам держал и предки мои, ничог(о) в тои земли не ѡставлѧѧ на
себе, ѡбел(ь) вечно и непорушно. А напотом мне, Богдану, и моеи жоне, и детем
н(а)шим, и ближним н(а)шимъ, никому из н(а)шог(о) родꙋ тое верхꙋ писаное земли
не поискивати на п(а)не Станиславе Глебовичи, и на п(а)неи его м(и)л(о)сти, и
под их м(и)л(о)сти детми, и под их м(и)л(ости) щадками. А сестрам моим в тꙋю
землю не встꙋпатисѧ, бо ѡни собе против тог(о) инде взѧли. А напотом хто
будет(ь) поискивати, тот дасть вины г(о)с(по)д(а)рю королю его м(и)л(ости) сто
рублев грошеи. А при том был пан Иван Зенов(ь)евич, а кнѧз(ь) Иван Федорович
Полубенскии, а Никифор Коробович. И просил есми тых людеи добрых, которые ж
вышеи писаные в том моем листе, штобы их м(и)л(ости) печати свои приложили к
тому моему листꙋ. И их м(и)л(ости) то вчинили и печати свои приложили. А на
сведецтво тому я, Богдан Головнич, и свою печат(ь) приложил. А писал дьяк
местцкии Федор Захар(ь)евич. Псан фев(раля) 9 , индикт 13 . 

[… в]елеможне вроженомꙋ прият[елю… … ]номꙋ ѡт архиеп(и)ск(о)па Евф[имья… … ] и
м(оли)тва нашее покорно[сти… ] . 

Велеможне вроженым паном и приятелем нашим, бꙋрмистром и рѧдцамъ мѣста Ризкого
пану Григорью, а пану Авраму, а пану Ивану Бѣломꙋ от архиеп(и)ск(о)па Евфимья,
вл(а)д(ы)ки полоцкого и витебского, поклон и молитва нашее покорности к миломꙋ
Б(о)гу за вашее м(и)л(о)сти здоровье, приятелеи наших, и вашее м(и)л(о)сти милых
панеи и детеи, вашее м(и)л(о)сти Б(о)гомъ даных, которых жо маете ѡт милого
Б(о)га з ласки его с(вѧ)тое. 

Сами есмо на тотъ час з ласки м(и)л(о)с(е)рдого Б(о)га и Пречистое его
М(а)т(е)ри здорови до его с(вѧ)тое воли. 

Також, как есмо тыми разы были оу Вил(ь)ни, ино нам говорил поп Прошько, которыи
перед сим мешькал оу С(вѧ)т(о)го Николы оу вашее м(и)л(о)сти в мѣсте в Ризе, што
ж ѡн рекꙋчи бы ц(е)рков(ь) С(вѧ)т(о)го Николы в Ризе ѡправлѧл своими влостными
грошми, а не ц(е)рковными. И поведал нам, што ж выложил на ѡправу ц(е)рковнꙋю
всих грошеи своих сто коп да дванадцат(ь) коп. 

Про то мы вашее м(и)л(о)сти просим, ижбы ваша м(и)л(о)сть ѡ том до нас
достаточне ѡтписали, своими л(ь) грошми ц(е)рков(ь) Прошко ѡправлѧл, ал(ь) пак
ц(е)рковными грошьми. Ино я в томъ вашеи м(и)л(о)сти вѣрю, яко шлѧхотнымъ
рыцѣремъ, иж ваша м(и)л(о)сть тꙋю рѣч(ь) к намъ справедливе и достаточне
ѡтпишете. А ѡ том бы ваша м(и)л(о)сть к нам не мешкая ѡтписали, кимъ ся
пригодит(ь), ч(о)л(о)в(е)ком добрымъ. 

Псан в Полоцку, мар(та) 4 ден(ь). 

Ѡт пана Станислава Глѣбовича, воеводы полоцького, маршалка г(о)с(по)д(а)рѧ
великого королѧ Жикгимѡнта, приятелем и суседѡм нашим, бꙋрмистрѡм и всеи раде
места Ризкого. 

Повѣдаем прииятелем и суседом нашим, штѡ ж тыми разы, прииехвши ваши рижане,
немци, на имѧ Керстан а Ганус, а Ирикъ, а Ганус, а тритии Ганус жо до места
г(о)с(по)д(а)рѧ нашого, королѧ его м(и)л(о)сти до Полоцька, и дѣлали смехи
такие, чого ж бы нѣ мели чинити, и так дѡвнимамы, або которые чары дѣлаючи, або
поветрие злое на тое место наносѧчи: свин(ь)и мѧртвые и з ыншими шькарѧдными
речми ꙋвезавши оу корѡб(ь)и, как бы и з речми купецькими возили по месту. 

И знашли есмо их в том винных, и тут в Полоцьку не казнили, оупометавши давныи
звычеи, как же мает(ь) всѧ землѧ Полоцькая и з вами, рижаны, записы, коли
риженин проступит(ь) в Полоцьку, ино, ѡсудивши, и к вам послати, и вам того
казнити по вашому праву. 

И мы тых ваших рижан к вам послали, яко винных людѣи, и вы бы их за таковы
выступ сказнили, абы иншие таких избыткѡв не допускалис(ѧ). И верим вам, суседѡм
нашим, иж тых людеи за то скораете. А если не всхочете их за то скарати, ино и
потѡм естьли хто иншии вашьх бꙋдꙋт(ь) оу которои проступце, тогды не бꙋдем до
вас посылати, бꙋдем их карати пѡдлуг права, как есть в тои земли г(о)с(по)д(а)рѧ
нашог(о). Псан оу Полоцьку, мар(та) 5 д(е)нь, индик(т) 13 . 

Прииятелем и суседѡм нашим, бꙋрмистрѡм и всеи радѣ места Резкого. 

Пꙋшкарꙋ полоцъкому Ѡшману 15 копъ гр(о)ш(еи) з важных пѣнѧзеи полоцъких. 

Андрею Епимаховичу 20 копъ грошеи скарбу корчомъных п(е)н(ѧ)зеи. Ему жъ 10 копъ
грошеи скарбу мытных п(е)н(ѧ)зеи. 

Ѡт архиеп(и)ск(о)па Евфим(ь)я, вл(а)д(ы)ки полоцкого и витебского, велемѡжно
врожоным паном приятелем нашим, бꙋрмистром и рѧдцам мѣста Ризкого, пану
Григорью, а пану Авраму, а пану Ивану Бѣломꙋ поклон и м(оли)тва к миломꙋ Б(о)гу
за вашее м(и)л(о)сти здорѡв(ь)е, приятелеи наших, и вашее м(и)л(о)сти милых
панеи и детеи, Б(о)гѡм даных вашее м(и)л(о)сти, которых жо маете ѡт милого
Б(о)га з ласки его с(вя)тои. А сами есмо на тот час з ласки м(и)л(о)с(е)рдого
Б(о)га и Пр(е)ч(и)стое его М(а)т(е)ре здорови до его с(вѧ)тои воли. 

Такѡж послали есмо до вашее м(и)л(о)сти, приятелеи наших, св(ѧ)щенника нашго
Микитꙋ на хвалу миломꙋ Б(о)гу и Пр(е)ч(и)стои его М(а)т(е)ри кꙋ храму
С(вѧ)т(о)го Николая, еже в Ризе, просити милого Б(о)га за г(о)с(по)д(а)ркое
здорѡв(ь)е и за вашее м(и)л(о)сти, приятелеи наших, и за нас, б(о)гомѡл(ь)ца
г(о)с(по)д(а)ркого. И ваша бы милость рачили его при собѣ заховати, как то
д(у)ховного а покорного с(вѧ)щенника, и ѡт кривдъ рачили бы ваша м(и)л(о)сть
ег(о) боронити. А то бы ваша м(и)л(о)сть рачили вчинити длѧ насъ, а мы за то
ради Б(о)га милого просити за вашее м(и)л(о)сти здоровье, приятелеи наших. Псан
ꙋ Витебскꙋ, мая 2 д(е)нь. 

Василью Ѡшꙋшкинꙋ 12 копъ з винъ бел(ь)ских. Ему ж 8 копъ з мыта менского. Ему жъ
5 копъ з вин полоцъких. 

Дьяку Федкꙋ 10 копъ з винъ в Полоцъку. Ему ж 5 копъ грошеи в Оврама. Ему ж на 10
копъ з винъ завельскихъ ѡтмена. 

Корсаку Глѣбовичꙋ 10 копъ скаръбꙋ. 

Корсаку; слева и справа от стрк. пр. крндш. поставлено по знаку + (XIX в.) 

Ивашъкꙋ Зелепꙋзе на 10 копъ с коморы восковое Полоцкое. Ему жъ на 10 копъ с
корчомъ смоленскихъ ѡтмена. 

П(а)ну Янꙋ Юр(ь)евичꙋ Глѣбовича 20 копъ грошеи з бобровъшчинных пѣнѧзеи в
Полоцкꙋ в Полꙋбеньског(о). 

Потвержене мешчаном полоцкимъ на право маидеборское и инъшие вол(ь)ности ихъ Во
имѧ Бож(ъ)е, аминъ. [412] Во имѧ Бож(ъ)е, аминъ. 

Сказила бы всѧкие рѣчи с часомъ старость, кгды бы вчинъки людские, которые жъ с
прироженьѧ своего конецъ мають, не были черезъ листы ꙋпевнены и годнымъ
сведецъствомъ кꙋ пришлои ведомости взнакомичены. 

А про то, кꙋ векуистое то речи памяти, мы, Жикгимонтъ, з ласки Бож(ъ)ее король
польскии, великии кн(ѧ)зь литовъскии, рꙋскии, кнѧжа прꙋское, жомоитъскии и иныхъ
панъ и дедичъ, чынимъ знаменито симъ нашимъ листомъ, хто на него посмотрить або
чтучи его вслышыть, н(ы)нешнимъ и потомъ бꙋдꙋчимъ, кому бꙋдеть потреб того
ведати, ижъ, маючи взглядъ кꙋ посполитого доброго розмноженью и хотячи положенье
места нашого Полоцъкого в мѣре лепшеи поставити, абы месчане наши, там мешкаючи,
черезъ рѧд добрии а справедъливыи были вмножены, и ачъкольве того места нашого
Полоцъкого перъво щастное памяти предокъ и братъ нашъ Александръ, король и
великии кн(ѧ)зь его м(и)л(о)сть, видячи сказꙋ и впадъ, которꙋю жъ мещане мѧли
длѧ права того, которимъ сѧ первеи рѧдили, его м(и)л(о)сть с того права
литовъског(о) и рꙋского, або которыи кольве перъво того тамъ держано, в право
немецъкое, то ест(ь) маитъбарское, переменилъ и на вечныи часы, подълугъ того
права маитъборского, съ сꙋполъного 5 - ѡбычая всякие ꙋставы привильем своимъ имъ
потверъдилъ. 

А ведъ жо зася его м(и)л(о)сть для никоторых трꙋдностеи не розшаючи ихъ права
маитъборъского, многии члонки в ономъ привильи своемъ имъ ѡтъменилъ, как жо то
явно ес(ть), што ся дотычеть сельских пꙋтникомъ и иных никоторыхъ члонковъ, а
как с того ѡтьмѣненьѧ некако тог(о) [412 об.] права маитъборъского ꙋ вунтпени
были, для которого жъ мешчане места Полоцкого промежъку себе росторжкꙋ и роздел
вчинили, некоторые з нихъ, с права немецъкого выломивъшисѧ, а под присꙋдъ
городскии далисѧ, а многии и проч розышлисѧ. 

Мы, хотячи брата нашого, славъное памяти короля Александра врѧд и справꙋ имъ
потверъдити, зновꙋ вси члонъки выбравъши с того перъвого привилеѧ брата нашого,
в сесь нашъ привилеи вписꙋемъ, и абы напотомъ промежку ими блуд не былъ, симъ
нашимъ листомъ моцно чинимъ и навеки ꙋтверъжаемъ. 

Наипервеи, в томъ месте нашомъ вышереченомъ Полоцъкомъ воитовство, которое жъ
его м(и)л(о)сть брать нашъ вставилъ и тое воитовъство надалъ, мы тꙋю данину и
наданье его м(и)л(о)сти воитови потверъжаемъ. Маеть воить н(ы)нешнии и по немъ
бꙋдꙋчии воитове полоцъкии ѡть всих сꙋдовъ местьскихъ и винъ сꙋдовых брати третии
пѣнѧзь. 

Нежли тая вина, которая выписана в маитьбарскомъ праве на бꙋръмистров и на радꙋ,
какъ жо во всихъ головныхъ мѣстех, которыи вживають того права маитъборъского,
ѡбычаи есть, тая вина, подълугъ их права писаного, маеть быти на ратушꙋ
бꙋръмистромъ и рѧдъцам, а ѡни не мают(ь) того кꙋ своемꙋ пожитку ѡберънути, але
то маеть ѡбернено быти на ѡправꙋ места Полоцъкого и посполитое мѣстьское доброе.

Такъжо которыи плать резъники дають с клѣтокъ мясных, ино всег(о) того плату
мають быти половица воиту, а дрꙋгая половица на ратꙋшꙋ, а заказуем, абы подле
[413] абы подъле перъвого привилея брата нашого и нынешънего нихто в Полоцъку
так бояръ, какъ мещанъ ятокъ резничихъ, то есть мясных, кꙋ своему пожитьку не
мял. Такъже и плать з вина зжоного маеть быти вес(ь) на воита. Тежъ вси мещане,
и чорные люди, и всякие закладни, такъ тые, которые мешкають в замъку и ѡколо
замъку, так тежъ и тые за Двиною и на всяких местъцохъ в мѣсти нашомъ Полоцъкомъ
за вл(а)д(ы)кою, и за игꙋменьею, и за кн(ѧ)зи, и за бояры, и за игꙋмены, и за
попы, на всих мѣстцохъ ц(е)рк(о)в(н)ых, кн(ѧ)зьскихъ и бояръских, хотимъ и
приказꙋемъ, абы ѡть тых часовъ конечъно вси тыи люди были в послушенстве того
права маитъборъского и тымъ правомъ ѡт воита а и ѡть бꙋрмистровъ и рѧдецъ
сꙋдилися, и рѧдилися, и справовалися, и посполу з мѣстомъ всякии поплатьки, и
подачъки, и тѧжъкости, послꙋги давали и слꙋжили. А которыи с тых седят(ь) на
земли ц(е)р(ко)внои або на кнѧзскои и на боярьскои, тоть толко маеть
г(о)с(по)д(а)рꙋ своемꙋ поземъ заплатити подле ѡбычая, какъ со г(о)с(по)д(а)ремъ
земли тое вмовить, а болши того г(о)с(по)д(а)рь к немꙋ не маеть ничого. 

Нежли кажъдыи кн(ѧ)зь и боярын маеть мѣти собе по ѡдномꙋ подворникꙋ а по
ѡгороднику на приездъ, а болши того закладневъ не мает(ь) мети в мѣсте нашом
Полоцъкомъ. 

Тежъ которыи мещане домы и дворища свои мають в городе або на мѣсте, а сами [413
об.] живуть в селех, тыи вси мають быти их права маитборского послушни, по тому
ж и ремесники места Полоцъкого, золотари, кꙋшнеры, кравци, седлари, римари,
ковали, слесары, шевци, сыромятники, кожемѧки, гончари, пивовары, тесли, мꙋрали,
дрѧголи, столѧри, то есть скринники, и всякого ремесла, такъже и скомороси, вси
тые вышеписаныи люди мають того их права маитъборъског(о) во всѧкихъ речахъ
послꙋшни быти. Естьли комꙋ до них которое дело бꙋдеть, тогды ѡни не повинни не
пред кимъ становитисѧ в правѣ, только перед воитомъ и бꙋрмистры и рѧдци, которые
жъ ихъ мають сꙋдити правомъ ихъ маитборъскимъ. 

Такежъ што месчане покупили земли в бояръ полоцъких, або в сельских пꙋтниковъ,
або в данъных, або в пригонныхъ людеи, ино тыи мешчане мають с тых земль слꙋжити
намъ военъною службою. 

А пригодитьсѧ мешчанину которое землѧное дѣло до боярина, або до боярьских або
до городскихъ людеи, або бояринꙋ або боярьскимъ людемъ до мешчанина ѡ землѧное
жъ дѣло, ино мають выслати на земли с обꙋ сторонъ державъца полоцъкии изъ своее
рꙋки, а бꙋръмистры мають сами выехати або рѧдскихъ выслати, а тамъ
справедъливость вчинити. 

А естьли бꙋдеть местскии чоловекъ виненъ, ино вина на ратꙋшу, а кого державца
пошлет(ь) съ своее рꙋки, ино томꙋ помил(ь)ное дати. А естли бꙋдꙋть инъшии
которые дѣла бояромъ, або людемъ боѧръскимъ, або городъскимъ людемъ, або
вл(а)д(ы)чным [414] або вл(а)д(ы)чнымъ людемъ, або игꙋмениным людемъ до мешчан
або до местскихъ людеи, и ѡни мають передъ бꙋръмистры, и передъ воитомъ, и
передъ рѧцъкими на ратꙋши право мѣти. 

А намъ мѣщаны полоцъкими а ни ихъ землями никого не даровати. 

А по домом мѣстьским слугамъ державъци нашого полоцъкого не стояти. 

Теж вызъволяемъ ихъ ѡтъ подъводъ, которые жъ первеи посполите давали, напотомъ
на потребꙋ нашу земскꙋю дають подводꙋ дати а проводъника зъ ѡгорода, коли
подъводъныи листъ ꙋвидять, сыкгнетомъ нашимъ запечатаныи, подле ꙋставы и листꙋ
короля его м(и)л(о)сти Александра. 

Тежъ вызволяемъ ихъ ѡтъ сторожи, нежли к нашои потребе мають дати. 

А которыи кꙋпци бꙋдꙋть к Полоцкꙋ приежчати кꙋплями своими, чꙋжоземъци и рижане,
и ѡни не мають торъговати з гостьми, только с полочаны. 

Ни ѡдин кꙋпецъ ризъскии а никоторыи иншии чꙋжии не бꙋдꙋть мочи инако продавати,
кꙋповати, толко подъ тою мерою, на доле выписаною. Про то тыи кꙋпци чꙋжии подъ
тою мерою бꙋдꙋть куповати: воски — в однои штꙋце по полꙋберковескꙋ; соболи и
кꙋници и тхоры — по сорокꙋ; бѣлкꙋ, горъностаи, ласицꙋ, норицꙋ — по
полтрет(ь)яста; попелъ, смолꙋ — лаштомъ ѡднымъ; а того не мают(ь) купити ни в
лесѣ, ни в борꙋ, ни в лесех, толко на мѣсте; шафран, мꙋшкат, гвоздики, квет
мꙋшкатовыи и кгалкганъ, цетвар и иншии зельѧ [414 об.] дорожшыя — хꙋнтомъ; теж
секири, ножи и иншии такии рѣчи — тахромъ або в тꙋзине; железо, ѡлово, мѣд(ь),
цинꙋ, мосѧдзь и иншии такии рѣчи — цетнаремъ; тежъ фикги и розинки — кошом, вино
какое коли и пиво немецкое и инъшее питье чужии — бочъкою цѣлою. И того для тыи
кꙋпци чужии не бꙋдꙋть смети подъ мерꙋ меншꙋю ни продавати, ни кꙋпити, только
какъ вышеи выписано. А естли бы которыи своею смелостью иначеи вчинилъ, тогды
тую кꙋплю воит и бꙋръмистры на ратꙋшу возмꙋт(ь). 

Такъже кꙋпци ризскии и иные кꙋпци немецкии не мають съ своими кꙋплями ездити до
Витебъска и до Смоленьска мимо Полтескъ, подъ страченьемъ всихъ товаровъ ихъ,
нежли мають ездити своими потребами безъ кꙋпли, для выправенья долговъ своихъ. 

Такежъ важницꙋ в мѣсте Полоцъкомъ, которꙋю перво сего держали и мѣшчане посполꙋ
з бояры за ѡтъца нашого Казимира, королѧ его м(и)л(о)сти, а потомъ с тое важницы
платъ был в нашои воли, мы, з ласки нашое, на розъмноженье посполитого доброго и
для лѣпшого споможенѧ мѣста нашого Полоцъкого, придали есмо тꙋю вагꙋ и платъ с
неи на рꙋтушꙋ. 

Тамъ же бꙋдꙋть мѣти и капницꙋ, в которои жо кождыи воскъ топленыи печат(ь)ю
мѣстьскою маеть знаменовати и с того вжитки кꙋ посполитомꙋ доброму мѣстскомꙋ
ѡборочати. 

Дозволили есмо имъ тежъ млынъ справити на реце Полоте, а вымелки и пожитки того
млына маеть [415] маеть роздилено быти на двое, половица намъ к замъку нашому, а
дрꙋгая половица имъ на ратꙋшу, с которое жъ половици своеи мают(ь) ѡни млынарѧ
ховати в того млына. 

Допꙋстили есмо имъ тежъ збꙋдовати лазьню посполитую, гдѣ местцо под(о)бное
ѡбравъши, а платъ с неи на ратушꙋ. 

Дозволили есмо тежъ чотыры домы гостиныи збꙋдовати, в которых жо домехъ со всихъ
сторонъ мають гости, приежчаючи, становитися, а ѡкроме тыхъ домовъ, инъде нигде
не мають становитисѧ. С тыхъ домовъ в каждыи годъ такежъ маеть плат быти на двое
роздилен, половица намъ до скаръбꙋ нашог(о), а дрꙋгаѧ им половица на ратꙋшу. А
ѡтъ тых часовъ кн(ѧ)земъ и бояромъ полоцъкимъ, и мешчаномъ заказꙋемъ, абы нихъто
домов гостиныхъ не ставил и с них платꙋ не бралъ. 

Приказали тежъ есмо имъ, абы ратушꙋ справили на мѣсте годномъ, подъ которымъ жо
ратꙋшомъ бꙋдꙋть мѣти сꙋконницꙋ и иные крамници, и ятки хлебъные, и коморꙋ
постригальную. 

Тамъ жо на ратуши мають мети бочкꙋ мѣрнꙋю и медницꙋ подъ знаменьемъ местъскимъ.
При томъ жо ратꙋшу и кони мають пописывати, которыи бꙋдꙋть продавати. 

Дозволяемъ тежъ имъ подъ ратꙋшомъ шинковати всякое привозное питье, вино, медъ,
пиво, с которыхъ жо рѣчеи выше писаныхъ вси вжитки и доходы бꙋръмистры и рѧдъци
кꙋ ѡправе местъскои мають ховати. 

Маеть тежъ в томъ перъвореченном [415 об.] месте Полоцъкомъ быти двадъцать и
чотыри рѧдскихъ, которых жо мають ѡберати воить а бꙋръмистры, половину законꙋ
римъского, а дрꙋгую половинꙋ законꙋ греческого. А мают(ь) на тот врѧд ѡбирати
людеи годных, набожьных, смысльныхъ, бес каждых даров, под сꙋмненемь, которыи ж
радци з воитомъ посполито мают(ь) промежъкꙋ собѣ в каждыи годъ ѡбѣрати двꙋ
бꙋрмистровъ, ѡдинъ маеть быти бꙋрмистръ законꙋ римъского, а дрꙋгии греческого. 

Такжо ѡтознан(ь)е по ѡртел воить до бꙋръмистровъ и радец маеть допꙋстити, а ѡтъ
бꙋрмистровъ и радецъ никоторое ѡтозванье, только к нам, а намъ сꙋдити ихъ тымъ
же ихъ правомъ маитьборьским. Такеж вл(а)д(ы)ка полоцъкии н(ы)нешнии и по немъ
бꙋдꙋчии вл(а)д(ы)ки мають сꙋдити свои дѣла дадховныи. 

А што ся дотычеть всихъ члонковъ, которыи выписаны в праве ихъ местъскомъ, тые
мають сꙋдити воить, и бꙋрьмистры, и рѧдци, а вл(а)д(ы)цѣ в то не въстꙋпатисѧ. 

Тежъ бояре тыи домы або поля, которыи ѡтъ мешчанъ кгвалътомъ не покꙋпили, мають
мешчаномъ верънꙋти, а свои пѣнязи зася взяти. 

Полецаемъ тежъ воитꙋ, и бꙋръмистромъ, и радъцамъ вси мѣстца пꙋстыи в месте и
ѡколо места кꙋ ѡсаженью и розъмножен(ь)ю людеи. 

Тежъ добровол(ь)но мешчаномъ на бꙋдованье домовъ ихъ и на кꙋхню дерево великое и
малое в лесехъ и в борехъ брати ѡколо мѣста за три мили, а то им не маеть
заборонено быти, ѡкроме борътного дерева. 

Тежъ гдѣ первыи добыток пасывали, и н(ы)не добровольно, без кажъдого [416]
каждого нагабанья, тамъ же мають паствити, и тежъ в реки Вшачи тое ж
доброволеньство даемъ имъ добытокъ свои паствити по давномꙋ, а державецъ нашихъ
полоцъкихъ а ни боярьскихъ конеи тамъ не мають паствити. 

ꙋставили есмо в мѣсте нашомъ Полоцкꙋ корчмы мѣти, а платы ихъ на нас. А тамъ
маеть быти воскобоинѧ к мѣстꙋ, а с того маеть платъ быти на ратꙋшу ку ѡправленью
места Полоцкого. Тежъ призволяемъ имъ злодеи имати в мѣсте и ѡколо места, чиѣ
л(ь) колве люди бꙋдꙋть, а карати их маеть подлугъ их права. 

Бꙋдꙋть тежъ волни вси мешчане полоцкии ѡтъ мыта, сꙋхимъ пꙋтемъ и водою, черезъ
все Князъство Великое Литовъское, какъ же вильневъци и трочане ѡтъ предковъ
нашихъ мають и зъ ѡсобливого дозволенья. 

А коли положимъ ѡръдыншчинꙋ на всю землю, ино з мѣста Полоцъкого мають намъ дати
ѡрьдыньшчинꙋ по давному. Тежъ дали есмо имъ сеножать нашꙋ Бор, где ѡни мають
плитницꙋ справити на бꙋдованье ратꙋша и места Полоцъкого. 

Такежъ вечно вызволяемъ тымъ нашим листомъ вси того мѣста люди ѡтъ сꙋдовъ и моци
всих воевод и пановъ, и старость, сꙋдеи, и подъсꙋдковъ и иных наместников и их
заказцов Великого Князъства нашог(о), такъ, иж перед нихъ ѡ которых коли речахъ
позвани бꙋдꙋть, не бꙋдꙋть повинъни ѡтъповѣдати. 

Также децкихъ намъ и врядникомъ нашимъ не давати, кромъ зрадного дѣла. 

Тежъ воить нинешънии полоцъкии [416 об.] и потомъ бꙋдꙋчии воитове тамошнии не
мають в плать и во вси доходы местскии, которыи ж приданы на ратꙋшь и
бꙋрмистромъ, ꙋстꙋпатися. 

Тежъ што вь их правѣ немецкомъ никоторыи ѡсобливыи вины на бꙋрмистром выписаны,
ино в тыи вины воить не маеть вступатисѧ, нехаи тыи вины выбираеть бꙋрьмистръ,
подле их писаног(о) права маитъборского. 

А въ заставꙋ мѣщанъ полоцъкихъ не маеть посылати, нежли мають ѡни на служъбꙋ
нашу на воинꙋ ездити. 

Тежъ стацеи не мают(ь) ѡни посломъ нашимъ и инымъ никому давати, только ѡлижъ на
нашъ приездъ мають стацею давати. 

А надто на все мы намъ вышшое право ѡставляемъ. 

Сталосѧ и дано в Краковѣ, лѣта Бож(ъ)его тисѧча пятьсотъ девятого, м(е)с(е)ца
авгус(та) 27 д(е)нь, индик(т) 13 . 

При томъ бꙋдꙋчии: м(а)р(шалок), н(а)м(естник) дор(огицкии) пан Лит(авор), а
м(а)р(шалок) и секр(етарь), нам(естник) вит(ебскии) и бр(а)с(лавскии) п(а)н
Ив(а)н Сопег(а), а староста бывшии дор(о)гиц(кии) п(а)н Ян Стец(кович), а
пис(а)р, н(а)м(естник) довкгов(скии) п(а)н Богуш Бог(овитинович), а писар,
н(а)м(естник) жиж(морскии) п(а)н Копот(ь) Василевич. 

Привилеи кн(ѧ)зю Иванꙋ Федоровичꙋ Полꙋбенскомꙋ на люди пꙋтные в Полоцком повете
Черсвѧтъское волости десет(ь) ч(о)л(о)в(е)ков и ѡсмъ слꙋжобъ тѧглых словенчанъ,
и на иншие земли, ѡт него купленые, на вечность Жикгимонт, Бож(ъ)ю м(и)л(о)стью
корол(ь) пол(ь)скии. Чинимъ знаменито симъ нашимъ листомъ, хто на него
посмотрит(ь) або чтꙋчи его вслышить, н(ы)нѣшним и потомъ бꙋдꙋчим, комꙋ бꙋдеть
потреб того вѣдати. Бил намъ чоломъ дворанин нашъ кн(ѧ)зь Иванъ Федоровичъ
Полꙋбеньскии ѡ том, што перво сего дали есмо емꙋ люди пꙋтныи в Полоцъкомъ повѣте
Черъсвѧтъское волости десять чоловековъ на имя Никипора а Зенова Киселевых, а
Семенъка Василева з брат(ь)ею, а Ивана Савича съ сынъми, а Радивона, а Василя
Моръщиловыхъ и зъ сынъми, а Ивана а Есипа Тюхоловых, а Матфея и брата его Иѡны,
а Климяты и зъ его братьи, Гаврила а Степана а Михалъка Ѡзикиевыхъ, а брата ихъ
Сачка, а к томꙋ десять дымовъ, ѡсмъ слꙋжобъ тяглыхъ на имѧ Словани. 

Такежъ поведилъ передъ нами, што жъ кꙋпил в Митька Ганусовича землю его
ѡтчинъную на имя Лещинскую зъ землею пашъною и борътною, и зъ сеножатьми, и зъ
старинами, и з ляды, и со въсимъ с тымъ, какъ тотъ Митко Ганусовичъ самъ
деръжалъ, ѡбель вѣчно. А к томꙋ тежъ купилъ в Настасьи Тишковое Колчижинича и въ
ее детеи, ꙋ Андрея а ꙋ Ивана, землю, купленинꙋ ихъ, два следы С(вя)того Дꙋха, на
низꙋ Двины, следъ Мядневъскии а Рꙋстинскии, подъле Зинковы земли Павловича,
вѣчно. И на то лист, перъшꙋю нашꙋ данину, и тежъ тыи листы кꙋпчыи ѡн передъ нами
вказывалъ. И билъ намъ чоломъ, абыхмо на то дали емꙋ нашъ листъ и потверъдили
быхъмо то емꙋ нашимъ листомъ на вечность. 

Ино мы, з ласки нашое, на его чоломъбитье то вчинили, на то дали есмо емꙋ сесь
нашъ листъ и потверъжаемъ то симъ нашим листомъ вѣчно емꙋ, и его жоне, и ихъ
дѣтемъ, и напотомъ бꙋдꙋчимъ ихъ счадъкомъ, нехаи ѡнъ тыи вышеи писаныи люди, три
слꙋжъбы людеи пꙋтъныхъ Ѡпонасковичовъ и тꙋю ѡсмъ слꙋжобъ людеи тѧглыхъ
словенъчанъ, и тыи земли, што покꙋпилъ, деръжить со всими ихъ земълѧми пашъными
и борътъными, з боры, и лѣсы, и зъ гаи, и зъ дꙋбъровами, и зъ сеножатьми, и с
озеры, и зъ реками, и зъ речъками, и зъ бобровыми гоны, и з даньми грошовыми и
медовыми, бобровыми и кꙋничъными, и зъ млыны, и зъ ихъ вымелъки, и со въсими ихъ
слꙋжъбами и въходы и въходы, поплаты и податми и со въсимъ с тымъ, какъ тыи люди
и их земли и тежъ тыи земли, кꙋпли его, со стародавъна ꙋ своихъ границах мають
ся. И воленъ ѡнъ и его справедливыи наследъки тамъ розъширити, и прибавити, и
люд(ь)ми садити, и дворы, и млыны справляти, и къ своемꙋ вжиточному и лѣпшемꙋ
ѡберънꙋти, какъ самъ налепѣи розꙋмеючи. 

А на твердость того и печат(ь) нашу казали есмо привѣсити к семꙋ н(а)шомꙋ листу.

А при томъ были: маръшалокъ наш, намѣстник дорогицкии пан Ян Литовар Хребтовича,
а маршалокъ и секретар(ъ) наш, намѣстник витебъскии и брѧславскии панъ Иванъ
Сопѣга, а писаръ, намѣстникъ довъкговъскии панъ Богꙋшъ Боговитиновичъ, а
подскаръбии нашъ, намѣстникъ веленскии пан Иванъ Анъдрѣевичъ. 

Псан в Краковѣ, лѣта Бож(ъ)его тисѧча пятъсотъ десятого, м(е)с(е)ца сен(тября) 6
ден(ь), индик(т) 14 . 

Боярин(у) пол(оцкому) Ивану Невельскому 10 копъ грошеи ска мыт(ных). Боярин(у)
пол(оцкому) Михаилꙋ Невел(ь)скому 10 копъ скар(бу) мыт(ных). 

Андрею Епимахꙋ 14 локотъ адамашъки скарбу. 

Ѡлехнꙋ Лазаревꙋ 6 локот сук(на) лун(ского) скар(бу). Ему жъ 3 копы з
бобровъшчиных в Полоц(ку). 

П(а)нꙋ Андрихꙋ Лодѧтичꙋ на 10 копъ скар(бу) ѡтмена мытных п(е)н(ѧ)зеи. 

Андрею Епимаховичу 20 копъ скар(бу) корчом(ных) пѣн(язеи). 

Я, Анъдреи и з братом своимъ Максимомъ, Ѡлисеевы дети, и з Ходором, и з Ываномъ,
и з Мелешъкомъ, а з братаничы нашыми с Трꙋхоновичи, и Семеном, и Симономъ, и з
Монꙋиломъ, и с Кꙋзминым сыном з Гридкомъ, а с Ондреемъ, а и з Зеновъцомъ, а с
Хапиничи, зъ Ѡмел(ь)яномъ, и з Митъкомъ, а и з Борысовымъ сыномъ с Федором, а и
з Яковом. 

Чынимъ знаменито симъ нашымъ листом сами на себе, нинешънимъ и напотом бꙋдꙋчимъ,
комꙋ бꙋдеть того потребъ ведати або чтꙋчы слышати. 

Продали есмо ѡтъчизнꙋ свою на Мосорыне, не ѡставꙋючы на себе ничого и на
потомъковъ нашых, Левонꙋ Михаиловичꙋ, и его жоне, и ихъ детем, и напотомъ
бꙋдꙋчымъ и их щадкомъ ѡбелъ вечно и непорꙋшно за тридцать рꙋблевъ грошеи
широких, личечи кождыи грошъ по чотырнадцати пенезеи. А рꙋбежи и ѡбыход тои
земли нашои, почон з Мосера ѡзера, в речку Мосорыцꙋ, которая река идеть з
люд(ь)ми петровъскими замошоны ажъ до ѡзера Лоша, а з Лоша ꙋ рекꙋ кутнюю въ
Выдрыню, которая ꙋпала ꙋ Лошо ѡзеро, а вверхъ тое реки Выдрыны ажъ до росох,
которая ся речка розделила надвое, а ѡт тых росох до зеременищъ, а ѡт зеременищъ
тою жъ речкою, делячы землю черсвяцкою, ажъ до реки до Лошицы, а вверхъ реки
Лошицы, делячи ѡтъ земли ѡлешчинъское ꙋ ѡзеро Коресно, а с Коресна ѡзера по
дрꙋгои стороне тое жъ земли петровское рꙋч(ь)ем ꙋ- в озеро Мосоре. 

А напотомъ вжо намъ, всимъ веръхꙋ писаным земъцом, и нашимъ жонамъ, и детям, и
потомкомъ нашымъ, не маем нихто поискивати тое нашое земли ѡтъчизное на Левоне,
и на его жоне, и детях, и напотомъ бꙋдꙋчих и их щадкох. 

А хто иметь поискивати, тотъ дасть г(о)с(по)д(а)рю королю его милости вины сто
копъ грошеи, а воеводе полоцъкомꙋ пятъдесятъ копъ грошеи. 

А пры томъ были и томꙋ добре сведоми бояре полоцкие: панъ Иванъ Зеновъевичъ, а
княз(ь) Иван Полꙋбеньскии, а панъ Федко Епимаховичъ. И просили есмо их милости,
штобы их милость печати свои приложили. Их милость на нашо чоломъбит(ь)е вчинили
и печати свои прыложили к семꙋ нашомꙋ листꙋ. 

А еще пры том месте были люди сторонъные Иванъ дияконъ, а Ялан Филимоновичъ, а
Никита Сꙋхопар, а Микꙋла Сомовъ, а Иванъ Кривъцовъ. 

А на сведецство томꙋ мы, земъцы, и клеина свои пописали на сесь нашъ листъ. 

Писан ноябра девятогонадцать, инъдикта четвертогонадцат(ь). А писал дяк мескии
Федко Захар(ь)инич. 

Лист, даныи подскарбемꙋ земскомꙋ п(а)нꙋ Аврамꙋ Езофовичꙋ, на слухан(ь)е его
личъбы з держан(ь)я комор соленых и восковых Смоленское и Полоцкое Жикгимонт,
корол(ь) и великии кн(я)зь. Чинимъ знаменито сим н(а)шимъ листом, што перво сего
полетили были есмо подъскарбему н(а)шому земъскому пану Аврамꙋ Езофовичꙋ коморꙋ
н(а)шу Ковенскую солянꙋю заведати къ верънои рꙋце еще на ѡныи час, коли тая
комора почалася, а емꙋ бꙋдꙋчи тогды старостою места Смоленского, а подскарбимъ
земъскимъ еще не был. А взял тую коморꙋ заведати на день св(ѧ)тое Малкгореты,
которое св(я)то было инъдикта десятого, и держал тꙋю коморꙋ вышеи годꙋ, до
Бож(ъ)его Нароженья, што было св(я)то инъдикта второгонадцать. 

И положилъ перед нами на личбе, иж в тые ч(а)сы взял с тое коморы семъ тисячъ
копъ гр(о)шеи монеты Великого кн(я)зства Литовского. И потомъ зъ росказан(ь)я
н(а)шого и тежъ без бытности н(а)шое зъ росказанъя п(а)новъ рад н(а)ших Великого
кн(я)зства давал кн(я)зем, и п(а)ном, и дворяномъ, и на жолнеры киевъские и
смоленские, и на послы, бꙋдꙋчи ꙋ Вил(ь)ни и в Смоленску, почонши ѡт ѡного часу,
как тую вышеписанꙋю сꙋму, семъ тисяч копъ гр(о)шеи, на личбе перед нами положил,
до Мясопуст, которие были инъдикта второгожнадъцать. И, выдавши тую семъ тисяч
копъ гр(о)шеи, назвышъ того выдал своих п(е)н(я)зеи пять тисяч копъ и
шест(ь)сотъ копъ и тридцать копъ и пят(ь)десять гр(о)шеи. И мы в том дали ему
держати комори н(а)ши восковые и соляные Смоленские и Полоцкие, и ѡнъ, тыми разы
вжо бꙋдꙋчи подскарбимъ земскимъ и приехавши к намъ до Кракова, поведил перед
нами, што ж тую вышереченꙋю сꙋму, пят(ь) тисяч копъ и шестьсот копъ и тридцать
коп и пят(ь)десять гр(о)шеи, собе с тых комор сполна выбрал, и вжо есмо ему тое
сумы п(е)н(я)зеи ничого не ѡстали винни. А што, назвышъ того вземъши с тых
комор, на квитацеи наши выдал, тыи квитацеи передъ нами жъ положил. И мы казали
тые квитацеи, в него вземши, заховати до часу, поки, даст(ь) Богъ, бꙋдемъ ꙋ- в
отчизне н(а)шои Великом Кн(я)зстве Литовъскомъ. 

И на то есмо дали ему сесь н(а)шъ лист вызнаныи и з н(а)шою печат(ь)ю. 

Псан в Кракове, нояб(ря) 29 день, инъдикт 14 . 

Sіgіsmundus rex mt. etc. 

Жикгимонтъ, Божъю милостью корол(ь) пол(ь)ски, великии княз(ь) литовъскии,
рꙋскии, прꙋскии, жомоитскии и иных. 

Воеводе полоцкомꙋ панꙋ Станиславꙋ Глебовичꙋ. 

Жаловалъ нам аръхиманъдрыт с Полоцка Светого Михаила на Городкꙋ Антонеи, што ж,
деи, емꙋ и людем его монастырскимъ крывды великие ся деють, ино, деи, тамъ
княз(ь) Полꙋбенъскии ꙋ его людеи ꙋ монастырскихъ у бобровъщизне драпежит(ь)
через наши листы. 

Ино мы емꙋ тꙋю бобровъщинꙋ ѡтъпꙋстили вечно для Бож(ъ)ее церкви. И тежъ
кол(ь)векъ ѡтъ насъ послы нашы поидꙋтъ, ино штобы твоя милость не казалъ на него
людех манастырских стацеи брати и мостовъщыны, абы ѡнъ нам бол(ь)шеи того не
жаловал, дали бы имъ во всем покои конечно. 

Писанъ ꙋ Кракове, генъвара двадцать ѡсмого дня, инъдикта четвертогонадцат(ь). 

Привилеи Васил(ь)ю а Ивахнꙋ Глебовичом на люди в Полоцком повете чотыры слꙋжбы и
на село Мочаже зо всим на все, на вечность Сам. Жикгимонт, Бож(ъ)ю
м(и)л(о)ст(ь)ю корол(ь) пол(ь)скии. Чинимъ знаменито симъ нашимъ листом, хто на
нег(о) посмотрит(ь) або чтучи ег(о) або чтучи его вслышит(ь), нинешънимъ и
потомъ бꙋдꙋчимъ, комꙋ бꙋдеть потреб того ведати. 

Били намъ чоломъ дворане н(а)ши Василеи а Ивахно Глѣбовичи и з братьею своею и
клали перед нами листы брата нашого, шчастное памети Александра, королѧ и
великого кн(ѧ)зѧ его м(и)л(о)сти. Ино в томъ листе выписано, што жъ ег(о)
м(и)л(о)сть далъ ѡтъцꙋ их Глѣбꙋ Ѡстафъевичу люди в Полоцъкомъ повете, на имя
Селивестра с трема сынми а с пятьма братаничи его, с которых жо людеи идеть
чотыри слꙋжбы. А в дрꙋгомъ листе брата нашого жъ написано, ижъ его м(и)л(ос)ть
далъ ѡтъцꙋ их люди в Полоцкомъ повете, на имѧ Мочажо, Ханковыхъ трех сыновъ, а
Хотеевых двꙋхъ сыновъ, а Степана Ꙋрдꙋ, а Ивана Александровича, а Петра Пенка, а
Ивана Ѡхримова, а Кꙋрила, а Петрашка, а Ѡсифа, а Савꙋ, а Хотеѧ, а Ходора, а с
Семена, и зъ ихъ братьею, и со въсими ихъ землѧми, и с пустовъшчинами того села
Мочажа. Ино некоторыи люди мочажане ж, потꙋжники их людеи, жаловали намъ на них,
ижъ ѡни их забрали безъ данины брата нашого и нашое больши, нежли в листꙋ
выписано. И мы ѡ томъ посылали тамъ дворанина нашого Станислава и велели емꙋ тое
село ихъ Мочажо все пописати. И тотъ дворанинъ нашъ тое село Мочажъ пописалъ и
нашолъ в томъ селе больши людеи, нежли в листꙋ стоит(ь). И ѡни били намъ чоломъ,
абыхмо тое село Мочажъ и тыхъ людеи в Мочажи жъ, которых братъ нашъ имъ не далъ,
все им дали. 

Ино мы, бачачи верънꙋю служъбꙋ предъковъ их и ѡтъцах, тымъ вышеи писанымъ селомъ
Мочажомъ всимъ ихъ есмо пожаловали и дали имъ со въсимъ, а естли бы тыи люди
мочажане не хотели имъ служити, ино имъ добровол(ь)но ѡт них проч(ь) поити, а
Глѣбовичи тыи земли мают(ь) собѣ ѡсаживати кимъ хотят(ь) тое село Мочажъ все
тежъ людми и зъ их землѧми пашными и бортными, и боры, и лесы, и зъ гаи, и съ
сеножатьми, и зъ ловы, и з ловишчи, и съ служъбами тых людеи, и зъ ихъ прикꙋпли,
и з данью грошовою, и медовою, и бобровою, и куничъною, и зъ бобровъшчиною, и з
реками, и с озеры, и съ ставы, и съ ставишчи, и з млыны и ихъ вымелъки, и со
въсимъ с тымъ, какъ сѧ тое село Мочажъ съ стародавъна в своих границах маеть,
ничого на нас не ѡставляючи, потвержаемъ симъ нашимъ листом вечно имъ самымъ, и
их жонамъ, и их детемъ, и напотомъ бꙋдꙋчимъ их счадъкомъ. И вольни ѡни то
ѡтдати, продати, заменити, росъширити и прибавити, и къ своему вжиточъному и
лепъшому ѡберънꙋти, какъ сами налепеи розꙋмеючы. А на твердость того и печать
нашу казали есмо привесити к сему нашому листꙋ. 

Псан в Кракове, лѣта Бож(ъ)его тисѧча пѧт(ь)сотъ перъвогонадъцать, м(есе)ца
мар(та) 3 ден(ь), индик(т) 14 . Пр(и) т(ом) б(ы)ли: м(а)р(шалок) и секр(етарь),
н(а)м(естник) вит(ебскии) и брѧс(лавскии), п(а)н Иван Соп(ега), а мар(шалок) и
пис(арь), нам(естник) дов(кговскии) Бог(уш) Боговити(нович), а кон(юшии)
дв(о)р(ныи), нам(естник) вол(киницкии и) лѣп(унскии), п(а)н Як(уб) Кꙋнцович. 

Ѡтложен(ь)е справы слꙋжебника п(а)на Заберезинского, Холмовского, з маршалком и
секретаром, п(а)ном Сопегою ѡ имен(ь)е Скепъевского В понед(елок), маѧ 25
ден(ь). 

При томъ были: кнѧз(ь) Воитехъ, бискупъ виленскии; воевода виленскии, канъцлер,
панъ Миколаи Миколаевич; воевода троцкии, маръшалок дворныи, панъ Григореи
Станиславовичъ Ѡстиковича; панъ троцкии, староста жомоитскии, панъ Станиславъ
Яновичъ; гетманъ, староста луцкии, браславъскии и веницкии, маршалокъ Волынское
земли, кнѧз(ь) Костѧнтин Ивановичъ Ѡстрозскии; воев(ода) новгородскии,
маршалокъ, панъ Янъ Яновичъ Заберезинскии; и иные панове рада вси были при
г(оспо)д(а)ри его м(и)л(о)сти. Жаловалъ служъникъ пана Яновъ Заберезинского,
Холмовъскии, на маршалка и секретара г(о)с(по)д(а)ръского ѡ имен(ь)е
Скепъевъского. 

И его м(и)л(о)ст(ь) тому рок положил — назавътрее Светое Троицы маеть панъ
Сопега привилеи положити. 

Вырокъ слꙋжебникꙋ п(а)на Заберезинского Холмовскомꙋ с п(а)номъ Иваном Сопегою
etc. ѡ имен(ь)ѧ, выслꙋгꙋ и кꙋплю дѧд(ь)ка жоны его Михаила Скепъевского въ
Полоцком повете Тому ест(ь) кон(ец). Жикгимонт, Бож(ъ)ю м(и)л(о)ст(ь)ю корол(ь)
и великии кнѧз(ь). Смотрели есмо того дела с паны радами нашими. 

Стояли перед нами ѡчевисто, жаловал намъ служебъникъ воеводы новгородского,
маршалъка нашого, пана Яна Яновича Заберезынског(о), Холмовъскии, на маршалъка и
секретара нашого, наместника витебского и браславского, пана Ивана Сопегу тымъ
ѡбычаемъ: што ж, деи, «ѡн держить имен(ь)ѧ, выслугꙋ и куплю дѧд(ь)ка жоны моее,
небожъчика Михаила Скепъевъского, которыи жъ именьѧ ѡн выслужилъ в Полоцкомъ
повете в брата нашого Александра, королѧ его м(и)л(о)сти, и тежъ зъ его
м(и)л(о)сти дозволеньемъ инъшое покꙋпилъ» . И привилеи брата нашого Александра,
королѧ его м(и)л(о)сти, которыи же небожъчикъ Михаило Скепъевъскии на тую
выслугꙋ и куплю свою мелъ, ѡнъ перед нами положил. 

И пан Иванъ Сопега перед нами поведил: «Я, деи, тыи имен(ь)ѧ, выслугꙋ и кꙋплю
дѧд(ь)ка жоны твоее Михаила Скепъевъского, тымъ ѡбычаемъ маю: ижъ ѡнъ,
небожъчикъ, бꙋдꙋчы в добром здоровъи а въ полномъ розꙋме, за колькос(ь) летъ
перед смертью своею, доброю волею, безъ кажъдого припꙋженья, пришодшы перед
ѡбличность г(о)с(по)д(а)рѧ нашого славное памѧти Александра королѧ и великого
кн(ѧ)зѧ его м(и)л(о)сти, мне тыи имен(ь)ѧ, по своемъ жывоте, спустилъ и даровалъ
на вечные часы, и лист свои вызнаныи на то ми далъ, подъ сведомъем и печатьми
многихъ людеи добрыхъ, и надто жадалъ г(о)с(по)д(а)рѧ его м(и)л(о)сти, ижъ бы ми
то привил(ь)емъ своим потверъдилъ; и его м(и)л(о)ст(ь), на его жаданье, тыи
именьѧ его, по его животе, мне привильемъ своимъ потвердилъ; и потом, по смерти
Алексанъдра королѧ его м(и)л(о)сти, какъ ваша м(и)л(о)сть сели на ѡтчизне своеи
Великомъ кн(ѧ)зьстве, ѡнъ самъ, такъжо бꙋдꙋчи в добромъ здоровъи, пришодшы,
жадалъ вашее м(и)л(о)сти, абы ваша м(и)л(о)сть на то ми свои привилеи дали; и
ваша м(и)л(о)ст(ь), на его жаданье, въглѧнꙋвшы в привилеи брата своего и
выслухавши его слушного записꙋ, то ми своимъ привильемъ потвердили» . Которыи жъ
привильѧ брата нашого и нашъ, и тежъ записъ небожъчыковъ Михаила Скепъевъского
панъ Иванъ Сопега перед нами положилъ. 

Ино мы, тых привильевъ и листовъ и речеи ихъ з обу сторонъ выслухавши, и
порозꙋмели есмо, што жъ небожъчикъ Михаило Скепъевъскии тыи именьѧ свои в
Полоцкомъ повете, выслугуꙋ и кꙋплю свою, слꙋшне а радне по своемъ животе панꙋ
Иванꙋ Сопезе записалъ, з волею брата нашого и нашою. И, того досмотревшы с паны
радами нашими, пана Ивана Сопегу в томъ знашли есмо правого и подлꙋгъ привильѧ
брата нашого и нашого и записꙋ небожъчика Михаила Скепъевъског(о), тыи именьѧ
его в Полоцкомъ повете, выслугꙋ и кꙋплю его, панꙋ Иванꙋ Сопезе есмо присꙋдили со
всимъ по тому, какъ ѡнъ небожчикъ самъ держалъ, вечно панꙋ Ивану самомꙋ и его
жоне и их детемъ и напотомъ будꙋчимъ ихъ счадкомъ и ближнимъ ихъ, а Холмовъскомꙋ
и его жоне и их наследкомъ в то сѧ вже вступатисѧ не надобе. Нижли што сѧ тычеть
двора Михаила Скепъевъского в месте Полоцкомъ и иных речеи его, которыи не
выписаны пану Иванꙋ Сопезе въ привил(ь)ях брата брата нашого и нашомъ, и тежъ в
записе его, в то панꙋ Иванꙋ не въстꙋпатисѧ: маеть то мети Холъмовъскии з жоною
своею, подлꙋгъ близкости своеи. 

При томъ были: кнѧз(ь) Воитех, бискупъ виленьскии; воевода виленьскии, канцлер,
панъ Миколаи Миколаевичъ; воевода троцкии, маръшалокъ дворныи, панъ Григореи
Станиславовичъ Ѡстиковича; панъ троцкии, староста жомоитскии, панъ Станиславъ
Яновичъ; воевода полоцкии, панъ Станиславъ Глебович, и иныи панове рада. 

Псан в Берестьи, июн(ѧ) 24 ден(ь), инъдикъ 14 . 

Лист, писаныи до владыки смоленског(о) Варсонофъѧ, абы владыце полоцкомꙋ и
витебъскомꙋ Евъфимею в десетине мстиславскои никоторое перешкоды не чинил и в то
се не вступал Жикгимонт, Бож(ъ)ю м(и)л(о)ст(ь)ю корол(ь) и великии кнѧз(ь).
Владыце смоленскому Варсонофъю. 

Тыми разы бил намъ чоломъ владыка полоцкии и витебъскии Евъфимеи ѡ десѧтину
мстиславъскую, которая жъ, деи, десѧтина здавна хоживала къ аръхиепископъи
полоцкои. 

Ино мы были на заѡчное твое поведанье тую десетинꙋ в него ѡтнѧли и казали были
есмо тобе заведати. 

И вл(а)д(ы)ка полоцкии и вси бояре полоцкии тыми разы в насъ были и ѡ томъ перед
нами поведили, што жъ, деи, «таѧ десѧтина мстиславскаѧ здавна, ѡт колькось десѧт
летъ къ архиепископ(ъ)и полоцкои хоживала, а вл(а)д(ы)ки смоленскии в то сѧ не
въступали» . Ино коли таѧ речъ такъ сѧ маеть, мы тую десѧтинꙋ мстиславъскую засѧ
казали есмо вл(а)д(ы)це полоцкомꙋ и витебъскому Евъфимию заведати. А въвѧзати
его в то казали есмо дворанинꙋ нашому Ивашкꙋ Скипоревꙋ. 

И ты бы вже сѧ в то не въступалъ, а дал томꙋ впокои, нехаи тамъ вл(а)д(ы)ка
полоцкии и витебъскии Евъфимеи тую десѧтинꙋ мстиславъскую заведаеть по старомꙋ.
А што бꙋдешъ тое десѧтины, и куницъ соборныхъ, присꙋдовъ, и иныхъ доходовъ
побралъ, то бы еси все ему ему поѡтдавал конечно перед тым же двораниномъ
нашимъ. А будеть тобе ѡ томъ которое дело до него, и ты бы того на немъ перед
нами правомъ искалъ, мы хочемъ сами тому межы вами справедливость вчинити. 

При том были: кн(ѧ)зь Воитехъ, бискупъ виленскии, воевода виленскии, канъцлеръ
панъ Миколаи Миколаевичъ, воевода троцкии, маръшалокъ дворъныи панъ Григореи
Станиславовичъ Ѡстиковича, панъ троцкии, староста жомоитскии панъ Станиславъ
Яновичъ, воевода полоцкии панъ Станиславъ Глебовичъ и иныи панове рада. 

Псан в Берест(ь)и, июнь 24 ден(ь), инъдик(т) 14 . 

Вырокъ кн(ѧ)зю Васил(ь)ю а кн(ѧ)зю Андрею Семеновичомъ Соколенским з воеводою
полоцким п(а)ном Станиславомъ Глебовичом ѡ тры сел(ь)ца в Полоцком повете
Черсвѧтское волости: Ладостно, Дернъцы а Величковичи Жикгимонтъ, Бож(ъ)ю
м(и)л(о)ст(ь)ю корол(ь) и великии кнѧз(ь). Смотрели есмо того дела с паны радами
нашими. 

Стояли перед нами ѡчевисто, жаловали намъ княз(ь) Василеи а кнѧз(ь) Анъдреи
Семеновичы Соколеньские на воеводꙋ полоцкого пана Станислава Глебовича тымъ
ѡбычаемъ, што «перъво сего ваша м(и)л(о)ст(ь), г(о)с(по)д(а)ръ нашъ, далъ намъ
три сел(ь)ца в Полоцкомъ повете в Черсвѧтскои волости на имѧ Ладосно, а Дернъцы,
а Величковичы. Ино панъ Станиславъ ѡ томъ перед вашею м(и)л(о)стью перъво сего
поведилъ, што ж то шкодъно вашеи м(и)л(о)сти, и ваша м(и)л(о)сть казали в нас
тыи люди ѡтняти и къ дворꙋ своемꙋ Черсвяту приверънꙋти. И казалъ твоѧ
м(и)л(о)сть намъ напротивку того, инъдеи где ѡбыскавшы, въ Полоцком же повете,
дати только жъ людеи, какъ въ первои данинѣ вашее м(и)л(о)сти стоить. И панъ
Станиславъ тыи люди в нас ѡтнѧлъ, а нам напротивку того по двакрот(ь) индеи
давалъ и засѧ в нас ѡн жо ѡтнѧлъ, а тыхъ перъвыхъ нашихъ селецъ ѡн третее
сел(ь)цо на имѧ Дернцы к собе взѧл и тепере держить» . 

И панъ Станиславъ поведил перед нами: «Я, деи, тые первые сел(ь)ца Ладосно, а
Дернцы, а Величковичы въ васъ ѡтнѧлъ подлꙋгъ росказаньѧ г(о)с(по)д(а)ръского, и
потомъ тыи сел(ь)ца был есми вамъ напротивкꙋ того дал, и засѧ есми въ вас ѡтнѧлъ
длѧ того, што жъ г(о)с(по)д(а)рꙋ его м(и)л(о)сти шкодно. А тое сел(ь)цо Дернцы в
тых людеи есми купилъ и то держꙋ въ своих п(е)н(ѧ)зех» . 

Ино виделосѧ намъ и паномъ радамъ нашимъ, што жъ панъ Станиславъ перъвеи намъ
ꙋстне поведал и неѡднокроть ѡ томъ до нас писалъ, што жъ то намъ шкодъно, а
потом самъ же тое селцо в тых людеи кꙋпил безъ нашого дозволеньѧ. 

И того досмотревшы с паны радами нашими, кн(ѧ)зѧ Васильѧ а кн(ѧ)зѧ Анъдреѧ
Семеновичовъ Соколинскихъ в томъ знашли есмо правыхъ и при тои первои нашои
данине ихъ ѡставили, и тыи сел(ь)ца Черсвѧтское волости на имѧ Ладосно, а
Величковичы, а Дернцы имъ есмо присꙋдили. Мають ѡни тыи селца держати со всими
людми подлꙋгъ данины и листу перъвого нашого. А панъ Станиславъ вже в тое
сел(ь)цо в Дернцы встꙋпатисѧ не маеть, нижли мають ему тыи люди Дернцы тыи
п(е)н(ѧ)зи его ѡтдати, што ѡн им былъ далъ. 

При томъ были: кнѧз(ь) Воитехъ, бискуп виленьскии, воевода виленьскии, канъцлер
панъ Миколаи Миколаевичъ, воевода троцкии, маршалокъ дворныи пан Григореи панъ
Григореи Станиславович Ѡстиковича, панъ троцкии, староста жомоитскии панъ
Станислав Яновичъ, воевода полоцкии панъ Станиславъ Глебовичъ. 

Псан в Берест(ь)и, июн(ѧ) 24 ден(ь), инъдикт 14 . 

Вырокъ людем пꙋтным Полоцкого поветꙋ Теличиничом зъ Петрашкомъ Епимаховичомъ ѡ
то, яко бы их, неслꙋшъне выпросивши, держат(и) мел, которых Петрашкꙋ Епимаховичꙋ
присꙋжоно, водлугъ привилею его Жикгимонт, Бож(ъ)ю м(и)л(о)ст(ь)ю корол(ь) и
великии кнѧз(ь). Смотрели есмо того дела с паны радами нашими. 

Стояли перед нами ѡчевисто, жаловали намъ люди Полоцкого поветꙋ Теличиничи, на
имѧ Артемъ Матфеевичъ, и зъ своими дѧдки, и зъ братьею своею, и зъ своими
потужники на дворанина нашого Петрашка Епимаховича тымъ ѡбычаемъ, што жъ, деи,
«ѡнъ насъ выпросил в брата вашее м(и)л(о)сти Алексанъдра, королѧ и великого
кн(ѧ)зѧ его м(и)л(о)сти, за пꙋтныхъ людеи, а мы мешчане, и земли местские под
собою, и дворы в месте, инъшие кꙋпли по селомъ маемъ, такъ же какъ и ꙋшачане,
которыхъ же ваша м(и)л(о)ст(ь) были в него ѡтнѧли и засѧ ему дали» . 

И Петрашъко положилъ перед нами привилеи брата нашого Александра, королѧ его
м(и)л(о)сти, ино в томъ привильи стоить, што жъ ѡни слуги путные, а не мещане. 

И надто бояре полоцкие и мешчане перед нами светчили, што жъ ѡни слꙋги пꙋтные, а
не мещане. 

А и сами потом сознали, што жъ ѡни слуги путные, а не мещане. А и в тотъ час,
коли сѧ были ꙋшачане перед нами правомъ в него ѡтнѧли, тогды ѡни были в
молчаньи, а служили Петрашку, подлꙋгъ привильѧ брата нашого и нашого. 

Ино виделосѧ намъ и паномъ радамъ нашим: коли ѡни перво того были в молчан(ь)и,
а служили Петрашъку, а и сами знають, што жъ ѡни слуги пꙋтные, а не мещане, а
бояре и мещане тое жъ светчили, и того досмотревшы с паны радами нашими, в томъ
есмо Петрашка Епимаховича право знашли и тымъ людем путным, пꙋтнымъ, Артему
Матфеевичу, и его дѧдкомъ, и его брат(ь)и, и его потужникомъ казали есмо ему
слꙋжити, подлꙋгъ привил(ь)ѧ и данины брата нашого. 

При томъ были: кнѧз(ь) Воитехъ, бискупъ виленьскии, воевода виленьскии, канъцлер
панъ Миколаи Миколаевичъ, воевода троцкии, маршалокъ дворныи панъ Григореи
Станиславовичъ Ѡстиковича, панъ троцкии, староста жомоитьскии панъ Станислав
Яновичъ, воевода полоцкии панъ Станиславъ Глебовичъ. 

Псанъ в Берестью, июн(ѧ) 25 день, инъдикъ 14 . 

Вырокъ полочаномъ Федорꙋ Игнатовичꙋ и брат(ь)и его с п(а)номъ Ивашкомъ
Зеновъевичомъ ѡ землю в Полоцкꙋ на ꙋроде, которꙋю землю небожчикъ пан Зеновеи,
кꙋпивши, записал к манастырꙋ на Бел(ь)чицы, на вечность Жикгимонт, Бож(ъ)ю
м(и)л(о)ст(ь)ю корол(ь) и великии кнѧз(ь) Смотрели есмо того дела с паны радами
нашими. 

Стояли перед нами ѡчевисто, жаловали намъ тыи полочане на имѧ Федор Игнатовичъ и
зъ братьею своею на наместника красносельского пана Ивашка Зеновъевича ѡ томъ,
што жъ ешче ѡтецъ его, небожъчикъ панъ Зеновеи землю ихъ ѡтчизнꙋю в Полоцкꙋ на
ꙋроде ѡтнѧлъ в них безъправне. И перъво сего тотъ Федор з братьею многокрот(ь)
намъ ѡ том жаловали и тое дело перед нами вкрасили. И мы первеи сего писали на
их жалобꙋ до воеводы полоцкого пана Станислава Глебовича и казали были есмо,
того досмотревшы, ихъ в тую землю въвѧзати. И панъ Станиславъ на приказанъе и на
листы нашы их в тую землю был въвѧзалъ. 

Тыми пакъ разы в Берестьи панъ Ивашко Зеновъевичъ и братаничи его стояли с ними
ѡчевисто и поведили перед нами, што жъ небожчик панъ Зеновеи тую землю на ꙋроде
кꙋпил ꙋ ѡтца его Игната и в детеи его, в того Федора, а въ Ѡфанаса, а въ- в
Оникиѧ, а въ Петра ѡбел(ь) вечно, куплю ж ихъ, з бортною землею, и з бобровыми
гоны, и с сеножатми, и записалъ тую земмлю со всимъ со всимъ к манастырꙋ на
Бел(ь)чицы Пр(е)ч(и)стое Богоматеры и С(вя)тым мученикомъ Борысꙋ и Глебу, а таѧ
землѧ делена была з братомъ ихъ Иваномъ. И то держано было к томꙋ манастырꙋ ѡтъ
колькодесѧт(ь) летъ во впокои. 

И тот листъ купъчии и евангелие перед нами покладали, в которомъ же еванъгелии
ѡтец пана Ивашковъ, небожъчикъ панъ Зеновеи, тую землю к томꙋ манастырꙋ
записалъ. 

И мы того листа купъчого и евангелиѧ ѡгледали и тому есмо врозꙋмели, ижъ тыи
полочане Федор з брат(ь)ею, тое купли намъ не поведаючы, и неслушнымъ ѡбычаемъ
перъвеи того листы в нас брали и въ тую землю сѧ были въвѧзали. Какъ же ѡ томъ
поведил перед нами воевода полоцкии панъ Станиславъ Глебовичъ, ижъ тотъ Федор з
братьею тымъ же ѡбычаемъ первеи того жаловали ѡ томъ и братꙋ нашому, славное
памети Александрꙋ королю его м(и)л(о)сти, и его м(и)л(о)ст(ь) казал былъ панꙋ
Станиславу в тꙋю землю ихъ въвѧзати. И после того панъ Ивашко Зеновъевичъ и
братъ его Михаило мовили с тым Федоромъ перед его м(и)л(о)ст(ь)ю ѡчевисто, и
братъ нашъ тую землю панꙋ Ивашкꙋ и брату его Михаилу к томꙋ манастырꙋ присꙋдилъ,
а за шкоды тотъ Федор ихъ переедналъ. 

И мы подле сведецства пана Станиславова Глебовича и подле листа кꙋпчого и
евангелиѧ тꙋю землю на ꙋроде к тому манастырꙋ на Белчицы Пр(е)ч(ис)тои
Б(о)гоматеры и С(вя)тым мученикомъ Борисꙋ и Глебу есмо присꙋдили вечно. А тому
Федорꙋ Игнатовичу, и брат(ь)и его, и детемъ, и ближънимъ ихъ в то вже не надобе
вступатисѧ. 

При томъ были: воевода полоцкии панъ Станиславъ Глебовичъ, маршалокъ, наместник
радꙋньскии пан Янушъ Костевичъ. 

Псан в Берест(ь)и, июн(ѧ) 25 день, инъдикъ 14 . 

Вырокъ владыце полоцкомꙋ и витебскомꙋ Евъхимею з митрополитом киевским Иѡсифом ѡ
то, же ѡнъ, писываючи до него, не докладал тытꙋлу его архиепископъѧ, которыи
тытꙋл его на вечность присꙋжоно Жикгимонт, Бож(ъ)ю м(и)л(о)ст(ь)ю корол(ь) и
великии кнѧз(ь). Смотрели есмо того дела с паны радами нашими. 

Стояли перед нами ѡчевисто, жаловал намъ владыка полоцкии и витебъскии Евъхимеи
на митрополита Киевъского и всеѧ Рꙋси Иѡсифа ѡ томъ, што жъ, деи, «ѡнъ не пишеть
мене в листехъ своихъ архиепископомъ, а перед тым, деи, митрополитове до моих
предковъ, владыкъ полоцкихъ, писывали аръхиепископомъ, и сами предъкове мои в
листехъ своихъ свои тытулъ писывали архиепископомъ, и ѡн ми того нине боронить»
. 

И митрополитъ поведилъ перед нами: «Писывали, деи, мои предкове до его предковъ,
владык полоцких и витебъскихъ, аръхиепископом, але съ своее доброе воли, а не зъ
стародавного ѡбычаѧ» . 

И мы пытали ѡ том всих князеи Дрꙋцких и бояр полоцких: «Как здавна бывало? » . 

И ѡни поведили перед нами, што жъ «здавна владики полоцкии и витебъскии
писывалисе в листехъ своихъ архиепископом, а митрополитове вси з вековъ писывали
до его предковъ архиепископомъ» . 

Ино мы, того досмотревъшы с паны радами нашими, владыку полоцкого и витебъского
Евъхимъѧ в томъ есмо знашли правого и митрополитꙋ есмо приказали, абы ѡн до него
ѡт себе завжды писалъ архиепископомъ. А и ѡн самъ маеть писати и по немъ будꙋчие
владыки в листех своихъ тытул свои архиепископомъ на вечные часы. 

Пры томъ были: кнѧз(ь) Воитех, бискупъ виленьскии, воевода виленскии, канцлеръ
панъ Миколаи Миколаевичъ, воевода троцкии, маръшалокъ дворныи панъ Григореи
Станиславович Ѡстиковича, пан троцкии, староста жомоитскии панъ Станиславъ
Яновичъ, воевода полоцкии панъ Станиславъ Глебовичъ. 

Псан в Берест(ь)и, июл(ѧ) 5 ден(ь), инъдикт 14 . 

Вырокъ томꙋ ж владыце полоцкомꙋ з владыкою володимерским и берестеискимъ
Васьѧномъ ѡ местце высъшое Жикгимонт, Бож(ъ)ю м(и)л(о)ст(ь)ю корол(ь) и великии
кнѧз(ь). Смотрели есмо того дела с паны радами нашими. 

Стояли перед нами ѡчевисто, жаловалъ намъ вл(а)д(ы)ка полоцкии и витебъскии
Евъхимеи на вл(а)д(ы)ку володымерского и берестеиского Васьѧна ѡ томъ, што жъ,
деи, «ѡнъ хочет(ь) вышеи мене в местцы седети, а перед тымъ предкове его,
вл(а)д(ы)ки володимерские, моих предковъ, владыкъ полоцких полоцких, николи
вышеи ихъ в местцы не сеживали» . 

И вл(а)д(ы)ка володимеръскии тыми разы с нимъ перед нами правовати сѧ ѡ томъ не
хотелъ. 

Ино мы пытали ѡ томъ всих кн(ѧ)зеи Дрꙋцких и бояръ полоцкихъ: «Какъ здавна
бывало? » . 

И ѡни поведили перед нами, што жъ «перед тымъ з вековъ николи вл(а)д(ы)ки
володимерскии вл(а)д(ы)ки полоцкого не поседали, але завжды вл(а)д(ы)ки полоцкие
вышеи владыкъ володимеръскихъ сеживали» . 

Ино мы, того досмотревши с паны радами нашими, казали есмо владыце полоцкомꙋ и
витебскому Евъфимию вышеи вл(а)д(ы)ки володимеръского и берестеиског(о)
садитисѧ. А бꙋдеть вл(ады)це володимерскому ѡ томъ которое до него дело, ино
коли будемъ мети иного часꙋ съемъ великии со всими паны радами нашими, а
митрополит и вси вл(а)д(ы)ки в насъ же будꙋть, и ѡн нехаи сѧ намъ на него
жалуеть, мы хочомъ тому межи ними справедливость вчинити. Пры том были: кнѧз(ь)
Воитехъ, бискупъ виленьскии, воевода виленьскии, канцлеръ панъ Миколаи
Миколаевичъ, воевода троцкии, маршалокъ дворныи панъ Григореи Станиславовичъ
Ѡстиковича, панъ троцкии, староста жомоитскии пан Станиславъ Яновичъ, воевода
полоцкии панъ Станиславъ Глебовичъ. 

Псан в Берестью, июл(ѧ) 5 ден(ь), индикт 14 . 

Жикгимонт, Бѡж(ъ)ю м(и)л(о)стью корол(ь) и великии кн(ѧ)зь. Билъ нам чолом
кн(ѧ)зь Семен Соколинскии и съ сыном своим кн(ѧ)зем Иваном ѡ том, што перво сего
дали есмо им тридцат(ь) да чотыри подымеи людеи наших в Полоцком повѣте на имѧ
мничан, а городчан, а заболотчан. 

И били нам чолом, абыхмо их при тои таки нашои данине ѡставили подлуг ꙋвѧзан(ь)я
воеводы полоцког(о) пана Станислава Глѣбовича. 

Ино мы на их чоломбит(ь)е то вчинили, при тои нашои первои данине их есмо
ѡставили, и на то дали есмо им сесь наш листъ. Мають ѡни тыи люди выше писаные
держати со всими их землѧми и со всим по тому, как сѧ здавна въ своих границах
мают(ь) и какъ служили къ замкꙋ нашомꙋ. И въвезати их в то казали есмо дворѧнинꙋ
нашомꙋ Герасиму Андрѣевичу Халецкомꙋ. 

Псан в Берести, июл(ѧ) 14 , индик(т) 14 . Пр(а)в(или) воев(ода) вил(енскии),
к(а)н(цлер) п(а)н Мик(о)л(аи) Мик(олаевич) Ради(виловича) а воев(ода) троц(кии),
м(а)р(шалок) дв(о)р(ныи) п(а)н Гри(го)р(еи) Ст(а)н(кович) Ѡст(и)ковича. 

Бꙋды явно всимъ, которые бꙋдꙋть тот нашъ листъ прочитат(ь) альбо видят(ь), ижъ
мы, ѡдноземъцы, я, Ѡлексеи, а Фома, а Ивановы сынове, а Симонъ, а Лꙋкъянъ, а
Иванъ, Ходоровы сынове, а Максимъ, а Зенько, Петровы сынове, а Мицко, а Тымофеи,
а Гаврило, а Иван, Зеновъевы сынове, Яковъ, а Борис, а Гридко, а Ѡлисеи, а
Семенъ, Ивановы сынове, а Ѡфанас, а Нестер, Власовы сынове, а Лꙋкъянъ, Власовъ
зять, а Ѡртемъ и з моимъ сыном Ѡнътономъ и з братаничы нашыми Семеномъ, а з
Федором, а зъ Инъдреем, Ѡвъсеевыми сынъми, и з нашыми шыми жонами, и з дет(ь)ми
нашыми всими посполите, ѡдинъ подле дрꙋгого вызнаваемъсе, знакомите чинимъ симъ
нашым листом, комꙋ будеть потребъ того ведати. 

Продали есмо Мицкꙋ Петровичꙋ, и его жоне, и их детямъ землю нашꙋ ѡтъчизнꙋю и
дедизнꙋю ꙋ Хот(ь)евичов, землю пашнꙋю, и з сеножат(ь)ми, и з со всими входы и
пожытъки, чымъ есмо сами в тои земли володели, ничого на себе не ѡставꙋючы, а ꙋ
ѡзере ꙋ- в Уличне шостая доля на изгоне. 

А ѡбъвод тои земли рꙋбежы, почонши ѡт Ѡвлич(ь)я ѡзера со владычными люд(ь)ми
граница межа, а межою на дорогꙋ великꙋю сꙋшинскꙋю, а з дороги да в бродокъ, а з
бродкꙋ, не доходя ꙋлицкого устья, да в болота, а из болота межею да въ пруд, а
из прꙋда межою да в дворищъныи мох, а ѡт того мхꙋ межою да въ прорытꙋю горꙋ, а
ис прорытое горы ꙋ- во мхи, а изо мховъ да в Молинъцо ѡзерко, а из Молинъца да в
ров, а из рова долинами да въ чистыи мох, а с чистого мхꙋ через дорогꙋ со
владычъными люд(ь)ми с Пискꙋлы граница, а ѡтъ Пискул да въ заборъски мох, а ѡтъ
заборского мхꙋ ꙋ ресеньскии мох, а из росеньского мхꙋ межою про кресть, а ѡтъ
креста на лавъки, куды к озерꙋ ходимъ, а ѡтъ лавокъ через Вовхромеевꙋ нивꙋ да
через владычное дꙋбье, то все наша жъ дꙋброва и наростов(ь)е ꙋ ѡзеро. А еще мало
того подалеи наша жъ сеножатъка рошевинъская. А што серед земли Валковичъ наша
жъ земля ꙋ- в ѡбрꙋбе, над Пивинъницою рекою, а дорога намъ в свою земли вол(ь)на
через Валковꙋ въ свою землю ꙋ- в обрубъ. 

А продали есмо тꙋю земълю ѡбел(ь) вечно и непорꙋшно за трыдцать рꙋблевъ грошеи и
за тры рубли на широкꙋю личъбꙋ, кожды грошъ по четырнадцати пенезеи. 

А потомъ вжо намъ всимъ Хот(ь)евичом перво писаным своими имены ѡдноземъцом, и
нашым жонамъ, и детем нашым, и ближним нашым, никомꙋ из наших родовъ под Миткомъ
Петровичом, и под его жоною, и под ихъ детъми, и под ближними их родичовъ тое
земли верхꙋ писаные не поискивати. А если бы хто из насъ або из нашых ближных
которые хотели под Митком Петровичом, и под его жоною, и под их детъми, и под
ближними их тое земли села поискивати, тотъ маеть дати г(о)с(по)д(а)рью королю
его милости вины сто копъ грошеи, а панꙋ воеводе полоцкомъ пят(ь)десят копъ, а
на ратꙋшꙋ ꙋ месте Полоцкомъ двадцать грывень. 

А пры том были люди добрые: Радивон Боровъ, а Сава Бернищов, а Иванъ
Дем(ь)яновъ, а Борысъ Коротополов, а Иванъ Чоботар. 

А на большое потверженье и на справедливое свядоцство мы вси первоменованые
имены своими ѡдноземцы Хот(ь)евичи просили есмо тых людеи добрых, которые жъ в
томъ нашом листꙋ стоят(ь), Радивона Борова, а Саву Бернова, а Ивана Дем(ь)янова,
и Борыса Коротополова, абы ѡни печати свои прыклали к семꙋ нашомꙋ листу. И их
милость на нашꙋ прозбꙋ печати свои прыложили. А мы, Хот(ь)евичы, вси посполите к
томꙋ еще, в печатеи место, свои тры клеина прыписали есмо к семꙋ нашомꙋ листу. А
писалъ Ѡмельянъ Санковичъ, в лето по Бож(ъ)емъ нароженъи тисеча лет и пятьсот
первогонадцать годꙋ, по семои тисечи девятогонадцать лета, июля шестогонадцать
дня, индик(та) четвертогонадцат(ь). 

Kopіa z lіstualbo z przywіlіu Połockіe(g)o mіasta Копия с привилея полоцкого Во
имя Бож(ъ)е, амин(ь). 

Вкозꙋю бы всякои речы часом старости, кгды людские с прироженя своего конецъ
мают(ь), не были через листы ꙋ певные и годным сведецством кꙋ пришлои ведомости
ꙋ насъ поменены. 

А пре то кꙋ векꙋ и светои речы памети мы, Жыкгимонт, з Бож(ъ)еи ласки корол(ь)
пол(ь)скии, великии княз(ь) литовскии, рꙋскии, прꙋскии, жомоитъскии и иных пан
бꙋдꙋчыи, чынимъ знакомито сим нашым листомъ, хто на него посмотритъ ал(ь)бо
чтучы его ꙋслышыт(ь), нинешнимъ и напотом бꙋдꙋчым, кому бꙋдетъ потреба того
ведати. 

Што первеи сего брат наш Александер, его милост(ь) и великии княз(ь), з ласки
своее, ѡсобливе пожаловал и дал мещаном полоцкимъ справоватисе правом
маидеборским и воитовства в том месте Полоцком знову фундовал, и ꙋстановил, и
надал, и привилеем своим то его милост(ь) им потвердил. И в том привил(ь)и его
милост(ь) выписал, которыи люди мели ꙋжывати права их маидеборского, и поплатки,
и послуги, и вси тяжкости посполꙋ з ними платити и слꙋжыти. Ино воевода полоцкии
и бояре полоцкие ѡт ѡных часов, как тое право им дано, велико собе ѡтежали и
многокрот(ь) ѡ то братꙋ нашомꙋ докꙋчали. Также есмо и ѡ том брата нашого
Александра, короля его милости зрозꙋмели, а то тым ѡбычаем. 

Воевода для доходов ѡт присꙋдꙋ и иных доходов своих, иж место Полоцкое и пꙋтники
сел(ь)ские ꙋси привернены были ꙋ присꙋд воита, бꙋрмистра и радец, и пересꙋды,
которые з них врядники нашы бирали, тые з рꙋки его вынеты и на ратꙋшу ѡборочоны,
также и роз(ъ)езды в землях и в водах и в сеножатях, а в которых теж немалыи
пожытокъ з мещан бывал, то з моцы его вышло. А так, на том замку нашомъ
мешкаючы, не мел, чымъ пожывитися. 

Бояре теж полоцкие ꙋ том собе стыскнули, иж мала места Полоцкого, которая ж ѡт
предков нашых, а звлаща ѡтца нашого, короля и великого князя литовского его
милости Казимера, дана была так бояромъ, а и мещаномъ весполокъ с пожыткꙋ их
всеи земли Полоцкои держати, тая половина их в них была взята и ѡдномꙋ местꙋ
привлащона. А к томꙋ теж ѡтежали собе, иж вси мещане полоцкие без кождого ꙋпросꙋ
сылали до их лесов и бирали без их ведома дерево на бꙋдован(ь)е домов и на дрова
и на иншые свои потребы. Также жалобу покладали ѡ церковных и ѡ своих закладных,
иж их мещане вернꙋли под свое право маидеборское, и поплатки, и послꙋги, и вси
тяжкости местские з них хотели мети. 

Так с того и з ыных причын многих промежкꙋ ими великая розница была. 

Брать нашъ, корол(ь) его милост(ь) Александер, ещо на ѡныи час, за щасливого
панован(ь)я его, некоторые члонки тог(о) своего привилея, которое ж мещаном дал
на маидеборское право, з обꙋ сторон поправил [2v] поправил воеводе кꙋ пожыткꙋ, а
мещаном без шкоды, якож естъ то явно ѡ сел(ь)ских путьникох, и ѡбестце на язꙋ
сареиском, и ѡ реместникох, и ѡ иных некоторых члонкохъ, а промежкꙋ владыки и
игумен(ь)и и бояр и мещан, яко и до сих месть завжъды розторженя была. 

А так, як есмы были с п(а)ны радами нашыми на великом соиме берестеиском, тогды
владыка, и бояре, и мещане стояли перед нами и ѡчевисто, и ѡдна сторона на
дрꙋгую жаловали, и листы привилея продков нашых, и ѡтца нашого Казимера, и брата
Александра, королевских милостеи, з обꙋ сторон перед нами клали. Мы, жалобъ их,
также и привил(ь)евъ, листов их выслухавшы, взяли с п(а)ны радами нашыми на
кол(ь)ко днев на розмышлен(ь)е тое дело их, а потом в тои речы возъвали есмо их
перед нас и при том есмо их зоставили, которые права вол(ь)ные хрестиянские
предки нашы то имъ дали и привил(ь)и своими потвердили. 

Мы, не рꙋшаючы и ѡвшеляки еще подле бегꙋ и часꙋ нинешнего, имъ згодливе а шыреи
ꙋ привил(ь)я нашом выписавшы, сим нашым листом потвержаем. 

Напервеи, што се дотычеть места нашого. В том вышеи мененом месте нашомъ
Полоцкомъ воитовство, которое ж его милост(ь) братъ наш ꙋстановил и тое
воитовство надал, мы тую данину и надан(ь)е его милости воитови потвержаемъ.
Маеть воить нинешнии и напотом бꙋдꙋчыи воитове полоцкие ѡт всих судов местских и
вин сꙋдовых брати третии п(е)нез(ь), нижли тая вина водлꙋгъ их права писаного
мает(ь) быти на ратꙋшꙋ бꙋрмистромъ и радцом, ѡни не мают(ь) того ку своему
пожыткꙋ ѡбернути, але то маетъ ѡбернено быти на ѡправꙋ места Полоцкого и на
посполитое местское добро. 

Также, которыи платъ резники дают(ь) с клетокъ местскихъ, ино всего ного платꙋ
мает(ь) быти половица воитꙋ, а дрꙋгая половица на ратꙋшу. А заказꙋем, абы подле
первого привил(ь)я брата нашого и нинешнего нихто ꙋ Полоцкꙋ, так боярин, так и
мещанин, як торезничных, то ест(ь) местских, кꙋ своемꙋ пожыткꙋ не мел. 

Также и плать з вина зжоного маеть быти вес(ь) на воита. 

Теж што се дотычетъ закладнев, тые ѡбычае межы ними ꙋрядили есмо. Которые домы и
местца к церквам Бож(ъ)имъ здавна наданы ѡд предков нашых ал(ь)бо владыка, и
игꙋмен(ь)я, и иные князи, и бояре, и мещане, и люди добрые прикꙋпили к церквам
Бож(ъ)имъ, а тые домы и местца сꙋтъ ꙋ замкꙋ ал(ь)бо серед места Полоцкого, и
бꙋдꙋть ли за панован(ь)я славное памети ѡтца нашого Казимера короля и великого
князя его милости владыка и игꙋмен(ь)я на тых церковных звечных местцах за собою
слꙋги и иные закладники мели, мы и тепер(ь) владыце и игꙋмен(ь)и дозволяемъ в
тых церковных домех и на тых местцахъ их слꙋги и иные закладники за собою мети,
а то тым ѡбычаемъ, иж маютъ им слꙋжыти а поземы им, господаремъ своимъ, с тых
местцъ мают(ь) давати. И бꙋдꙋть ли которые з нихъ [3] и бꙋдꙋть ли которые з нихъ
торгомъ се ѡбходить, и ѡни мают(ь) серебщызну нашу и ѡрдынщызну з местом нашым
платити. 

А которые за местомъ фол(ь)варки, и поля, и сеножати церковные владыка,
игꙋмен(ь)я мают(ь), на тых полях и сеножатях торговых людеи ани реместников за
собою не мають садити, нижли мають садити людеи сел(ь)ских, которые бы там хлебъ
робили. 

Также и бояре полоцкие тым ѡбычаемъ, которые з нихъ ѡтчызные свои домы и местца
мают(ь) ꙋнꙋтри города або в месте Полоцком и теж естли бꙋдꙋть за ѡтца нашого еще
Казимера и за брата нашого Александра, королев их милости, ѡтцы их и ѡни
слꙋшъным ѡбычаем а раднымъ которые дворища покꙋпили або з данины их милости, тым
и тепер(ь) мы дозволяемъ на тых дворищах слꙋгъ и людеи за собою садити. 

По томꙋ жъ, которыи бы з них хотели кꙋпецтвомъ або ремеслом се ѡбходити, которые
тые мають з мещаны нашыми серебщызнꙋ и ѡрдынщызнꙋ платити и всякие слꙋшные
поплатки кꙋ пожыткꙋ нашомꙋ земскому. А што се дотычет(ь), которꙋю ж воитъ и
бꙋрмистры и радцы на свои потребы кладꙋть на место нашого, того церковным и
боярским людем помагати им не надобе. 

Теж которые мещане полоцкие дворы свои мают(ь) ꙋ городе и на месте, а сами хотя
и на селех на час жывꙋть, тые вси мают(ь) быти права их маидеборского послꙋшни.

По томꙋ жъ, реместники места Полоцкого, золотари, кушънери, кравцы, седляри,
римари, ковали, слесари, шевцы, сыромятники, кожемяки, горнъчары, пивовары,
тесли, мꙋлеры, драгары, столяры, то ест(ь) скринники, и всякого ремесла, также и
скомороси, вси тые вышеи писаные люди мают(ь) их того права маидебꙋрского
послꙋшъни быти. А естли до них которое бꙋдет(ь) дело комꙋ, тогды ѡни не повинни
бꙋдꙋтъ ни перед ким становитисе, тол(ь)ко перед воитом, и бꙋрмистры, и раицы,
которые мают(ь) сꙋдити правом их маидеборскимъ. Также што мещане земли покꙋпили
ꙋ бояр полоцких або ꙋ сел(ь)ских пꙋтных або ꙋ данных або ꙋ пригонных людеи, ино
тые мещане мают(ь) с тых землъ слꙋжыти нам военною слꙋжбою. 

А пригодитьца мещанину з мещанином которое дело земленое, ино мають бꙋрмистры
выехати або радских выслати на землю, промежы ими справедливост(ь) ꙋчынит(ь). А
державцам полоцкимъ, которыи имꙋтъ ѡт нас Полтескъ держати, в то се не ꙋступати,
а ни бояром полоцким на земли не ездити, ани людеи ихъ сꙋдити. 

А пригодитца мещанинꙋ которое дело до боярина або до сел(ь)ских людеи або до
городских людеи, або бояринꙋ або боярским людем до мещанина ѡ земел(ь)ное дело,
ино мают(ь) выслати з обꙋ сторон на землю, державца полоцкии з свое рꙋки, а
бꙋрмистры мают(ь) сами выехать або радских выслат(ь), а там справедливост(ь)
[3v] а тамъ справедливость ꙋделат(ь). 

А естли будетъ чоловек местскии винен, ино вина на ратꙋшу. А кого державца
пошлеть з свое рꙋки, ино томꙋ помил(ь)ное дати або то, щого хто подоиметъ, або
хто щого выкинет(ь) ся. А естли бꙋдетъ которое иншое дело бояром, або людем
боярским, або городскимъ людем, або владычним людям, або игумен(ь)иным людем до
мещанина або до местских людеи, и ѡни маютъ перед воитомъ и перед бꙋрмистры и
перед раицами на ратꙋшꙋ право мети. 

И засе теж нам мещаны полоцкими ани их землями никого не даровати. 

А по домом слугам державцы нашого полоцкого не стояти. 

Тежъ вызваляем их ѡт подводъ, которые ж первеи сего посполите давывали, напотом
на потребꙋ нашу земскꙋю мают(ь) подводы давати а проводника з города, коли
подводныи лист ꙋвидят(ь), сыкгнетом нашым запечатованыи, подле ꙋставы и листа
короля его милости Александра. 

Тежъ вызваляем их ѡт сторожы, нижли в нашои потребе мают(ь) быти даны. А которые
кꙋпцы бꙋдꙋтъ к Полоцкꙋ приежчати с куплями своими чꙋжоземцы рижане, и ѡни
мают(ь) торговати с тыми тол(ь)ко с полочаны, ни ѡдин кꙋпец ризкии, ни которыи
иншыи чꙋжыи. 

Под тою мерою бꙋдꙋт(ь) кꙋповати: воски — ꙋ- в однои штꙋце по полꙋберковеску;
соболи, кꙋницы, тхори — по сорокꙋ; белкꙋ и горностаи и ласицы, нарицꙋ — по
полтретяста; попел, смолꙋ — лаштом ѡдным; а того не мают(ь) кꙋповати ни в селе,
ни в борꙋ, ни в лесех, тол(ь)ко на месте; шафран, мꙋшкат, гвоздики, квет
мꙋшкатовыи, кголкган, цетвар и иншые зел(ь)я дорожшые — фунтом, также секиры,
ножы и иные таковые речы — тахлемъ або ꙋ тузине, железо, ѡлово, мед(ь), цынꙋ,
моендзъ и иншые таковые речы — цетнаром; теж розынки и фикги — кошомъ; вино
кокое коли, пиво немецкое и иные питя чꙋжые — бочкою целою. Того для тые кꙋпъцы
чꙋжые не будꙋтъ смети под мерою нашою не продавати и ни куповати, тол(ь)ко як
вышеи ѡписано. А естли бы которыи своею смелост(ь)ю иначеи ꙋчынили, тогды тꙋю
кꙋплю воитъ и бꙋрмистры на ратꙋшꙋ возмꙋтъ. 

Также кꙋпъцы ризкие не мают(ь) з своими кꙋплями ездити и иные кꙋпъцы немецкие до
Витебъска и до Смоленска мимо Полоцкъ под страчен(ь)емъ всих товаров, нижли
своими потребами без кꙋпли для выправлен(ь)я долгов, инако продаватъ и кꙋпꙋвати,
толъко своих. 

Также важницꙋ ꙋ замкꙋ або ꙋ месте нашом Полоцком, которꙋю первеи сего держали
мещане посполꙋ з бояры за предков нашых и за ѡтца нашого Казимера, короля его
милости, и потом с тое важницы брат наш Александер, корол(ь) его милост(ь) плат
был взял кꙋ его милости скарбꙋ, мы, з ласки нашое, засе тꙋю вагꙋ и плать з нее
дали бояром полоцким и мещаном на полы по давномꙋ, подле сꙋда и ꙋставы ѡтца
нашого, ꙋ кожъдыи год по два боярыны а по два мещанины мают(ь) брати. 

Там же бꙋдꙋтъ и топницꙋ мети, в которои топницы кождыи воскъ мают(ь) печат(ь)ю
местскою знаменовати, и с того вжытка [4] и с того вжытка кꙋ посполитомꙋ добромꙋ
местꙋ нашомꙋ ѡборочати допꙋстили есмо. 

Тежъ и збꙋдовати лазъню, где местцо подобное ѡбравшы, а плат з нее на ратꙋшꙋ. 

Дозволили есмо им теж млын справити на реце Полоте, а вымлынники и пожытки того
млына маютъ розделены быти на двое, половица к замкꙋ нашомꙋ, а половица им на
ратꙋшъ. С которое ж половицы своее мают(ь) ѡни млынара ховати. 

ꙋ того ж млына дозволили есмо теж им чотыри домы гостинных збꙋдовати, в которых
же домех зъ сторон мают(ь) гости, приезждзаючы, становитисе, а ѡкроме тых домов,
индеи нигде не мають становитисе. А с тых домов ꙋ кождыи год платъ мает(ь)
быт(ь) также на двое розделен, половица нам, а половица на ратꙋш им. А ѡт тых
часов князем и бояром полоцким и мещаном заказꙋемъ, абы нихто домов гостиных не
ставил и платꙋ з них не брал. 

Приказали есмо теж им, абы ратꙋшꙋ правили ꙋ месте годномъ. Под которым же
ратꙋшом бꙋдꙋтъ сꙋконницы и иные крамницы и ятки месные, и к томꙋ пострыгал(ь)ню
там же на ратꙋшꙋ маютъ меть, бочкꙋ мернꙋю и медницꙋ под знаменем меским. При том
же ратꙋшꙋ и кони мают(ь) пописоват(ь), которые кони бꙋдꙋть продават(ь). Так
борышников кꙋпецких и конских мают(ь) постановити бꙋрмистры и раицы, кꙋ ѡправе
местскои ховати мают(ь). Теж в перворечоном том месте Полоцком двадцат(ь) чотыри
радских, с которых же ѡбирати мают(ь) воитъ и бꙋрмистры, половицꙋ законꙋ
римского, а половинꙋ гречесского. 

А мают(ь) на тот вряд ѡбирати людеи годных, набожных, змыслъных, без кождых
даров, под сꙋмнен(ь)ем. Которые ж радцы и з воитом посполито мают(ь) промеж себе
в кождыи год ѡбират(ь) ѡсмъ бꙋрмистров. А с тых бꙋрмистров ѡсми мает(ь) быти
чотыри бꙋрмистры законꙋ римского, а четыри греческого. С тых чотырех бꙋрмистров
маеть тол(ь)ко быти ѡдин бꙋрмистръ до трех месецеи, ѡдин бꙋрмистръ мает(ь) быти
законꙋ римского, а дрꙋгии греческого. Также ѡтзван(ь)е по ѡртел воитъ до
бꙋрмистров и до радец мает(ь) допꙋстити, а ѡт бꙋрмистров и радец никоторое
ѡтзван(ь)е, тол(ь)ко к нам. А нам сꙋдити их тым же правом маидеборскимъ. 

Также и владыка полоцкии нинешнии и напотом бꙋдꙋчые владыки мают(ь) сꙋдити свои
дела дꙋховные. 

А што се дотычет(ь) всих члонкахъ, которые выписаны в их праве маидеборскомъ,
тые мают(ь) сꙋдити воитъ а бурмистры и раицы, а владыце в то се не встꙋповати. 

Теж бояре, которые домы або поля которые ѡт мещан кгвалтовне покꙋпили, мают(ь)
мещаном вернꙋтъ, пенези свои взят(ь). А пак ли бы хто хотел мети, ино нехаи его
чоловек, седечы в том дворе, маидеборского права послꙋшон бꙋдет(ь), а ѡт того
часꙋ, як сел на господарстве брат наш Александер, корол(ь) его милост(ь). 

Полецаем теж воитꙋ, бꙋрмистром, раицам вси местца наша ѡпустные в месте и ѡколо
места кꙋ сꙋжен(ь)ю и розмножен(ь)ю людеи. 

Тежъ добровол(ь)но мещаном на бꙋдован(ь)е домов их и на кꙋхню дерево великое и
малое в селех и в борех брати ѡколо места за три мили в нашых селех [4v] в нашых
селех и в борех, где здавна бирали бꙋдꙋть. А то им не мают(ь) заборонят(ь), кром
бортъного дерева. 

Теж где ж первеи добыток свои пасывали, и ныне добровол(ь)не, без всякого
нагабан(ь)я там же мают(ь) паствити. И теж в реки Вшачы доброволенство даем им
добыток свои паствит(и), если перед тым тамъ пасывали добровол(ь)не. А державец
нашых полоцких кони и боярские кони там мают(ь) паствить, где и перед тым
пасывали. 

ꙋставили есмо ꙋ месте нашом Полоцком корчъмы мети, а плат их на нас. 

А там мает(ь) были воскобоиня к местꙋ, а с того плат мает(ь) быти на ратꙋш, кꙋ
ѡправен(ь)ю места Полоцкого. Также в злодеистве, в розъбои чыего кол(ь)век
чоловека поимают(ь), нашого або князского або боярского, церковного, и того
мает(ь) воевода з бояры сꙋдит(ь), и естли на него слꙋшныи довод ꙋчынят(ь), тогды
мают(ь) его дати на каран(ь)е. Мещанскии чоловек, тогды мают(ь) того мещане
сꙋдити на ратꙋшꙋ. 

Теж которыи ли кол(ь)век гост(ь) бꙋдеть, а бꙋдеть до него комꙋ которое дело,
мает(ь) воевода сꙋдити. А естли гостю до полочанина бꙋдеть которое доло, тогъды
мает(ь) искати на нем перед тым, ꙋ чыемъ праве бꙋдеть седеть, а тые мают(ь) сꙋд
свои воеводе ѡтказатъ. А естли не гораздо бꙋдеть сꙋжоно, ино воевода маеть
поправить. Бꙋдꙋть теж вол(ь)ни мещане ѡт мыта вси сꙋхим пꙋтем и водою через все
Великое князство Литовское, як [ж]е вилневцы и трочане ѡт предков нашых мают(ь)
и з ѡсобливого дозволен(ь)я. 

А коли мы положым серебщызнꙋ на всю землю и ѡрдынщызнꙋ, ино з места Полоцкого
мают(ь) нам дати серебьщызнꙋ и ѡрдынщызнꙋ по давномꙋ. 

А мают(ь) нам ѡсобно ꙋ кождыи год давати платꙋ з места Полоцкого до скарбꙋ
нашого двесте копъ грошеи. 

Теж дали есмо им сеножат(ь) нашꙋ Вор, где ѡни мают(ь) плитницꙋ справитъ на
бꙋдован(ь)е ратꙋша места Полоцкого. 

Также вечно вызваляем тым нашым листомъ вси того места люди ѡт сꙋдов и моцы ꙋсих
воевод, п(а)нов, и старость, и сꙋдеи, и подсꙋдков, наместников и их заказцевъ
Великого князства Литовского, так иж перед них ѡ которых коли речахъ позвани
бꙋдꙋтъ, не бꙋдꙋть повинни ѡтповедатъ. Также дедцъких нам и врядником нашым на
них не дават(ь), кроме здрадного дела. Теж воить нинешнии полоцкии и по нем
бꙋдꙋчые воитове тамошъние ꙋ платы и во вси доходы меские, которые жъ приданы на
ратꙋшꙋ бꙋрмистром, не ꙋстꙋпатися. 

Такеж ꙋ их праве немецком некоторые ѡсобливые вины на бꙋрмистров выписаны, ино в
тые вины воить не маеть ꙋстꙋпатися, нехаи тые вины выбирают(ь) бꙋрмистры, подле
права их маидеборского. 

А в заставꙋ мещан полоцких намъ не посылат(ь), нижли ѡни мают(ь) нам на слꙋжъбꙋ
нашу военнꙋю ездити. 

Теж стацеи не мают(ь) ѡни послом нашым и иным никомꙋ давати, тол(ь)ко алиж на
наш приездъ мают(ь) стацею давати. 

А надто на все мы намъ вышшое право ѡставляемъ. 

Сталост и дано ꙋ Берести, на великом соиме берестеиском, лета Бож(ъ)его
нарожен(ь)я 1511 , м(е)с(е)ца июля 20 дня, индыкта 14 . [5] При том были
велебъныи и врожоные п(а)нове: князъ Воитех, быскꙋпъ виленскии, воевода
виленскии, канслер пан Миколаи Миколаевич Радивиловича, воевода троцкии,
маршалек дворныи пан Григореи Станиславович Ѡстикович, пан троцкии, староста
жомоитскии пан Станислав Яновичъ, воевода киевскии, наместник мозырскии и
мерицкии пан Юреи Миколаевичъ, воевода полоцкии пан Станислав Глебович, староста
городенскии пан Станислав Петрович, воевода витебъскии, маршалок и секретар пан
Иван Сапега а маршалок, староста берестеискии и лидскии пан Юреи Иванович
Илинича а маршалок, староста мел(ь)ницкии пан Немира Гримачыч и иные п(а)нове
рада наша. 

А для лепшого сведом(ь)я и бол(ь)шое твердости и печат(ь) нашꙋ казали прывесити
к семꙋ нашомꙋ листꙋ. 

Жикгимонтъ, Бѡж(ь)ю м(и)л(о)стью корол(ь) и великии кн(ѧ)зь. Во имѧ Б(о)жье,
стан(ь)сѧ. Амин(ь). 

Мы, Жикгимонтъ, Бож(ъ)ю м(и)л(о)стью корол(ь) пол(ь)скии, великии кн(ѧ)зь
литовскии, рускии, кн(ѧ)жа прꙋское, жомоитскии и иных. Чиним знаменито симъ
нашим листом, хто на него посмотрить або чтучи его въслышит(ь), н(и)нѣшним и
напотом будучим, комꙋ будет(ь) потреб того вѣдати. 

Били нам чолом дворѧне наши кн(ѧ)зь Василеи а кн(ѧ)зь Андреи Семеновичи
Соколинскии ѡ том, што есмо первеи сего дали им три села в Полоцком повѣте в
Черсвѧтскои волости на имѧ Ладосно, a Величковичи, а Дернца за их службу. [И]
потом есмо тыи села ѡт них взѧли и къ дворꙋ нашомꙋ Черсвѧту привернули длѧ того,
иж к томꙋ дворꙋ нашомꙋ мало людеи было. А против тых селъ, первое нашое данины,
дали есмо им волосткꙋ з люд(ь)ми нашими путными в Полоцком повѣте, на имѧ
Непоротовци. 

И били нам чолом, абыхмо тую волостку и с тыми люд(ь)ми потвердили им нашим
листом на вѣчность. 

Ино мы, вбачивши их службу к нам вѣрную и николи не вмешканную, яко слуг наших
вѣрных, и хотѧчи их заховати ѡхотнеиших и поспешнеиших ку службе нашои, и з
ласки нашое то есмо вчинили и тую волостку в Полоцком повѣте Непоротовскꙋю даем
и дали есмо им, и то потвержаем симъ нашим листом вѣчно и непорушно им самим, и
их жонам, и их дѣтем, и напотом будучим их счадком, з люд(ь)ми путными и зъ их
зѣмлѧми пашными и бортными, и з роспашми, з лесы, з дубровами, з болоты, з
лозами, зъ сѣножат(ь)ми, з луги, з луками, с пастовники, и з ѡзѣры, и з рѣками,
и з рѣчками, с криницами, с потоки, з бобровыми гоны, и сто ставы, и съ ставищи,
и з млыны, ил з их вымелками, и съ сажевками, и з ловы звѣриными, и пташъими, и
рыбными, и со всими входы тых людеи, и платы грошовыми и иншими подат(ь)ми, и
доходы, и вжитки, и со всим по тому, как тая волостка съ стародавна въ границах
сѧ своих мает(ь), и што здавна к неи слушало, и как то к замкꙋ нашому держано
было. Волни ѡни то собѣ розширити, и прибавити, и ку своему лепшому вжиточномꙋ
ѡбернути, как сами налепеи розꙋмеючи. 

А на твердость того и печат(ь) нашу казали есмо привѣсити к сему нашому листу. 

А при том были панове рада наша: кн(ѧ)зь Воитех, бискуп виленскии, воевода
виленскии, канцлѣр наш пан Миколаи Миколаевич Радивиловича, воевода троцкии,
маршалок наш дворныи пан Григореи Станиславович Ѡстиковича, пан троцкии,
староста жомоитскии пан Станислав Янович, воевода киевскии, подчашии наш,
намѣстник мерецкии и мозырскии пан Юр(ь)и Миколаевич Радивиловичь, воевода
полоцкии пан Станислав Глѣбович, староста городенскии пан Станислав Петрович и
вси панове рада наша. 

Псан в Берести, лѣта Бѡж(ь)его тисѧча пѧт(ь)сот первог(о)надесѧт(ь), м(е)с(е)ца
июл(ѧ) 22 д(е)нь, индик(т) 14 . 

Привилеи боѧром, мешчаном и всеи земли Полоцкои на права и вольности ихъ,
водлугъ привилеев великих кн(ѧ)зеи Витовта, Жикгимонта и Скиркгаила Во имѧ
Б(о)жье, амин(ь). 

Все, што сѧ деет(ь) подъ часомъ, ѡт ч(о)л(о)в(е)чее памѧти споломъ сплывает(ь) с
часомъ, а ни ку знаимости напотомъ бꙋдꙋчимъ прыити можеть, бы не вложен(ь)емъ
писма напослед тыи вчинъки были захованы. 

А про то, кꙋ векꙋистои тое речи памѧти, мы, Жикгимонт, з ласки Бож(ъ)ее король
польскии, великии кн(ѧ)зь литовъскии, рꙋскии, кн(ѧ)жа прꙋское, жомоитскии и иных
панъ и дедичъ, чинимъ знаменито симъ нашимъ листомъ, хто на него посмотрить або
чтꙋчи въслышит(ь), н(ы)нешнимъ и потомъ бꙋдꙋчимъ, комꙋ бꙋдеть потреб того
ведати. 

Били намъ чоломъ бояре полоцъкиие и мешчане, и вес(ь) город, всѧ землѧ Полоцкаѧ,
и клали передъ нами листы ѡтца нашого Казимира и брата нашого Алексанъдра,
королевъ и великих кн(ѧ)зеи их м(и)л(ос)ти, што жъ их м(и)л(ос)ть перво сего
пожаловали их и дали имъ права вольнаѧ добраѧ хрестиянскаѧ, какъ в Короне
Польскои, как жо и перво того которое доброволен(ь)ство мели ѡтъ предков наших
великих кнѧзеи, ѡтъ великого кнѧзѧ Витовъта, и Жикгимонта, и Скиргаила. И
просили насъ, абыхмо имъ вси тыи права и доброволеньства нашимъ привильемъ
потвердили. 

Мы, [510 об.] бачачи, ижъ яко предкове их, такъ и ѡни завъжды ꙋ сꙋпол(ь)нои
веръности заховалисѧ кꙋ предкомъ нашимъ и к намъ, хотѧчы имъ тꙋю сталость их
веры и послꙋгу шчедростливостью нашою панскою ѡтъдати, з особливое ласки нашое,
вси тые доброволеньства, листы предъковъ наших, и ѡтца, и брата нашого, королев
и великих кн(ѧ)зеи ихъ м(и)л(ос)ти, симъ нашимъ листомъ потвержаемъ и права
вол(ь)ная хр(ес)тиянскаѧ добраѧ и справедливаѧ симъ нашимъ прывильемъ на вечные
часы даемъ. 

[1.] Напервеи, в ц(е)ркви Бож(ъ)и и в ыменьѧ церковъные намъ не въстꙋпатисѧ, в
дом Божии С(ве)т(о)го Софеѧ, и въ домъ Бож(ъ)и Светого Спаса, и в ыные домы
церковъные намъ не въстꙋпатисѧ. 

[2.] А хто кого ѡбадит(ь) явно а любо таино, ино намъ его не казнити ни ѡдною
виною, а ни имен(ь)ем, ни нѧтствомъ, ни серебромъ, ни шыею, ѡли жъ поставити его
ѡчи на ѡчи на явъномъ сꙋдꙋ хрестиянъскомъ, и того, хто вадилъ, и того, хто на
кого вадилъ, и досмотревъши, межы ними правое нити, хто бꙋдеть што заслꙋжилъ,
какъ право вкажеть, такъ его казънити. 

[3.] А которыи которꙋю вину бꙋдеть заслꙋжилъ, ино того самого казнити по его
вине. А жоны и детеи не заимати, а именья не рꙋшати, нежли которыи бꙋдеть в томъ
деле, а то ведал, тых казнити. Простꙋпит(ь) ли ѡтецъ, ино ѡтца казнити,
простꙋпит(ь) ли сын, ино сына казнити, а ѡтца за сынънюю винꙋ не казънити, а
сына за ѡтцову винꙋ не казънити, только того самого казнити, хто виноват бꙋдеть.

[4.] Такъже хто держить ѡтъчинная имен(ь)ѧ своѧ а любо што комꙋ бꙋдеть великии
кн(ѧ)зь Витовтъ далъ, и великии кн(ѧ)зь Швитрыгаило далъ, и ѡтец, и братъ нашъ,
короли их м(и)л(о)сти, што комꙋ дали, и мы што комꙋ дали, то емꙋ держати, какъ в
Королевъстве Пол(ь)скомъ кн(ѧ)зи, и панове [511] и панове, и мешчане держать. 

[5.] Въсхочет(ь) ли свое именье хто продати или заменити с кимъ, ино, намъ або
наместникомъ нашимъ явивши, продати и заменити. 

[6.] А въ кꙋпленины намъ полоцкии не въступатисѧ. 

[7.] Такъже и въ безадшчины ихъ и в ѡтмеръшчыны не встꙋпатися намъ. 

[8.] Такежъ которыи бояринъ а любо мешчанинъ соидеть съ сего света, ино жона
тая, вдова, доколе на вдовъимъ стольцы седит(ь), и именьемъ мужънимъ володаеть.
А коли всхочеть поити за иного мꙋжа, ино ее силою замужъ не давати, а поити еи с
тымъ, што еи бꙋдеть мужъ записалъ, а штобы то было с ведома племени перъвого
мужа а любо и инымъ добримъ людемъ. А именьѧ ѡставити детемъ, а не бꙋдеть детеи,
ино братьи, а не бꙋдеть братьи, ино ближнимъ первого мꙋжа. 

[9.] Такъже на бояръскии люди и на мешчанскии сѧбры децких намъ и наместникомъ
нашимъ не давати, а бꙋдет ли комꙋ кривъда, ино перъво в г(о)с(по)д(а)ра его
искати правомъ. 

Пак ли не въсхочеть г(о)с(по)д(а)ръ его подобнымъ рокомъ права емꙋ вчынити, ино
намъ и наместникомъ нашимъ децъких давати, а вина, которая бꙋдеть ѡсꙋжена, ино
г(о)с(по)д(а)рꙋ своемꙋ заплатити. 

[10.] А в люди намъ боярскии не въстꙋпатисѧ. 

[11.] А мешчанъ ѡдномꙋ не сꙋдити, сꙋдити ему з бояры и мешчаны. 

[12.] А черезъ порꙋку в нятство не сажати. [13.] А по мꙋце веры не иняти. 

[14.] А холопꙋ и робе веры не инѧти. [15.] А въ подводы намъ конеи в полочанъ не
брати, ни въ посел(ь)скихъ пꙋтъниковъ, ни въ сѧбровъ городских. 

[16.] Такежъ и зъ боярских и з мешчанъскихъ селъ людемъ не надобе никакою
служъбою тягнꙋти к нашимъ кн(ѧ)жимъ дворомъ. 

[17.] А старыхъ сꙋдовъ намъ не посꙋживати, а ни своихъ сꙋдовъ, сꙋдивъши, не
посꙋживати. 

[18.] А въ заставу намъ бояръ и мешчанъ [511 об.] полоцких и посельских
пꙋтниковъ не посылати. 

[19.] А застав нам в Полтескъ никоторых полочаномъ николи не давати безъ ихъ
воли. 

[20.] А с нами имъ быти готовымъ на воину. 

[21.] А по волости Полоцъкои воеводе нашомꙋ не езъдити. А поедет(ь) ли коли в
ловы, ино по станомъ не дарити. 

[22.] А доспѣетьсѧ в которог(о) полочанина тат(ь)ба, а доишчꙋтьсѧ тат(ь)бы, ино
г(о)с(по)д(а)рꙋ ѡтъдати, а чого не достанет(ь), ино татя выдати. 

[23.] А бобри гнати по старои пошлине. [24.] Такъже важъницꙋ в замъку або в
месте нашомъ Полоцъком, которꙋю перъво того деръжали бояре посполу з мешчаны за
предъковъ наших и за ѡтъца нашого Казимира, королѧ его м(и)л(о)сти, а потомъ с
тое важъницы братъ нашъ Александръ, король его м(и)л(о)сть, платъ былъ взялъ кꙋ
его м(и)л(о)сти скарбу, мы, з ласки нашое, засѧ тꙋю вагꙋ и платъ с нее дали
бояромъ и мешчаномъ наполы по давъному, подле сꙋда и въставы ѡтъца нашого, мають
в кажъдыи год держати по два боярины а по два мешчанины и платъ с нее выбирати,
и свою половинꙋ бояре мають ѡбернути на свои потребы. 

[25.] Такъже которыи домы и мѣстца церквамъ Божьимъ здавъна наданы ѡтъ предъковъ
нашихъ, або вл(а)д(ы)к, и игуменьѧ, и иные кн(ѧ)зи, и бояре, и мешчане, и люди
добрие прикꙋпили к церквамъ Бож(ъ)имъ, а тые домы и местъца суть в замъку або
серед места Полоцкого, и бꙋдет ли за панованье шчасное памѧти ѡтъца нашого
Казимира, королѧ его м(и)л(о)сти, и вл(а)д(ы)ка и игꙋмен(ь)ѧ на тыхъ звечных
местъцах церковъных за собою слуги и иные закладни мѣли, мы и тепере вл(а)д(ы)це
и игуменьи дозъволяемъ в тых церъковъных домехъ и на тых местъцах их слуги и
иные закладъни за собою мѣти и их садити, а то тымъ ѡбычаемъ, ижъ мають имъ
слꙋжити, а поземъ [512] а поземъ имъ, г(о)с(по)д(а)ремъ своимъ, с тых местецъ
мають давати. И бꙋдеть ли котории з них торгомъ сѧ ѡбыходити, и ѡни мають
серебъшчинꙋ и ѡрдыншчинꙋ з местомъ нашимъ платити. 

[26.] А которые за местомъ фольваръки, и полѧ, и сеножати церковъные вл(а)д(ы)ка
и игꙋменьѧ мають, на тых поляхъ и на сеножатех не мают(ь) торговых людеи а ни
ремесных за собою садити, нежли мают(ь) садити людеи сельских, которыи бы тамъ
хлебъ робили. 

[27.] Такеж бояре полоцъкие, тымъ жо ѡбычаемъ, которые с них ѡтъчинные свои домы
и местъца внутри города мають або на месте Полоцкомъ, и тежъ естли бꙋдеть ешчо
за ѡтъца нашого Казимира и за брата нашого Алексанъдра, королевъ ихъ
м(и)л(о)сти, ѡтци их и ѡни слушънымъ а раднымъ ѡбычаемъ которые дворыща покꙋпили
або з данины их м(и)л(о)сти мають, тымъ и тепере мы дозъволяемъ на тых
дворышчахъ слугъ и люди за собою садити и их сꙋдити по тому жъ. Которыи бы с
нихъ хотели кꙋпетствомъ або ремесломъ которымъ ѡбыходити, тое мают(ь) з мешчаны
нашими серебъшчинꙋ и ѡръдыншчинꙋ платити и иные слꙋшные поплатки кꙋ пожитъку
нашомꙋ и земъскому. [28.] А што сѧ тычет(ь) серебъшчины, которꙋю жъ воит, и
бурмистры, и радци на свои потребы кладꙋть на место нашо, того церъковъным и
бояръским людемъ помагати не надобе. 

[29.] Теж которые бояре бꙋдꙋть мети близъко места съ стародавна свои лесы, и
боры, и дꙋбровы, и гаи, в тых их лесехъ, и борех, и дꙋбровах, и въ гаехъ не
мають мешчане на свои потребы местъские дерева брати на бꙋдованье домовъ и на
дрова, нежли мають мешчане на свои потребы дерево брати ѡколо места в наших
борехъ, и лесех, и дꙋбровахъ, и гаехъ, гдѣ здавъна бꙋдꙋть бирали, а въ бояръских
не мають [512 об.] брати. А естли бы которыи боярин своею доброю волею дозволилъ
мешчаномъ въ своемъ лесе, и борехъ, и дꙋбровах дерево брати, ино то есть въ его
воли. 

[30.] Такъже в которого полочанина загꙋдять воскъ в Ризе или инъде, а приидеть
до Полоцка, ино полочаномъ взяти тотъ воскъ к собе в городъ, а казнит(и)
полочаномъ по своемꙋ праву, а в то сѧ намъ не въстꙋпати. 

[31.] А полочаномъ наших рекъ ни ѡзер не таити, а хто потаить, и мы тыхъ
сказънимъ. 

[32.] А полочаны намъ не дарытисѧ никому. 

[33.] Также есмо и мыта имъ ѡтъпꙋстили по въсеи нашои державе, и тежъ и
серебъшчинꙋ ѡтъпꙋстили есмо имъ вечъно. 

[34.] А которые полочане межи собою побьют(ь)сѧ, а за децъкимъ простят(ь)сѧ, ино
намъ кꙋница шерстью змиршчыны. 

[35.] Такъже коли посваратьсѧ полочане и выдадꙋтьсѧ в кольце ѡба, ино то вина
наша. А бꙋдеть ли ѡдинъ выдастьсѧ, а дрꙋгии не выдастьсѧ, то есмо имъ
ѡтъпꙋстили. 

[36.] А за закладъную кꙋницꙋ брати по десяти грошеи, а боръцꙋ по два грошы. Тежъ
децкованьѧ ѡтъ рꙋблѧ по чотыры гроши, а миля по грошꙋ. А вл(а)д(ы)чнемꙋ слꙋзе и
боярскому по тому жъ децъкованье. 

[37.] А воеводинымъ слугам тивꙋнства городског(о) не держати, а с тивꙋномъ
воеводинымъ слꙋгам не ездити по волости Полоцкои. 

[38.] А тивꙋну городскомꙋ давати на нашъ двор по три гроши на ден(ь). 

[39.] А на Черсвѣте воеводинымъ слꙋгам не сꙋдити, сꙋдити тивꙋну по старои
пошълине. 

[40.] Такъже на Невли сꙋд(ь)и не быти и по всеи волости Полоцкои, сꙋдити воеводе
на городе. 476 [41.] А такъже вл(а)д(ы)це на попех полоцких кꙋница собранаѧ
шерстью. 

[42.] А в пригон попом и игꙋменомъ ко вл(а)д(ы)це не ходити. 

[43.] А ц(е)рковныи домы присмотрѧти старостамъ городскимъ. 

[44.] А церковъных земль вл(а)д(ы)чнымъ слугам не держати. 

[45.] А грывострызцꙋ по волости не ездити а ни л(ь)ну брати [513] брати. 

[46.] Такъже намъ, г(о)с(по)д(а)ру, давати намъ воеводꙋ нашого полочаномъ по их
воли, а которыи бꙋдеть воевода нашъ нелюбъ, и намъ имъ воеводꙋ нашого дати по их
воли. 

[47.] А приехавъши воеводе нашому к Полоцъку, перъвого днѧ емꙋ крестъ целовати к
полочаномъ на томъ, што жъ безъ их справы полочанина не казънити ни въ чомъ. 

[48.] А воеводꙋ городомъ не дарити. [49.] Тежъ полочаномъ всимъ жити в Полоцъкꙋ
добровольно, покуль хто хочеть. А бꙋдет ли которому полочанинꙋ ѡт насъ
насильство, намъ его силою не держати, ино емꙋ чистъ пꙋть, куда хто хочеть, безъ
кажъдое зачепъки. 

[50.] Ав въ своем именьи во въсемъ воленъ, ида прочъ продасть а любо которомꙋ
приятелю своемꙋ прикажеть, в то намъ не въступатисѧ. 

[51.] А которыи полочанинъ иметь намъ ѡ чомъ жаловатисѧ ѡ насил(ь)и на
полочанина жъ, прыехавъши в Литвꙋ ѡдинъ безъ истца, намъ з Литъвы децъкого не
слати, писати намъ листъ свои к воеводе нашому, хотѧ ѡ см(е)ртнои вине, ино емꙋ
сꙋдити по целованью. 

Ѡсꙋдивши его, в Полоцъку жъ казнити виноватого по ихъ праву, с полочаны по
испросꙋ. 

[52.] А воеводе нашомꙋ ѡтъ пригонов городских посꙋловъ не брати. 

[53.] А чоломъбитье намъ в полочан приимати. 

[54.] Также воеводе нашомꙋ ѡтъ варь имати гостинца по полꙋкопѣю всѧкое вара. 

Сталосѧ и дано в Берести, на великомъ соиме, лѣта Бож(ъ)его тисѧча пят(ь)сотъ
первогонадесят(ь), м(е)с(е)ца июлѧ двадъцать третии день, индикта
четвертогонадесятъ. 

При томъ были велебныи врожени: кн(ѧ)зь Воитехъ, бискупъ виленскии, воевода
виленскии, канъцлер панъ Миколаи Миколаевич, воевода троцъкии, маръшалокъ
дворныи пан Григореи [513 об.] Станиславович Ѡстиковича, пан троцкии, староста
жомоитскии пан Станислав Янович, воевода полоцъкии панъ Станиславъ Глѣбович,
староста городенскии панъ Станиславъ Петровичъ, воевода витебъскии, маръшалокъ и
секретаръ панъ Иванъ Сопѣга, маршалокъ, староста берестеискии пан Юрьи Ивановичъ
Ильинича, маршалокъ, наместникъ мелницкии панъ Немира Грималичъ и иные панове
рада наша. 

А длѧ лепъшог(о) сведомъѧ и большое твердости и печат(ь) нашꙋ казали есмо
приложити к семꙋ нашому листꙋ. 

Confіrmatіo regіs Sіgіsmundі ad іdem Чиним знаменито симъ н(а)шимъ листом, хто
на него посмотрит(ь) або чтучи его ꙋслышит(ь), нинешнымъ и напотомъ будучимъ,
кому того потреб будет(ь) ведати. 

Билъ намъ чолом воевода полоцкии пан Станислав Глѣбович и поведил перед нами,
што ж воевода витебскии, маршалок и секретар(ь) н(а)шь, намѣстник брѧславскии
пан Иван Сопѣга спустил ему куплю свою в Полоцкомъ повѣте на имя Медведовскую, а
Хроловскую, а Маръкьяновскую. И теж ѡн самъ покупил земли в людеи н(а)ших
Полоцкого повета, на имѧ ꙋ Василѧ, а въ Ивана, а в Микипора Мартиновичов, а въ
Яцка и в его невестки Ѡлексеевое Варвари, а в Михаила Павловича и в его тещи
Васковое Маръи, а въ вдовы Левошкое Ѡстапковича Феврон(ь)и и в ее с(ы)нов, а въ
Васка Захарьинича, а в Богдана Федоровича Головнинича, а в Васка Левонидовича
Б(о)гатыревича, а в Микулы Ивановича Борисовича, а в Сенка Володчинича, а в
Матфея Ивонича, а в Ивана Макаровича на Ѡстровне, и в ихъ брат(ь)и, и в ихъ жон,
и в ихъ детеи ѡбел(ь) вечно. 

И на то на все ѡн листъ п(а)на Иванов Сопѣжин и теж тых людеи листы купчие перед
нами вказывал и билъ намъ чолом, абыхмо ему на то дали наш листь и потвердили
быхмо то емꙋ н(а)шимъ листом на вечность. 

Ино мы, з ласки н(а)шое, на его чоломбит(ь)е то вчинили, тыи земли, што пан Иван
Сопѣга емꙋ спꙋстил, и теж тыи вышеи писаныи купли его потвержаемъ сим нашим
листом вечно, ему самому, и его жоне, и их детем и напотомъ будꙋчим ихъ
счадкомъ. Мает(ь) ѡн и его наследки то держати со всеми землѧми пашными, и
бортьными, и съ сеножати, и зъ бори, з лесы, и з дубровами, и зъ гаи, и зъ
ѡзери, и з ставы, и ставищи, и зъ реками, и з речками, и зъ бобровыми гоны, и з
дан(ь)ми грошовыми, и медовыми, и куничными, и со всимъ правом и панством, так
долго и широко, как сѧ то здавна в своих границах мает(ь), подлугъ куплы своеи.
Волен ѡн и его наследки то розширити, прибавити, двори собе збудовати, ставы и
млыны собѣ справити и къ своему вжиточному и лепшому ѡбернути, как сами налепеи
розꙋмеючи. 

А служба нам с тог(о) маеть быти военнаѧ подлугъ ꙋставы и ꙋхвалы земское. 

А на твердость того и печат(ь) н(а)шꙋ казали есмо привесити к семꙋ н(а)шому
листу. Пры том были: кн(ѧ)зь Воитех, бискуп виленскии, воевода виленскии,
канцлер пан Миколаи Миколаевич, воевода троцкии, маршалок дворныи пан Григореи
Станиславович Ѡстиковича, пан троцскии, староста жомоицскии пан Станислав
Янович, староста городенскии пан Станислав Петрович и иныи пановѣ рада. 

Псан в Берестьи, на великом соимѣ, лета Бож(ъ)его тисеча пѧт(ь)сот
первогонадесѧт(ь), м(е)с(е)ца июл(ѧ) 28 ден(ь), четвертыинадѣсѧт(ь). 

Жикгимонт, Бѡж(ь)ю м(и)л(о)стью корол(ь) пол(ь)скии, великии кн(ѧ)зь
ли(товскии). Чиним знаменито сим нашим листом, хто. 

Били нам чолом мещане полоцкии на имѧ Никифор Ѡскѣрчиничь з брат(ь)ею своею, 3 -
а Иван Козчичь з брат(ь)ею своею, а Сава Микитиничь з брат(ь)ею своею вшачане, а
Матфеи з брат(ь)ею, а Сидор з брат(ь)ею ж Телитчиничи ѡ том, што перво сего брат
наш, щастное памѧти Александръ, король и великии кн(ѧ)зь его м(и)л(о)сть, дал
был их дворѧнинꙋ нашомꙋ Петрашкꙋ Епимаховичꙋ и зъ их землѧми. И потом вжо мы тую
данину брата нашого ему нашим листом потвердили тым ѡбычаем, естьли ѡни
въсхотѧт(ь) ему служити по своеи доброи воли тою службою, которою служили ѡтцу и
брату нашомꙋ, королем их м(и)л(о)сти, и ѡни нехаи служат(ь), а не въсхотѣли л(ь)
бы ему служити, и ѡни нехаи идут(ь), кꙋда хотѧчи, земли свои ѡставивши. И
многокрот(ь) жаловали ѡ том нам, што ж Петрашко Епимаховичь не по тому их
держит(ь), как ѡни служили ѡтцꙋ и брату нашомꙋ, королем их м(и)л(о)сти. 

Ино тыми разы, пришодши перед нас, дворѧнин нашъ Петрашко Епимаховичь и сознал
перед нами, што ж вжо с ними сѧ згодил, и их сѧ ѡтстꙋпил, и тую землю, на
которои ѡни седѣли, имъ жо продал, и взѧл в них за тую землю чотыриста коп
грошеи, и на то и листъ им свои дал, што ж вжо их самихъ и ихъ земль не имает(ь)
поискивати, а ни его жона и ихъ дѣти, вѣчно. 

И били нам чолом, абыхмо на то дали им нашъ листъ и потвердили нашим листом. 

Ино коли Петрашко Епимахович их сѧ ѡтступил и тую землю им продал, и взѧл за то
[в н]их чотыриста коп грошеи, и листъ свои на то им дал, и мы на то дали им сесь
наш листъ и потвержаем то сим нашимъ листомъ, мают(ь) ѡни земли свои держати со
всим по томꙋ, как и перед тым дер[ж]али, а Петрашко Епимаховичь вжо не мает(ь) в
них и в ихъ земли вьступатисѧ, и его жона, и их дѣ[ти], а ни их поискивати,
вѣчно. И волни ѡни тыи земли свои ѡтдати и продати, заменити, росширити,
прибавити и къ своему вжиточному и лѣпшому ѡбернути, какъ сами налѣпеи
розꙋмеючи. 

А мы вжо не маем их самих и ихъ земли никомꙋ ѡтдавати, а маем ихъ держати по
тому, как и иных мѣщан полоцких. 

А на твердость того и печат(ь) нашу казали есмо приложит(и) к семꙋ нашомꙋ листу.

Псан в Берестьи, лѣта Б(о)жьег(о) тисѧча пѧт(ь)сот первогонадцат(ь), м(есе)ца
августа 2 д(е)нь, индик(т) 14 . 

Жикгимонт, Бѡж(ъ)ю м(и)л(о)стью корол(ь) и великии кн(ѧ)з(ь). Воеводе полоцкомꙋ
пану Станиславу Глѣбовичꙋ и иным воеводам полоцким, хто и напотом ѡт нас
будет(ь) Полтескъ держати. 

Били нам чолом боѧре полоцкие Василеи з брат(ь)ею Богдановичи Яцкевича и
вказывали перед нами листъ брата нашого Александра, королѧ ег(о) м(и)л(о)сти и
великого кн(ѧ)зѧ, што ж его м(и)л(о)сть дал ѡтцꙋ их ч(о)л(о)в(е)ка путного и з
землею в Полоцком повѣте на имѧ Семенка Сверщка и зъ дѣтми, на Нечерци. 

И били нам чолом, абыхмо им на то дали наш листъ и потвердили то нашим листом. 

Ино мы им на то сесь наш листъ дали и з ласки нашое длѧ их вѣрное службы того
ч(о)л(о)в(е)ка Семенка Сверщка и з дѣтми, и зъ землею его пашною и бортною, и з
сеножат(ь)ми, и з рѣками, и з езы, и с озѣры, и со всими его входы, и з службою
потвержаем сим нашим листомъ вѣчно, им и ихъ жонамъ, и дѣтем ихъ, и напотом
будꙋчим их счадком. 

А на твердость того и печат(ь) нашꙋ казали есмо приложити к сему нашомꙋ листу. 

Псан в Берести, лѣта Б(о)жего тисѧча пѧт(ь)сот первогонадцат(ь), м(е)с(е)ца
авгус(та) 8 ден(ь), индик(т) 14 . Пр(а)в(ил) вое(вода) витеб(скии), мар(шалок) и
сек(ретарь) пан Ив(а)н Семен(ович) Сопѣг(а). 

Жикгимонт, Бѡж(ь)ю м(и)л(о)стью корол(ь) и великии кн(ѧ)зь. Воеводе полоцкомꙋ
пану Станиславу Глѣбовичꙋ. 

Били нам чолом бояре полоцкии Михаило а Иван Невел(ь)ские и просили в нас людеи
наших путных Полоцкого повѣта в Кꙋбличах на имѧ Ивана Матфеева, Ѡхрема, Ермола,
Давыда, Рысѧ, Федота, Макара, Ивана Ермоловича, Ѡфонаса, Нефедя, Матшака. А
повѣдали нам, што ж ѡтчина их ѡтошла въ сторонꙋ великого кн(ѧ)зѧ московског(о) и
не мают(ь), сѧ на чом поживити, а тых, деи, людеи тол(ь)ко двѣ службе пꙋтных. 

Ино и твоя м(и)л(о)сть нам ѡ том повѣдилъ таким же ѡбычаем и жедал нас за ними,
абыхмо их тым пожаловали против их ѡтчины. 

И мы им в том ласкꙋ нашу вчинили, тыи люди им есмо дали. Твоя бы м(и)л(о)сть
велел в то их ꙋвѧзати, нехаи ѡни служат(ь) им по томꙋ, как на насъ служивали
были. 

Псан в Берести, авгус(та) 12 д(е)нь, индик(т) 14 . 

Жикгимонт, Бѡж(ь)ю м(и)л(о)стью корол(ь) великии кн(ѧ)зь. Воеводе полоцкому пану
Станиславу Глѣбовичꙋ. 

Бил нам чолом боярин полоцкии Яцко Сенкович ѡ том, што есмо перво сего дали были
ему людеи наших пригонных ꙋ Полоцком повѣте на имѧ Лугинцов, и твоѧ м(и)л(о)сть
тых людеи ему не подал длѧ того, иж ѡни къ двору нашому Бел(ь)чицкому пашню
пашут(ь) и вси потѧгли тѧгнуть, и ты тых людеи по давномꙋ казали к тому двору
нашомꙋ держати. И ѡн бил нам чолом и напротивкꙋ того просил в нас людеи наших,
чотырех служеб путных в Полоцком повѣте на Могилне на имѧ Воилѧ Мартишова, а
Кузмы, брата ег(о), а Савы Неронова, а Лукъяна Трубы, а Ѡлексея Иванова, а
Лук(ъ)яна Сновиду, а Ѡфонаса Ѡнтонова, а Ходора Ѡртюхова, а Ѡрехвꙋ Ехимова, а
Василѧ Дꙋдина, а Евфима Залавского, а Игната Семенова, а Моисея Захар(ь)ина, а
Семоха Еремеева, а Степана Тѣрешкова, а Васка Ефимова, а Нестера Денисова, а
Перхꙋра Ксабичина, а Василѧ Иванова, а Семена Благꙋлина, а Дмитра Яковлева. Ино
твоѧ м(и)л(о)сть и сам перед нами повѣдил, што ж тыи люди толко чотырма службами
путными нам служат(ь). 

И мы, з ласки нашое, за его к нам вѣрную службу, тых людеи дали ему, и ег(о)
жонѣ, и детем их вѣчно со всим с тым, как тыи люди на нас держаны. 

И твоя бы м(и)л(о)сть ему в то ꙋвѧзанье дал. 

Псан в Берести, лѣта Б(о)жег(о) тисѧча пѧт(ь)сот первог(о)надцат(ь), м(е)с(е)ца
авгус(та) 19 д(е)нь, индик(т) 14 . Пр(а)в(ил) воев(ода) полоц(кии) п(а)н
Ст(а)н(ислав) Глѣбов(ич). Гринко Громыка. 

Квитацыѧ подскарбему земскомꙋ п(а)нꙋ Абрамꙋ Езофовичꙋ с чинен(ь)ѧ личъбы з
розных прыходов, до скарбꙋ г(о)с(по)д(а)ръского належачихъ Жикгимонт, Бож(ъ)ю
м(и)л(о)стю. Чинимъ знаменито симъ н(а)шимъ листом, што ж брали есмо личбу с
п(а)ны радами н(а)шими в подскарбего земского в п(а)на Абрама Езофовича, лета
Бож(ъ)его тисяча пятьсотъ перъвогонадцать, м(е)с(е)ца ѡкътебря третии д(е)нь, ꙋ
вилию с(вя)того Франътишка, в пятницꙋ, ꙋ великои светлицы, инъдикта
пятогонадцать. 

Поведил намъ, што ж взял с коморъ н(а)шихъ: с комори Ковенское, почонши ѡт
Мясопустовъ, которие были инъдикта четвертогонадцать, три тисячи копъ и триста
копъ и шест(ь)десятъ копъ и шест(ь) копъ гр(о)шеи. 

Также з мынцы взялъ ѡт св(я)того Балтромея, которое с(вя)то было инъдикта
третегонадцать, до Великодня, которое св(я)то было инъдикта четвертогонадцать,
тисячу копъ гр(о)шеи. 

А в Занка, городничого виленского, а въ- в Ондрея, восковничих виленских, взял с
коморы Виленское, почонъ ѡт того жъ св(я)того Балтромея, которое с(вя)то было
того ж инъдикта третегонадцать, до Великодня, которое с(вя)то было инъдикта
четвертогонадцать, тисячꙋ копъ гр(о)шеи. 

А с коморы Полоцъкое взял, почон ѡт того ж с(вя)того Балтромея, которое св(я)то
было того жъ инъдикта третегонадцать, до Мясопустовъ, которые ж были инъдикъта
четвертогонадцать, тисячу копъ и полчетьвертаста копъ гр(о)шеи. 

А съ Смоленское коморы взял ѡт того ж с(вя)т(о)го Балтромея дня, которое жъ
с(вя)то было инъдикта третегонадцать, до семое сꙋботы, которые жъ Светки были
инъдикта четвертогонадцать, ѡсмъсот копъ гр(о)шеи безъ полꙋторы копы гр(о)шеи. 

А в Михеля с коморы Берестеиское и Луцкое взял ѡт того ж св(я)т(о)го Балтромея
дня, которое св(я)то было инъдикта третегонадцать, до св(е)т(о)го Михала дня,
которое с(вя)то сего индикта пятогонадцать, тисячꙋ копъ гр(о)шеи. 

А в Оврама Шахновича с коморы Луцкое взялъ ѡт того ж св(я)того Балтромея дня,
которое с(вя)то было инъдикта третегонадцать, до с(вя)т(о)го Михала дня, которое
с(вя)то сего инъдикта пятогонадцать, двесте копъ гр(о)шеи без пяти копъ и
семънадцать гр(о)шеи. 

А в Маика взял с коморы Володимерское ѡт того ж св(е)т(о)го Балтромея, которое
с(вя)то было инъдикта третегонадцать, до св(я)т(о)го Михала дня, которое ж
св(я)то было сего инъдикта пятогонадцать, шест(ь)десят копъ и семъ копъ и
шест(ь) грошеи. А зъ Бел(ь)ское коморы взял, почонъ ѡт того св(я)т(о)го
Балтромея дня, которое св(я)то было инъдикта третегонадцать, до св(я)т(о)го
Михала дня, которое с(вя)то инъдикта пятогонадцать, двесте копъ гр(о)шеи. А зъ
Дорогицъкое коморы взял ѡт того ж св(е)того Балтромея дня, которое с(вя)то было
инъдикта третегонадцать, до св(я)т(о)го Михала дня, которое с(вя)то было сего
инъдикта пятогонадцать, двадцать и чотыри копы гр(о)шеи. 

А корчомных п(е)н(я)зеи инъдикта четвертогонадцать и инъших н(а)ших п(е)н(я)зеи,
што до него дошло, шест(ь)сот копъ и шест(ь)десятъ копъ и пол- ѡсмы копы
гр(о)шеи. 

Ино ѡнъ вси тые п(е)н(я)зи до того дня до св(я)т(о)го Франтишка роздалъ на листы
и на ꙋстное росказанъе н(а)шо кн(я)земъ, и п(а)ном, и служебным, и дворяном
н(а)шимъ, и на иные потребы н(а)ши. И назвышъ того ѡстали есмо ещо ему винни
сем(ь) тисячъ копъ гр(о)шеи и двадцать копъ гр(о)шеи. То ѡнъ маеть собе выбрати
с комор н(а)шихъ, а мы его ты[мъ] нашимъ листомъ квитуемъ. 

А при том были: воевода виленскии, канцлер, пан Миколаи Миколаевичъ; воевода
троцкии, маршалок н(а)шъ дворныи, пан Григореи Станиславович Ѡстиковича; пан
троцкии, староста жомоитскии, пан Станислав Янович; воевода полоцкии панъ
Станиславъ Глебович; староста городенскии панъ Станиславъ Петрович; воевода
витебъскии, маршалок и секретар н(а)шъ, пан Иванъ Сопега. 

Сталося и дано на великом соиме берестеискомъ, под датою вышеписаною. 

Во имя Отца и С[ы]на и с[вя]т[о]го Д[у]ха. амин[ь]. Ми, княз[ь] Федоръ
Любортович, чинимо то знаменито сим своим листом каждомоу добромоу, кто коли на
нь оузрит, или оуслышить єго чтоучи, кому єго боудет потребизна, и нынѣшним и
потом боудоущим, — аже приида пред насъ и пред паны пан Ивашко Дѣдошицкии
Милѣишичь жаловалъ и позвалъ пан[а] Татомира Балицког[о], аже ємоу побраль пан
Татомирь вепрѣ оу Черном Лѣсѣ коло Тоурьи оу Балины и поораль ємоу поле и
покосиль и доубровы чересь границю. А мы ємоу право дали с ним; пан Ивашко
Дѣдошицкии положиль свои листы граничныи пред нами и пред паны; пан Татомирь
Балицкии приганиль листом пан Ивашковым Дѣдошицког[о], иже соуть листове
неправиии, фалшевнии. Право такь нашло: пан Ивашко Дѣдошицкии имаєть очистити
листы свои — пан Ивашко Дѣдошицкии не могль очистити листовь своихь. Право такь
нашло: ажь пан Ивашковы листы оуморени на вѣкы, ажь не имаєть ими оуспоминатися,
ани єго ближшии. Право так нашло: имають оуказати свою границю старци обьчими.
Мы єсмо выслали нашего оурядника — пан[а] Ленка, старостоу зоудечевског[о] на
тоу-то границю. Пан Ивашко Дѣдошицкии поставил старцѣ обьчии, пан Татомирь
постивиль (!) старцѣ о бьчии. Тоти старци сгодилися с обою стороноу на одино
слово: вызнали, оуказали староую границю и врочища межи Дѣдошичи и межи Баличи.
Стали оу Великого Крихова, кде переходить дорога зоудечевская подлѣ Оузножи
поперек доубровы к Нечачю лѣсови и подлѣ лѣса горѣ и подлѣ доубровы горѣ до
Лѣсоцкои дороги, котрая идеть и Зоудечева до Долины, — тою дорогою поперек лѣса
и поперек потока Нечача. Тою-жь дорогою зоудечевскою къ Котешевоу къ бортномоу
доубью. От бортного доубья поперек доубровы к могылкам. От могылок поперек рѣки
Соукиля к дорозѣ, котрая дорога идеть из Дѣдочичь до Баличь, поперекь дорогы к
Теплици къ Грибович доловь Теплицею до рѣки до Свѣчѣ. От оустья Теплицѣ,
Грибович поперек рѣки Свѣчѣ и поперек поля к Чорномоу Лѣсоу к потокоу к
Лоужешевѣ, кде оупадоуєть в ню, оустьємь поток Волоуєвь поперек потока Лужешева
горѣ потоком Волоуєвом лѣсом кь потокоу Дрыжани. Поперек потока Дрыжани лѣсом к
оустью Солотвинѣ оу рѣкоу Тоурью. Поперек рѣки Тоурьи, горѣ Солотвиною потоком,
поперек Лѣса Черного къ сѣлцѣ. Звыше тыхь врочищь лѣсъ и поле и доубровы — то
єс[ть] Дѣдошицкоє; изниже тых врочищь: лѣсь и Балина, вокно солноє, и поле и
доубровы — то єс[ть] Балицкоє. Пан Татомирь Балицкии довель своихь границь и
зыскаль по тоты врочища старци обьчими; и на то помочноє далъ, а мы єсмо взяли.
А при том были свѣдци: пан Ленко староста, пан Задеревецкии Дмитрь, пан Сенко
Процевич, пан Малофѣи, пан Драгомиръ, пан Манко Ардевови, пан Прокопъ Няневич,
иныхь досыть при том было добрыхъ. А мы єсмо на то свои лис[т] далі и печать
свою привѣсили паноу Татомирови Балицкомоу на потвержениє тыхъ границь и
врочищь. А то ся дѣяло в нашем дворѣ въ Зоудечевѣ, на д[е]нь с[вя]т[о]го
м[оу]ч[е]н[и]ка Остафия под лѣты р[о]ж[е]ства Х[ри]с[то]ва 1000 лѣтъ 263 лѣта. 

Мы, Иліа воевода, господаръ земли молдавскыхъ, знаменито чинимъ оурѣдомъ того
листа оусимъ, комужъ есь потребизна, нинѣшнимъ и потомъ будущимъ, како намисковъ
нашихъ наслидуючи, оу добротѣ обѣтниць ихъ вѣрою достоиною и оуставичною
жадливостію исним случити наиіаснѣишему княжати пану Владиславовы, полскому
кролювы, литовскому князу наивышему, рускому дидичю и иныхъ многых земли
господарю, пану нашему м[и]л[о]стивому, и его намѣсткомъ, коруни кролевства
полского, ко безъпечною вири ч[и]стою и уставичнои службы завѣзати хотѣчи тому
исному пану нашему м[и]л[о]стивому, пану Владиславовы-кролевы и его с[вя]тои
корони того исного кролевства полского, и его намѣсткомъ, — оучера тоу у Левовы
посполу съ въсею радою нашею, ритерми, бояре и панстви, и з городи, мѣсти,
землѣми подданными, и каждого стадла а-любо рѣду намъ подданными людми, виры
правои голдь презь оурѣдь присѣги тыми слови, доткнувшися с[вя]того крижа и
древа Б[о]жіа: „Іа, Иліа, воевода-господаръ земли молдавскоӥ, присѣгаю и
обицуюся вѣрно без лъсти и без хитрости освичености вашеи корони кролевства
вашего полскои, и его намѣсткомъ съ въсѣми землѣми и людми моими виру ч[и]стую.
И вѣренъ хочю быти. Тако ми Богъ помози и с[вя]таа достоиная пан[н]а Маріа и
оуси с[вя]тыи, и тотъ с[вя]тыи крижъ хвалебныи въ всеи покори и почестъноси“.
Учинили есми къ сеи службѣ тому исному паноу нашемоу м[и]л[о]стивому пану
Владиславу-кролеви и корони кролества полского и его намѣсткомъ, колко кротъ
будетъ потрѣбизна на вѣки-вѣчніи часы, съ въсѣю нашею моцію и радою, ростропни,
доброволно ся завѣзуючи, обицуючи и слюбуючи тако за насъ, и за оуси наши дѣти и
подданныи, — иже голдь прѣдреченныи службы и обѣтници нашеи под чъстію и вѣроую
вѣрни и оуставичне заоужды на вѣкы безь отмолвы и безь противлиня къ воли того
исного пана нашего м[и]л[о]стивого кролѣ полского и корони и его намѣсткомъ на
каждыи часъ ховати, съ въсею пилностію бачити, противъ каждому непрііателеви
а-любо непрііателемъ ихъ приклонити помочи, и помочи парсуни нашеи съ въсею
силою людіи нашихъ, колко кротъ где коли будетъ потрѣбизна чинити. А николи не
хочеми быти оу ради смолвы снѣтію чересъ ся, а-любо чересъ кого иного. А-любо
иныи-где бы коли того исного пана нашего наим[и]л[о]стниишого кролѣ полского и
коруны его намѣсткомъ лихое оуволотство ражено, а-любо молвено,— и овшемъ мили:
зъ ихъ оусѣхъ противныхъ речіи, которы бы коли ку нашеи знаемости пришли,
оуставичніи обыслати и выстеречи, а николи инъшего собѣ пана мимо прѣдреченного
наиіаснѣшого пана м[и]л[о]стивого Владислава-кролѣ и его коруни кролевства
полского искати и выбирати. И его намѣсткомъ и къ оусимъ нашимъ нас и наше
подданныи нинишнимъ и потомъ будущіи завѣзуеми оучинити и полнити тотъ истинныи
голдъ и службу напрѣдъ виписаную чинити бачити. Оурѣдомъ того листа нашего
пичатъ наша есь привишена. Писано въ Ливовѣ, у срѣд[у] по Въздвиженіе ч[е]стнаго
крста. в лѣт 6944 сеп. 19. 

Мы, Петръ воевода, з Божіею милостію господаръ земли молдавскои, с паны радою
нашею молдавскои, а и съ нашіимъ митрополитомъ киръ-Ѳеоктистомъ, и съ всями паны
отъ велика даже и до мала, радили есмы и много подумали межъ собою о утисненіе и
погибели земли нашеи, щожъ съ усихъ сторонъ имаемъ, а наибулше — отъ турковъ,
иже набрали и берутъ по кулкось разовъ и просятъ у насъ даны: двѣ тысѣчи
угорскыхъ златъ. Ино мы недужъ быхомъ дати еи, а боронитисѣ намъ — никакъ,
занужъ помочь и подпоры жаднои не имаемъ ни-отколѣ, какъ предци наши имѣли. А не
давши имъ, сами собѣ возмутъ, какъ и дотулъ брали — жоны и дѣти братеи нашихъ.
Того-дилѣ радили есмы уси посполу поднѣти собѣ неволю, какъ мочи-имемъ, и
похилити соби голову тому поганству: наити и дати имъ, на що мочи-имемъ ихъ
упросити, докулъ ачеи сѣ Богъ милы смилуетъ, абыхомъ тижъ могли отъ Бога помочь
имѣти и стороны свои наити, какъ и наши предци имѣли. Протожъ, урадивши то, уси
посполу просили есмы нашего болѣрина пана Михаила-логоѳета, абы пошелъ до
турковъ поднѣти нашу тѣготу, узѣвши Бога на помочь, и учинити намъ миръ, какъ бы
наша землѣ не гибла дале. Мочи-имет ли ниже-що, так и добро! а пакъ ли не
мочи-иметъ съ того спросити, а вынѣти, тогди дати и тоты двѣ тисѣчи златъ
угорскыхъ, абы намъ упокои был, абы землѣ наша дале не гыбла. И слюбили есмы и
слюбуемъ с симъ нашимъ листомъ пану Михаилу-логѳету, абыхомъ не спустили жаднаа
слова на него николи, аны бы пакъ моглъ никто на него речи, аже онъ тои даны
учинилъ, — занужъ мы его уси посполу послали, — и тоту данъ дати по нашеи
неволи. И на то листъ нашъ дали есмы пану Михаилу-логѳету исъ усими нашими паны
и радою молдавскою подъ нашу печать и подъ печати усихъ боярь нашихъ, абы онъ съ
усимъ серцемъ нашего упокоя-длѣ ходилъ. А панове наши по именю: а наипервы
митрополита нашего киръ-Ѳеоктиста, а пана Братула, пана Думы Браевича, пана
Лазора, пана Станчула, пана Маноило, панъ Иванъ Балчанъ, панъ Оана Пынтече, панъ
Козма Шандровичъ, панъ Ходко Щиборъ дворникъ, панъ Петръ пръкалабъ, панъ Петръ
логѳетъ, панъ Ходко Крецевичъ, пан Моика и братъ его панъ Тоадеръ, панъ Гоянъ,
панъ Косте Орышъ, панъ Косте Дановичъ, панъ Шендрика Толочка, панъ Лазя Питикъ,
панъ Андрушко, панъ Іонъ Бучумъ, панъ Миккралъ дворникъ, панъ Тоадеръ Дулчевичъ,
панъ Михулъ Старостичъ, панъ Сина Хотинскы, панъ Болбосѣ постелникъ, панъ Романъ
Худичъ, панъ Іацко Худичъ, панъ Ивашко Хринковичъ, панъ Илѣ вистнарникъ, панъ
Васко Левичъ, панъ Хринко Левичъ, пан Данчулъ Кнѣжчинъ, панъ Нягкымпянъ, панъ
Ивашко Устекли, панъ Драгославъ, панъ Негои и братъ его панъ Братулъ, панъ
Еремиа, панъ Порка, панъ Езерянъ комисъ, панъ Михулъ столникъ, панъ Гангудъ
спатаръ, панъ Негрилъ дворникъ, панъ Дракоше чашникъ, панъ Зянко, панъ Дума
Микачъ, панъ Дума Галбинъ, панъ Косте Цоличъ, панъ Петръ Сръвескулъ, панъ Микулъ
спатаря и панъ Журжолѣнцѣ, и наши писари: панъ Тоадеръ Проданъ и панъ Добрулъ и
панъ Кръстѣ и панъ Вулпашъ и панъ Сольманъ и ины усы. А Стецко писалъ у Васлуи.
Въ лѣто 6964. 

† М[и]л[ос]тію Б[о]жіею мы, Стефан воевода г[ос]п[о]д[а]ръ [земли молдавскои
знамени]то чинимь ис сѣмь нашимь листомь въсѣмь, кто на-нъ възрит или его чтучи
оуслышить, оже бл[а]гопроизволи г[о]с[по]д[арст]во ми нашимь благимь
произволеніемь и свѣтлимь и чистимь еръцемь и от въсея нашея доброя волея и от
Б[ог]а помощія, яко да оутвръдимь и оукрѣ[пимь] нашь монастирь от Молдавица,
идеже есть храмь с[вя]т[а]го Благовещеніа и где есть игумень, нашь молебникь,
попа-Анастасіе. И оучинили есмо въ зад[оу]шіе и за спасеніе родитель нашихь и за
наше здравіе и за здравіе детеи нашихь, и дали и потвърдили есми тому свѣтомоу
нашему монастирю от Молдавица, оу нашеи земли у молдавьскои, села на имѣ
Сынгурѣніи, що соуть у волости Кигнячю и Иояна Брумарева, съ кръницами, — на имѣ
кръницамь: кръница Берестова и два кръници у верха Сухои, и една пасика, где
была пасика Брумарева, и на Прутѣ едно озеро на имѣ Блисчѣтул исъ блисче целомь
малымь езеромь, и выше озера Блисчатула другое озеро на имѣ Будоеле, и другое
озерце Секриюль, и една гръла, що есть оу углу Прута и оупадаеть оу озера, и
една гръла, що сѣ зоветь гръла Булхакова, и другая гръла, що выходить изь озера
долу до мосту, и едно село оу гърли Гътури на имѣ Блъцаціи. И такожде, ре,
оусталь Ивашко Армѣнчич прѣд нами и пряд усими нашими бояры по своеи доброи воли
и даль с[вя]тому монастирю нашему от Молдавици половина села — от Остъпчань
вишнію част[ь], где был Остапковъ тъман[ъ] оу Туріи у волости Яскои. Ино ми,
видѣвше ег[о] доброе произволеніе и дааніе, а ми такожде, ре, есми дали и
потвръдили с[вя]тому монастирю нашему от Молдавица тую половина села — от
Остъпчань вышнию част[ь], где быль Остапковъ тъман[ъ] у Туріи у волости Яскои.
Тое въсе вышеписанное да ест[ь] от нас оурикь исъ въсѣмь доходомь с[вя]тому
монастирю нашему от Молдавица, и да ест[ь] непороушанно николи же, на вѣки
вѣчныя. А хотарь тимь селомь вишеписанным — да есть от оусихь сторонь по старому
хотарю, куда извѣка оживали. А на то ест[ь] вѣра г[о]с[по]д[арст]ва ми —
вишеписанныи Стефан воевода, — и прѣвъзлюбленныхь дѣтей г[о]с[по]д[арст]ва ми —
Алеξандра и Петра. И вѣра боярь нашихь: вѣра пана Станчюла и с[ы]на его пана
Мырз[и]чя. Вѣра пана Влаикула и с[ы]на его пана Думы, старостѣ хотинскіи. Вѣра
пана Боди дворника. Вѣра пана Збияри. Вѣра пана Лука и пана Блъка, пръкалаби
Белоградскы. Вѣра пана Няг[уя] и пана Ивашка, пръкалаби Келіискы. Вѣра пана
Арбуре, пръкалабь Немецьскыи. Вѣра пана Фети Новоградского. Вѣра пана Гангура
Орх…кого. Вѣра пана Пашка. Вѣра пана Бухти. Вѣра пана Ивана Чокръліи. Вѣра пана
Петрика Якимовичѣ. Вѣра пана Яцка Худичѣ. Вѣра пана Ивашка Хринковичѣ. Вѣра пана
Връничана-спътарѣ. Вѣра пана Юги вистіарника. Вѣра пана Юги постелника. Вѣра
пана Дажбога чашника. Вѣра пана Томы столника. Вѣра пана Или хурукомиса. И вѣра
въсѣхь боярь нашихь молдавьскихь, великихь и малыхь. А по нашемь животѣ кто
будет господарь нашеи земли, от дѣтей нашихь или от нашего роду, или будь-кого
Б[ог]ъ изберет господаремь быти нашеи земли молдавскои, тоть аби не порушиль
нашего дааніа, зануже есми дали и потвръдили с[вя]тому монастирю нашему от
Молдавици вь задушїе и за спасеніе родителіи нашихь и за наше здравіе и за
здравіе детеи нашихь, яко и више пишемь. А на болшею крѣпость и поутвръжденіе
тому въсему вишеписанному велѣли есми нашему вѣрному пану Томѣ логофету писати и
нашу печать привѣсити к сему нашемоу листоу. Писа[ніе?] Андрсика оу Сучѣвѣ в лѣт
6981 м[ѣся]ца ген[варя] 8 д[е]нъ. 

На печати витиснуто: «Іω. Стефань воевода, господар земли Молдавскои. Печать». 

[1] Ѡ(т)писъ. На листъ, в бозѣ велебного, ѡ(т)ца ипатїа володиме(р)ского і
берестейского eп(с̃)па. До ꙗсне ѡсвецоного кн̃жати косте(н)тина, ѡстро(з)ского,
воeводы киевского. Ѡ залецанью и прехвалѧнью восточнои цр̃кви, з(ъ) заходны(м)
костеломъ, оунѣи або згоды. В рокꙋ. а̃, ф, ч̃и, писаный. Чере(з) ѡдного
наменшого клирика, цр̃кви ѡстро(з)скоѝ, в то(м) же рокꙋ ѡ(т)писаный. Ап(с̃)лъ,
оу, а̃, до ко(р). Гла(в), в̃. ꙗ пришо(л) до васъ братїe, не в(ъ) вынеслости
ѡздобныхъ словъ, або м(д̃)рости, ѡповѣдаючи вамъ свѣде(ц)ство бж̃еe. абы вѣра
ваша не в(ъ) м(д̃)рости лю(д)ской, але в моцы бж̃їe(й) была. Григорїй,
бг̃ословъ. М(д̃)рость правдиваѧ то eстъ, пробачат(и) м(д̃)рость, котораѧ в(ъ)
слова(х) и в стосованью [1_зв.] мовы належи(т); не той бо мнѣ который в(ъ)
словахъ мꙋдръ, мꙋдры(м) eсть. ани то(т) который ꙗsыкъ маe(т) вымовный, а дш̃ꙋ
ненаоученꙋ, ꙗко гроби зверхꙋ ѡздобне оукрашены, а внꙋтръ смродꙋ полны. Аѳанасїй,
Алеѯандрїйскій. Кождый чл̃вѣкъ, который принѧлъ розꙋмъ и розсꙋдокъ ѡ(т) бг̃а,
eсли послѣдꙋeтъ пастырꙋ неискꙋсномꙋ, кла(м)ливꙋю славꙋ, ꙗко правдивоую
пріймоуючомꙋ, моучонъ бꙋдетъ. 

[2] До чителника. Велико eсть, бꙋдованьe на чюжомъ закладати фꙋдаментѣ
небеспече(н)ство. не менша, не свои(м) рѧдити домомъ троудность. тымъ болшаѧ
важитисѧ вѣдати и потрафити в(ъ) чїй oумыслъ смѣлость. але где хоуть кꙋ бг̃ꙋ
ткнетсѧ, та(м) дочасныe страхи не звитѧжают(ъ). где кроле(в)ства оного надѣѧ
засмакоуeтъ, та(м) всѣхъ небе(з)печ(ъ)ностей занедбаньe. где оутѣха пришлоѝ
заплаты, обмовы и насмѣвиска переважаeт(ъ). тамъ всѣхъ троудностей латвость. Тоe
сѧ власне в(ъ) томъ ѡ(т)писован(ъ)ю листꙋ читателю хр(с̃)тїа(н)скїй зо мною
дѣe(т). бо кгды нерыхло а праве наоста(т)кꙋ всѣхъ и мнѣ сѧ досталъ видети лістъ,
до ꙗснеосвецоного кн̃жати остроз(ъ)ского, воeводы кїe(в)ско(г)[о]. ѡ(т)
веле(б)ного ѡ(т)ца ипатїа володимерского eпіскопа. ѡ залецанью и прехвалѧнью
восточной цр̃кви з(ъ) заходны(м) костело(м) оунѣи або згоды писаный. Повинность
онаѧ, бoу(д)те готови, къ ѡ(т)вѣтꙋ або ѡ(т)повѣди, кождомꙋ пытаючомꙋ васъ, до
ѡтозваньѧ сѧ на тотъ листъ мене приводіла; троудность а небе(з)печен(ъ)ство
ѡ(т)повѣдати за кого вы(ш)шого, а шафовати чиї(м) оумысло(м) не допꙋщала.
Ревность правды домꙋ бж̃ого грызла мѧ; простота а неоумѣeтность зась (не
взглѧдомъ такъ [2_зв.] далеце оноѝ до котороѝ, але далеко болше ѡ(т) котороѝ
особы ѡ(т)повѣдатисѧ мѣло розважаючи) наболше мѧ гамовала. и на око видѣломъ то,
же с тыхъ мѣръ, хромомꙋ, за добре здорового назаводъ, нѣмомꙋ за красомовцꙋ на
споры, и ономꙋ жебракꙋ чюжоую кролевскꙋю на своe лице вкладаючомꙋ персонꙋ,
маломъ не былъ, або и былъ подобный. бо што за подобна сѣдинамъ оустоуповати, а
молодости в(ъ) лѣтехъ и розꙋмѣ вырыватисѧ. Запытай бо мовитъ ѡ(т)цевъ твои(х) и
ѡповѣдѧтъ ти, старцѡвъ твои(х) и рекоутъ тобѣ. ѡднакъ же пришедши в(ъ) памѧть,
же о молодости мовитъ твоeй, нихто абы не занедбавалъ, же моцъ бж̃їа в(ъ)
недостаткꙋ выполнѧе(т)сѧ, же г̃ь слѣпца оумꙋдрѧeтъ, же без(ъ)ꙗsычна(г)[о] и
гꙋгнивого мѡѵсеа в(ъ) мовѣ оукрашаeтъ, же оу выросткꙋ данїилꙋ дх̃а побꙋжаeтъ, же
з(ъ) оустъ немовѧтокъ хвалоу свою выполнѧeтъ. Не и(ж) бы(м) и ѧ то собѣ
привлащалъ, або кгды на(д) силꙋ мою было бы што (чого не вижꙋ) троудного томоу
досыть, (лечъ комоу болшомꙋ оумѣeтнѣйшемоу около малыхъ речїй працы не зычачи)
оучинити мѣлъ. але ꙗко пастꙋшокъ на(д) гꙋсѧ(т)ками поставленый видѧчи хитрого
лиса оукла(д)ност(ъ)ю до ѡны(х) прилꙋжаючогосѧ, хотѧ не може(т) eго поконати
пре(д)сѧ доколѧ хто силнѣйшїй на ра[3]тоунокъ не припаде(т), и онъ ѡ(т)гонѧeтъ.
На(д) то eще и таки(м) оумысломъ чинѧчи, ꙗко ѱалмиста мовитъ; ѡ то оустамъ моимъ
не бороню, г̃и ты розꙋмѣe(ш), моe хотѣти, а твоe дѣйствоват(и). важилем(ъ)сѧ на
тотъ листъ eго мл(с̃)ти спроста ѡ(т)писати, сꙋмоу однакъ тоую кладꙋчи; же и
доброe кгды не по воли бж̃ей [глоса на полі - сꙋма ѡ(т)писꙋ листꙋ] бываeтъ,
недобро eстъ. же не кождаѧ згода бг̃ꙋ eстъ прїeмна. и таѧ ихъ самаѧ
новооутворенаа згода, ꙗко не з волею бж̃ею зачата, такъ не eстъ бг̃ꙋ прїe(м)на,
такїe тежъ з неи и овоцы родитисѧ почали. Которꙋю то оубогꙋю а велми плохꙋю, абы
те(р)нїe(м) ѡ(т) роз(ъ)сѣвача ненависти заглꙋшена не была, мою працꙋ, самомꙋ
ѡномꙋ правды оборонци, і зависти роспрошителю, подъ оборонꙋ порꙋчаю. 

Читателѧ о ласкавоe в(ъ) дх̃ꙋ кротости eсли сѧ комоу до рꙋкъ достанетъ
прочитаньe, а правды оузнаньe прошоу. eсли бым(ъ) сѧ в(ъ) чомъ ꙗко писма
неоумѣeтный поткноулъ, самъ недостатокъ мой исполнѧй, або мене голого словы, и
розꙋмомъ неоузброeного (вы бо силнїи повин(н)и eсте немощи немощны(х) носити)
са(м) застꙋпи(в)ши ѡ(т)повѣдай. Зношеньeмъ бо одинъ дрꙋгомꙋ тѧжарѡвъ выполнѧeмо
законъ хв̃ъ. которомꙋ слава и честь навѣкы, аминь. Писа(н) оу ѡстрогꙋ, оу школѣ
кгре(ц)кой остро(з)ской. 

[3_зв.] В бозѣ велебномꙋ, eго мл(с̃)ти г(с̃)днꙋ ѡ(т)цꙋ ипатїю володимерскомꙋ и
берестейскомꙋ eпископꙋ. В теперешнемъ вѣкꙋ добръ своихъ в(ъ) животѣ своe(м)
фортоунне въспрїймати, а оу ѡномъ прїйдꙋчо(м), комоу ведле годности дано
боудетъ, Писа(р) того листꙋ, зычытъ. Лꙋка, глa(в), sї̃. Помѧни, ꙗко въспрїа(л)
eси добра твоѝ, в(ъ) животѣ твоeмъ. Сирахъ, гла(в), кв̃. Ткноувшисѧ оу око,
выточит(ъ) слезꙋ. и ткноув(ъ)шисѧ в(ъ) ср(д̃)це, выточитъ чюв(ъ)ство. Пре(д)мова
листꙋ до ѡ(т)ца eпископа. Справедливый г̃ь въ всѣхъ дорогахъ своихъ, и
преподобенъ въ всѣхъ оучинка(х) свои(х). который освѣчаeтъ всѧкаго чл̃ка
свѣтлостью розꙋмꙋ, и справоуeтъ все въ всѣ(х), подаючи дх̃а на пожито(к) ꙗко
самъ вѣдаeтъ. овомꙋ дх̃омъ слово м(д̃)рости, овомꙋ слово розꙋмꙋ, чере(з) того жъ
дх̃а. дрꙋгомꙋ вѣрꙋ тым(ъ) же дх̃омъ, иномꙋ ро(з)сꙋдокъ, дрꙋгомꙋ вымовꙋ, то все
справоуeтъ одінъ и той же дх̃ъ, роздѣлѧючи дары ꙗко хоче(т) и роздаючи
тала(н)ты, ведле личбы нашеѧ вѣры и годности. ꙗкоe хто каждый з насъ начиньe
своe себе самого ѡ(т)даeтъ бг̃оу, в(ъ) тоe в(ъ)кладаeтъ таланты [4] ласки своeи
бг̃ъ. eсли малоe начиньe подамо eмоу, малый талантъ прїйме(м). а прїймоуючи
кождый з на(с) таланты, повиненъ eсть в(ъ)давати торжникѡмъ, абысмо ѡ(т)дали eго
з лихвою, а не в(ъ) земли молчанїа погребемъ, и з(ъ) онымъ sлымъ слꙋгою в(ъ)
темность кромѣшнюю в(ъ)кинени боуде(м). А закопаньe тала(н)тꙋ, не ѡ(д)но то(л)ко
само мо(л)чанїe, и о своeмъ стараньe, а о дрꙋгыхъ недба(н)е сп̃сенью. але далеко
болше то, хотѧ исправовати што мнима(н)емъ оумыслꙋ своeго, але не по воли
бж̃іeй, погребши и закопавши свѣтлость дш̃и своeи, оумъ, в(ъ) темность своeи о
собѣ доумы, надоутости и в(ъ)згорды. Свѣтилникъ тѣла мовитъ eсть око. eсли око
ꙗсно, все тѣло свѣтло, а ꙗко око в(ъ) тѣлѣ, та(к) оумъ eстъ в(ъ) дш̃и
свѣтлост(ъ)ю. eсли свѣтелъ и чистъ оумъ, освѣчаeтъ дш̃ꙋ. а eсли оумъ потемнітсѧ,
потемнѧeтъ и дш̃ꙋ, и ѡ(т) стежки заповѣдей бж̃їихъ блоуди(т). таковы(й) хотѧ
eсли што и чинит(ъ), не по воли бж̃їeй чини(т). ꙗко ап(с̃)лъ оурꙋгаючисѧ до
таковыхъ мовитъ; свѣтчꙋ ѡ ни(х) ижъ ревность або горливость бж̃їю маютъ, але не
ведле розꙋмꙋ, шꙋкаючи бо свою правдꙋ поставити, правдѣ бж̃ей погрѣшишѧ. и зась,
прото не бывайте в(ъ) собѣ моудри, но преобразоуйтесѧ обновленїeмъ оума вашего.
ꙗкобы рекъ, не вѣрою одновлѧйтесѧ, але оучинками [4_зв.] добрыми. і не
мꙋдрьствꙋйте на(д) тоe, што сѧ годи(т) мꙋдрьствовати. бо хто зрозꙋмѣ(л) оумъ
гн̃їй, або хто eмоу пора(д)цею бы(л). а мꙋдрованьe вынеслоe, то, што перескакати
граніци ѡ(т)це(в)скїe, і жребїй ѡ(т)ч̃ескїй вѣры правдивоѝ легце важити. не
преходи бо мовитъ границъ которыe положили ѡ(т)цы твоѝ. А такъ о тотъ талантъ, ѡ
который ѡ(т)че eпископе до eго кн̃жацкоe мл(с̃)ти, в(ъ) пре(д)мовѣ листꙋ своeго
припоминаeшъ, и тоую згодꙋ свою залецаeшъ. eсли по воли бж̃ей чиніти
стараe(ш)сѧ, сама правда за часомъ окажетъ. але однакъ и тымъ писаньeмъ моимъ
оуважатисѧ боуде(т), котороe прошоу не в(ъ) гнѣвѣ прочитати не поленoуйсѧ. 

[5] Листъ. Малый хмары оболочокъ, кгды по(д) насвѣтлѣйшеe слн̃це по(д)стоупи(т),
мало не вве(с) свѣ(т) поте(м)нѧe(т). и малъ квасъ все в(ъ)мѣшенїe кваситъ
свѣтчитъ голосъ бж̃їй. и наме(н)шеe прилꙋчившисѧ добромꙋ sлоe, всю доброть
псоуeтъ. мала искра огню, до налѣпшого бꙋдован(ъ)ѧ впавши, все попалитъ. и ꙗко
приплѣтаe(т)сѧ называeмоe sѣльe смилаѯъ до циприсꙋ, та(к) привѧзоуe(т)сѧ sлость
до доброти. бо где насѣньe побо(ж)ности сѣeтсѧ, та(м) в(ъ)посро(д)кꙋ пшеници,
коуколь свой роз(ъ)сѣваeтъ непрїате(л). Насѣньe доброти в(ъ)сѣѧно чл̃коу
малже(н)ство, длѧ потомства, коуколь свой непрїатель всѣѧ(л) вшетеченство.
насѣньe доброти в(ъ)сѣѧно члк̃ꙋ прагнꙋти славы, але оноѝ вышнеѝ, коуколь свой
врагъ в(ъ)сѣѧлъ тщеславїe, про(ж)нꙋю хвалоу. натоурѣ члч̃ой дано, або в(ъ)сѣѧно
и покармꙋ жадати, а коуколь свой врагъ в(ъ)сѣѧлъ объꙗденїe. Прироженью
люд(ъ)скомꙋ в(ъ)сѣѧно и гнѣвъ, але на непрїателѧ дꙋшного, коуко(л) свой
в(ъ)киноу(л) непрїате(л), на ближнѧго гнѣватисѧ. На такихъ стежка(х) побожности,
звыклъ дїаво(л) сѣти своѝ роскидати, абы такъ незначне в(ъ) кождꙋю справꙋ
добрꙋю, трꙋтизнꙋ свою снаднѣй в(ъ)кидати могъ. Ѡбычай бо непрїателѧ оного,
ср(д̃)ца і мысли лю(д)скі(e) [5_зв.] с пилностью выпатровати, до чого сѧ
склонѧют(ъ), тымъ онъ ошꙋкати и звести, а затымъ и погꙋбити стараeтсѧ. ꙗко
нѣкоторый непрїате(л), облежоноe мѣсто войною, зо всѣ(х) сторо(н) огледаe(т),
ѡ(т)колѧ латвый пристꙋпъ видитъ, ѡ(т)толѧ и штꙋрмоуeтъ. або ꙗко пилный
господаръ, стережетъ на которой землѣ, котороe насѣньe лѣпше сѧ родитъ, тамъ
оноe и роз(ъ)сѣваeтъ. такъ и доушный непрїатель, вѣдаeтъ, где и ꙗко своe насѣньe
sлости сѣѧти. вѣдаeтъ где на гордость, где на лакомство, где на нелюбо(в), где и
на любов(ъ) sлоую а шкодливꙋю. вѣдаeтъ кого фрасоункомъ в(ъ) роспачъ. кого
збытнею радостью в(ъ) недбал(ъ)ство. кого страхомъ в(ъ) оупадокъ. кого
наостатокъ одны(м) позреньe(м) в(ъ) грѣхъ привести маeтъ. кгды видитъ до чого
найболшей хто стара(н)e и мл(с̃)ть сердечнꙋю маeтъ, ѡ(т)толѧ ѡнъ виноу або
оказїю прїймоуeтъ до пристꙋпꙋ. роз(ъ)сꙋжаeтъ кождого обычай, пробоуe(т) оучинки,
стережетъ хоути ревности. и та(м) вынайдꙋeтъ способъ зведен(ъ)ѧ и оупадкꙋ. А ꙗко
то eст(ъ) щира, и жаденъ з людїй в(ъ) по(д)сл̃нечной, ѡ(т) такихъ шата(н)скыхъ
наѝздѡвъ воленъ быти не можетъ, свѣтчитъ на самого всѣ(х) речїй творца, ѡ(т)
дїавола покоуса. Кгды видѣлъ eго лакнꙋчого, на тыхъ мѣстъ, хлѣбомъ покоусꙋ
наве(л). Адама і eввꙋ. [6] кгды видѣлъ хотѧчихъ быти, ꙗко богѡве, ѡбѣтницею
боз(ъ)ства зблазнилъ. Іюдꙋ кгды видѣлъ лакомого, през(ъ) eго проданьe погꙋбилъ.
Самѱона кгды відѣлъ любожен(н)аго, жоною смр̃ти приправилъ. ѡзїю кролѧ
жидовского, кгды видѣлъ великꙋю хоуть до ба̃ маючого, пре(з) кадило ѡлтарѧ (и
доброю речью, але не по воли бж̃їeй) в(ъ) проказꙋ або троудъ на тѣлѣ, и в(ъ)
гнѣвъ бж̃їй оуправилъ. А такъ і в той теперешней ѡ(т)че eпископе которꙋю в(ъ)
писанью своe(м) оусилне смакоуeшъ вашой згодѣ, потреба остерeгатисѧ того, абы
ото такими подобен(ъ)ствы по(д) плащикомъ згоды не в(ъ)палъ хто в(ъ) сѣть
дїаволю. Добро мовитъ древо кꙋ пока(р)мꙋ, и ѡздобно кꙋ пойзренью, але в(ъ)
который дн̃ь з(ъ)ист(е) ѡ(т) него, смертїю оумрете. Добра eстъ згода, и красно
мешкати братьи в сполечности, але абы в той вашой ѡцукрованой зверхꙋ потравѣ, не
было трꙋти(з)ны. але абы сѧ ѡдно з волею бж̃їeю таѧ згода згожала. бо не в
кождой згодѣ кохаeтсѧ бг̃ъ, ꙗко в(ъ) своeмъ писанью ѡ(т)че eпископе (же лѣпшаѧ
eстъ нагоршаѧ згода, нижли налѣпшаѧ незгода) припоминаeшъ. што eстъ писмꙋ ст̃омꙋ
велми противно. бо eще и в старо(м) законѣ гд̃ь бг̃ь, ѡ жаднꙋю речъ такъ сѧ не
прогневалъ, ꙗко ѡ тоe злꙋченьe, або згодꙋ вѣрны(х) [6_зв.] з(ъ) ѡбчими нарѡды. и
про то строфоуючи таковы(х) мови(т); злꙋчилисѧ з(ъ) сторонами, або з(ъ) нарѡды,
и навыкли оучинковъ ихъ. Што ѡнаѧ напершаѧ на свѣте страхꙋ и жалю по(л)наѧ
згода, за потѣхꙋ всемꙋ свѣтꙋ принесла. И видели, мовитъ, сынове бж̃їи, дочки
лю(д)скїи, ижъ красны, в(ъ)ходили до нихъ, и злꙋчалисѧ з ними, и поймовали собѣ
ѡ(т) них(ъ) жоны. Што (ж) пріeмно ли то было бг̃ꙋ; а то такъ прїeмно. І мови(л)
г̃ь бг̃ь, не маeтъ мешкати дх̃ъ мой в людехъ тыхъ, бо eсть тѣло. але eще то не
конецъ, постꙋпи далей. и каѧвсѧ бг̃ь іжъ чл̃вка сотвори(л). а далей што; І
видѣлъ бг̃ь ижъ ѡскверниласѧ землѧ передъ бг̃омъ, и сплюгавило всѧкоe тѣло
дорогꙋ свою. А ꙗкаѧ жъ заплата далей была за тꙋю згодоу. и мовилъ бг̃ь, выгꙋблю
чл̃ка ѡ(т) землѧ которогомъ сътворилъ. Ѡтожъ маeшъ згодꙋ, котораѧ на ввесь свѣтъ
згиненьe привела, котораѧ до такъ страшноѝ а нелитостивоѝ помсты бг̃а пороушила.
А ѡ ѡной згодѣ, в которой вежа вавилон(ъ)скаѧ бꙋдована, ꙗко розꙋмѣeшъ. аза, не
была тамъ межи такъ великимъ людомъ згода и любовъ, и(ж) ѡдностайне всѣ на такїй
коштъ, на такїe трꙋды зезволилисѧ. а была и видѣласѧ таѧ волѧ и згода пере(д)
очима ихъ велми добра. 

[7] Пойдѣмъ мовитъ и згодѣмсѧ всѣ, а оучинѣмо собѣ славꙋ, и збоудꙋймо вежꙋ ажъ
до нб̃а. Власне теперешнѧа ваша мѣшанаѧ колотливаѧ згода ѡномꙋ бабелю подобна,
же ee своeю дꙋмою в(ъ) нб̃о выставити оусилꙋeтесѧ. та(м) в той згодѣ помешаньe
ꙗsыко(м), а оу теперешней помешаньe соумнѣньѧ и вѣры. А телецъ ѡный жидовскїй
ѡ(т) злота зо всѣ(х) волею згодне вылитый, аза не былъ и не eстъ певны(м)
знакомъ згоды, аза тамъ згодившисѧ на свою безꙋмнꙋю згодꙋ, не выкрикали, не
веселилисѧ, мовѧчи, тоe на(с) боуде(т) боронити ѡ(т) всѧкого sла. А ѡнаѧ
израи(л)тѧнъ згода, што ѡ(т)несла за нагородꙋ, которꙋю по оупроваженью в землю
ѡбѣцанꙋю и по зешт(ъ)ю с того свѣта исꙋса наввина, жидове строили. І мешкали,
мови(т), [глоса на полі - Сꙋде(й) гла(в) г̃] сн̃ове іи̃левы весполъ с
хананеѡ(м), хетфеѡ(м), і аммореѡ(м), и ферезеѡмъ и з(ъ) иншими. и злꙋчившисѧ з
ними, поймовали собѣ дочки ихъ за жоны, а за сыны и(х) своѝ давали. А за ты(м)
што оуросло; послꙋжили богѡмъ ихъ. згодилисѧ з ними оу ихъ набоже(н)ствѣ. А
вдѧчно (ж) то было бг̃ꙋ; а то та(к) вдѧчно. І роз(ъ)гнѣвал(ъ)сѧ попꙋдливостью
великою гд̃ь на іи̃лѧ, и выдалъ ихъ в роуки хусарсаⱚемꙋ кролеви сирскомꙋ, и были
оу великой неволи за тꙋю згодꙋ пре(з) немало лѣтъ. Такїe пожитки нера(з)сꙋдныe
[7_зв.] і неро(з)мыслныe згоды приносѧтъ, и бг̃а до гнѣвꙋ побоужаютъ. Чимъ
премꙋдрѣйшїй на(д) всѣ пре(д) собою и по собѣ цари земныe, премоудрый мовлю
соломонъ, цр̃ѧ вышнего образилъ, и прогнѣвалъ. аза не ты(м) ижъ хотѧчи сѧ
з(ъ)eдночити и згодити, такъ в(ъ) прїазни ꙗко и в(ъ) набожен(ъ)ствѣ з(ъ) обчими
народы, споймовалъ собѣ жѡны чюжїe, дочкоу фараоню, моaвитѧнкꙋ и аммонитѧнкꙋ, и
сирїанитѧ(н)кꙋ і иншихъ; потомъ кꙋ старости лѣтъ к(ъ) воли жона(м), хотѧчи згодꙋ
в(ъ) набожен(ъ)ствѣ оучинити, противъ законови бж̃емꙋ положилъ змазꙋ и
ѡ(т)щепенство в(ъ) народѣ своe(м), постави(л) и побꙋдова(л) капища або костелы
по горамъ. одинъ aстa(р)тѣ скверной сидон(ъ)ской, тоу(т) же на(д) ieр(с̃)лимомъ
на горѣ ѡливной, дрꙋгїй моавитскїй, третїй аммонит(ъ)скїй. азали то не знакъ
былъ згоды, аза не были тамъ такїe, которыe то згодою и мл(с̃)тью выкрикали. але
ижъ и доброe не добро, кгды не по воли бж̃їeй бываeтъ, прото на тыхъ мѣстъ
смоутноe посел(ъ)ство ѡ(т) г̃а саваоⱚа вышло до него, развергъ развергꙋ
ца(р)ство твоe, и дамъ e в(ъ) роуки неволникови твоeмoу, што сѧ и стало. бо где
(ꙗко мовитъ великїй василей) волю бж̃їю хто дѣлаeтъ не ꙗко хочетъ бг̃ъ (хотѧ и
мл(с̃)ть до бг̃а маeтъ, але не з розꙋмомъ) непожитечно [8] eго стараньe. Што ижъ
такъ eстъ, в(ъ)спомнѣ(м) на оного израeлчика ѡзїю, который при дв̃дѣ и при
зобранью мнѡз(ъ)ства сн̃ѡвъ израeлскихъ, которыхъ было седмъ кроть по стоу
тисѧчъ, провадѧчи кїотъ, скрыню перемѣ(р)ѧ, и прише(д)ши до алонона нахорска,
где сѧ ѡныe телцы вѡлы бествѧчи або шалѣючи по(д) скрыню запрѧженыe переворочали
скрыню. оужалившисѧ нероз(ъ)соу(д)ный милосникъ законꙋ, ѡзїа сн̃ъ аминодавль,
важивсѧ доткноутисѧ до оноѝ скрыни. ꙗко (ж) тоe ономꙋ сѧ заплатило; а то такъ. и
розгнѣва(л)сѧ гнѣвомъ г̃ь на озїю, и поразилъ eго. ѡ ꙗко (ж) бы потреба
теперешни(м) ревнителемъ або милоснико(м) згоды, на тоe око мѣти. не ѡ(т)
sлости, але ѡ(т) щирого ср(д̃)ца и ѡ(т) великоѝ къ бг̃ꙋ мл(с̃)ти тотъ чини(л),
видечи и(ж) скрынѧ, окраса и оздоба вѣры ихъ, в(ъ) которой называлосѧ имѧ г̃а
силнаго сѣдѧщаго на херꙋвимѣ, маeтъ з возо(м) оупасти переве(р)нꙋти поламати и
внивечъ сѧ оберноути, торгнꙋвсѧ поднесъ рꙋкꙋ до ратоу(н)кꙋ, абы eй оупасти не
да(л), але бг̃ꙋ то не было прїeмно. Тоe власне може(т) сѧ прировнати теперешней
згодѣ, и ee пре(д)водителемъ, ижъ телеснымъ роз(ъ)сꙋдкомъ, видѧчи ѡ(т) вынеслой
свѣта гордости, по(д) кр(с̃)томъ оутиско(в) цр̃ковъ хв̃ꙋ преслѣдованꙋю,
торгнꙋлисѧ, ратовати ркомо ee, але проти(в) воли бж̃ой, запомне(в)ши, [8_зв.]
ижъ моцъ бж̃їа в(ъ) недостаткꙋ выполнѧетсѧ. Чимъ прогнѣвали бг̃а ѡныe сынѡве
великого іeреѧ бж̃ого арона, ижъ в(ъ)ложили до кадилницъ огнѧ чюжого, и принесли
пере(д) г̃а огонь чюжїй, и вышолъ огонь ѡ(т) га̃ и попалилъ ихъ. Азали то
неꙗсный теперешнеи вашеи прикла(д) и вла(с)наа фикгоура згоды, ижъ чюжїй
нѣѧкїйсь ѡгонь в(ъ) кадилници офѣръ сердецъ чистыхъ и дх̃ѡвъ скроушоны(х)
старожитноѝ релѣѝ люде(м) приносѧчи в(ъ)кладаeте, и в(ъ)мѣсто милого пахнꙋчого и
бг̃оу пріe(м)ного звы(к)лого ⱚимїанꙋ або каділа побо(ж)ности, сквары и дымы
никгды в(ъ) православныхъ срд̃цѧхъ незвыклыe закꙋрити и бг̃ꙋ омерзити хочете.
в(ъ)спомнѣте ижъ не скоръ eстъ бг̃ъ але лоученъ. Чимъ ѡный великїй царъ
птоломѣй, по такъ значныхъ звытѧз(ъ)ства(х) на(д) прелюты(м) антїохо(м), и з(ъ)
незличоными ко(н)никы и колесницами eго, цр̃ѧ вышнего былъ образилъ и
прогнѣвалъ, азали не тымъ, и(ж) хотѣлъ своe набожен(ъ)ство и обычаи злꙋчити и
з(ъ)eдночіти съ израeлитами, и хотѣ(л) в(ъ)ходити въ цр̃ковъ соломоновꙋ и въ
светыню. Чого кгды eмоу презвѣтеры и старцы израeл(ъ)скїe прозбами с(ъ) слезами
и съ воздыха(н)ми боронили. розгнѣвавшисѧ ꙗростїю великою, писа(л) такїй листъ
до всѣхъ свои(х) eгипетскы(х), и полоуден(н)ых(ъ) пан(ъ)ствъ, которого то листꙋ,
а наветъ и самы(х) [9] трети(х) книгъ махабейскихъ, подобно оу васъ лѧхѡвъ в(ъ)
полской и в(ъ) лати(н)ской библїи не маeшъ, а хотѧ бы и былъ прочитай ижъ такъ
сѧ в(ъ) собѣ маeтъ. Царъ птоломѣй филопаспоръ, мешкаючимъ в(ъ) eгиптѣ, и по
мѣста(х). воeвода(м), гетманѡмъ. потѣхи и здоров(ъ)ѧ. в(ъ) здоровью и потѣсе,
такъ мы сами, ꙗко и справы наши, в(ъ) тыхъ битвахъ. которыe сѧ точили въ азїи, ѡ
которой абысте и вы вѣдали, ижъ за помочью богѡвъ и за нашею моцью незвытѧжѡными
стали(х)мысѧ. прото мы на добрый коне(ц) хотѧчи привести справы, не моусо(м) ани
копѣѧми, але покорою и великою щодробливостью, и ро(з)рѧдити мешкаючихъ в(ъ)
падолкꙋ сирїи, и фени(ч)кїe народы, и добродѣйства з(ъ) охотою чинити и(м), ꙗко
і по мѣстамъ офѣровникѡмъ, роздѣлѧючи и(м) велікїe дары. прагнꙋлисмы збытне и
в(ъ) eр(с̃)лимѣ быти, и оучити бытностью своeю домъ або цр̃кѡвъ ѡныхъ
сꙋeмоудрьныхъ, а ѡни никгды не хотѧ(т) перестати своeго глоупства. бо кгды смы
прагнꙋли оувойти в(ъ) домъ [глоса на полі - в це(р)ко(в)] ихъ, і коштовными и
налѣпшими дары оучтити; ѡни давными пыхами надоути, заборонили намъ оувойти, и
ни за што собѣ положили нш̃ꙋ чест(ъ), которꙋю маeмо до всѣ(х) людей, и доброть
нашꙋ, и ꙗвноe оказали противъ на(м) шаленство. Мы теды шале(н)ство(м) [9_зв.]
ѡныхъ ображены боудꙋчи, верноули(х)мысѧ в(ъ) звитѧж(ъ)ствѣ, и кгды в(ъ) eгиптѣ
з(ъ) вдѧчностью потыкали насъ всѣ нарѡды, мы те(ж) ставилисѧ имъ ꙗко сѧ годило.
такъже и тымъ которыe были з народꙋ ихъ, обецовалисмы имъ sлости тоѝ не
памѧтати, и хотѣлисмо ихъ нарѡдъ ѡ(т)толѧ переменити, и оучастниками
сꙋсѣ(д)ств(а) правъ и волностей алеѯандрїйскихъ оучинити, та(к)же права на
каплaнства i набоженства вѣчныe имъ надати. А ѡни противноe пре(д)сѧ взѧтьe
принѧ(в)ши, і прирожоною sлою натоурою, котораа завсегды до sлого сѧ склонѧeтъ,
доброe ѡ(т)кинꙋли, и не толко волностѧми, и сꙋсѣд(ъ)ство(м) алеѯандрїйскимъ
згордѣли, але брыдѧ(т)сѧ слово(м) и обцованьe(м), и самыхъ своихъ ты(х) которыe
намъ соуть в(ъ) то(м) прихилни. Прото приказꙋeмы, кгды до ва(с) тоe писаньe
прїйдетъ, што нарыхлѣй за оди(н) дн̃ь, ѡныхъ мѧнованы(х) зобравши з(ъ) жонами и
з(ъ) дѣ(т)ми без(ъ)честне и сромотне в(ъ) ланцꙋхахъ и поутахъ желѣзны(х) на
см̃рть годнꙋю и на стра(х) неслыханый до насъ пошлѣте. и далей ꙗко исторїа
свѣтчи(т), котораѧ длѧ продолженьѧ опꙋщаетсѧ. Што речешъ ѡ(т)че владыка, азали
незгоды та(м) тотъ прагнꙋлъ. аза не было тамъ такихъ которыe на то выкрикали,
згода, мл(с̃)ть, покой, было певне, ꙗко тамъ же далей пишетъ. Кгды [10] вышолъ
тотъ декретъ, або тоe росказаньe по всѣ(х) сторона(х). тогда ꙗsыци наро(д)не
составлѧхꙋ пированїа съ восклицанїeмъ и радостїю, миръ, покой, згода, ѡдныхъ
тыхъ самыхъ которыe раднѣй изволѧли страдати з(ъ) людми бж̃їими, ни(ж)ли имѣти
дочасного грѣха роскошъ, обнѧлъ нестерпимый и ве(л)ми жалосный со слезами крикꙋ
и стогнаньѧ плачъ. але велеславный вседе(р)жите(л) истиный бг̃ъ, отворилъ двери
мл(с̃)рдїа своeго. и кгды царъ испол(ъ)нил(ъ)сѧ тѧжкимъ гнѣвомъ, и з(ъ)
окроутными бестїами плоды ливаньскими окормлеными, и вино(м) нерастворены(м)
опоeными, которыхъ бестїй до войны страшно прибраны(х) было в(ъ) личбѣ пѧтьсотъ,
вышолъ неѡ(т)мѣнны(м) ср(д̃)цемъ и sѣницею ока, хотѧчи выконати на(д) ними
горкꙋю и страшнꙋю смр̃ть. Тогда бг̃ъ вышнїй, оказалъ чюдъ свой ꙗвне през(ъ)
агг̃лѡ(в). ижъ на ты(х) мѣстъ, окроутныe sвѣрїe стали ꙗкъ повѧзаны, и гнѣвъ
царскїй оберноул(ъ)сѧ въ оумиленїe, и слезилъ по тыхъ страшныхъ зготованыхъ имъ
моукахъ. вѣсть бо г̃ь бл̃гочестивыхъ ѡ(т) напасти избавлѧти. на такїй прикладъ
згоды ничого не мовѧчи, до пилного оуваженьѧ и стосованьѧ с теперешнею колотнею,
кождомꙋ пꙋщаю. 

ПОЧАТОКЪ КНИГЪ СПИСАНЯ СПРА(В) мейскихъ ратоуша Лохви(ц)кого<:>, которіє почато
робы(т) за поводомъ и старанемъ Матфєѧ Емченъка, на сей ча(с) войта лохвыцкого :
, и єго товариствъ — бурмистровъ Феѡдора Ко(з)ла, Хомы Сенюковича, Фенѧ
Проценъка<:>. А працею мене, многогрѣшнаго Іѡана Стефановыча, писарѧ на тотъ
ча(с) меского лофицкого. В рокоу ах҃нг [1653]<:> м(с҃)ца ма(р)та А [І]<:> днѧ<:
—>. 

[№ 1.] Року ах҃нв [1652] мц҃а 1653 ѡктовріѧ иі҃ [18] днѧ. Пєрєдо (м)ною,
Евъстафие(м) Го(р)банє(н)комъ, сотнико(м) во(и)ска Запо(р). лови(ц)ки(м), и при
мнѣ, Гри(ц)ку Красулє(н)ку, а(т)аману нака(з)но(м), а при на(с) будучи
товари(ст)въ — Фєѡдора Капус(т)и, а(т)амана луча(н)ъского, Ѡвъдѣѧ Мѣриєнка<.>, и
прє(д) нами, Гапономъ Новако(м)ъ, во(й)томъ ло(х)вицки(м), Анъдрушъку и Гаврилу,
бу(р)мистра(х) вряду Лофи(ц)кого<.>, приточиласѧ справа ѡ(т) Яцъка Ива(х)нєнъка
и брата єго Савъки Ива(х)нє(н)ковъ, ѡбывателе(и) лучанъски(х)<.>, которіє
ро(с)праву чинили з Па(р)хомомъ Кропивънєнъко(м) и Ми(с)комъ, брато(м) є(г)о,
вына(й)дуючи з ны(х) ви(н)ного ѡ забитью Семєна Ива(х)нєнъка, небожъчика, брата
и(х)<.> Што мы, су(д), вє(д)лугъ пе(р)шєго свєдо(ц)тва лучанъского ѡписа(н)ного
казали(с)мо ты(х) свє(д)ковъ, ѡписа(н)ны(х) ниже(й), пита(т)<.> Што вопе(р)выхъ,
ставъши ѡчеви(с)то, Ѡлена, дѣвка, которо(й) на тую справу, єсли бы што мѣла<.>
зна(т), питали. Теды ѡнаѧ, на которую се(й) пово(д) здава(л), жа(д)ного слова не
мовила. До того, ста(в)ши ѡчевисто, Кирикъ Шепєля, котори(й), ве(д)лугъ
завєза(н)ѧ сумле(н)ѧ ѡ(т) насъ, вряду, в тіє слова при(з)на(л)<.>, ижъ «кгди(м)
з братомъ своимъ ви(и)шолъ противъ череди, теди ѡ(т) Мє(с)ка и Па(р)хома
Кропи(в)нєнъковъ таковіє слова чулъ, ижъ Па(р)хомъ на Ми(с)ка, брата своєго,
мови(л): «Нє (в)мѣлъ єси жоны своє(и) ускромляти, а тепе(р), нєви(н)нє смо
Ива(х)нє(н)ка би(в)ши, небожчико(м) вчинили<.> А если (ж) то такъ стало,
де(р)жѣмо (ж) ся южъ добре, абы нѣхто ѡ томъ нє зна(л)<:>». И ти(л)ко ѡ то емъ
змовили были». Ѡ чомъ мы, врядъ, позвано(и) стор[он]и на то питали. Тєди ѡніє
жа(д)[1_зв.]ны(м) способо(м) // нѣкому сє нє при(з)навали и виво(д) з себє
давали<.> А ку тому Сємєнихи, Ива(х)нє(н)ково(й) жони, ѡ томъ питали. Котораѧ в
тіє слова при(з)нала, ижъ «му(й) мужъ, нєбожъчи(к), у вовъторокъ, кожу(х)
змочи(в)ши, ко мнѣ пришо(л) и послє того єще тижъде(н)ъ жи(в) былъ и (з)
челє(д)ю на гумнѣ збожъ молоти(л) и потомъ южъ поме(р). А мнѣ ѡ жа(д)номъ
припа(д)ку своє(м) на себе нє мови(л)<.>» Што су(д) нинешъны(и), тоє(й) справи з
обо(х) рукъ ви(с)луха(в)ши, казали(с)мо то на ѡдалоцію ѡ(т)ложи(т) и тую
спра(в)у до кни(г) ме(и)ски(х) ратушънихъ казали(с)мо записа(т). [Знак підпису.]

[№ 2.] Року ах҃нг [1653] дєкабря є҃ [4] днѧ. Перєдо (м)ною, Леско(м) Котляро(м),
а(т)амано(м) нака(з)ни(м) лофи(ц)кимъ, и при мнѣ, Ма(т)фєю Емъченъку, во(и)ту, а
при на(с) будучи Мо(и)сеѧ Ѡстрожаници, Фенѧ Процє(н)ка, бу(р)мис(т)ровъ вряду
Лофи(ц)кого<.>, приточиласе ѡ(т) Ияковъця Ше(в)ця, мещанина лофи(ц)кого,
которы(и) ро(с)правова(л)сѧ з Гри(ц)комъ Еꙁупо(л)ски(м), Коломи(й)цє(м),
мєщаниномъ лофи(ц)кимъ, ѡ то, ижъ ѡніє ѡсоби з собою пре(з) яки(й) ча(с),
по-прияте(л)ску мешъка(в)ши<.>, и да(л) былъ Іяко(в) ѡному Гри(ц)ку свою
сеножа(т) коси(т) и (в) томъ, з собою нє (з)годи(в)шисе, великую ту(р)бацію
вщали<.> Ияковъ именуєтъ, же «Гри(ц)ко з тоє(и) сеножати моє(и) сѣна возо(в)
семъдеся(т) зна(л)<.>» А Гри(ц)ко именуєтъ: «Жє мъ,— мови(т),— ти(л)ко з тоє(и)
луки пє(т)деся(т) возо(в) сѣна зноси(л)<.>» В которо(и) то и(х) тако(и)
нє(з)годѣ<.> мы, вря(д), рапъто(м) нє могучи ро(з)прави(т), здали, абы (т)о
чере(з) свѣтъки, хто тому сѣну прє(д)водителе(м) былъ, ѡбяснено было<.> Счо,
ста(в)ши ѡчеви(с)то, Сємє(н)ъ Коломиєцъ, котори(и) тоє сѣно кида(л) и прята(л),
вє(д)лугъ сумлє(н)ъѧ своєго в тіє слова при(з)на(л)<.>, ижъ «кгди (м) тоє сѣно з
сѣножати тоє(и) кида(л) <.>, теди во (в)сѣхъ трєхъ стога(х) на то(й) луцѣ сѣна
стало возо(в) се(м)деся(т) бе(з) двохъ возовъ всего на(в)сего.» Которое то єго
при(з)на(т)є для уморе(н)ѧ справи и не(з)годи тоє(и) казали(с)мо до книгъ
записа(т), що є(ст) и записано. [Знак підпису.] 

[№ 3.] ах҃нг [1653] м(с҃)ца а(в)густа и҃ [8]. Пєредо (м)ною, Маѯимо(м) Калитою,
атамано(м) городови(м) лофи(ц)ки(м)<.>, а при мнѣ будучи(х) товари(ст)въ —
Процика Свє(р)длика, Ивана Ку(д)рѣ, Григорія Филиповича, Ми(с)ка Клепача и
передо (м)ною, Лукяно(м) Калинє(н)ъко(м), во(й)томъ, Ма(т)фєемъ Е(м)ченъко(м)ъ,
Фєне(м) Проце(н)ъко(м)ъ, Мосеє(м) Ѡстрожаницєю, бу(р)мистрами вряду
Лофи(ц)кого<.>, приточиласѧ справа ѡ(т) Семєна Ѡнаненъка з Бєло(й) Горе(л)ки,
кото[2]ри(й), боя(з)нь бж҃ую прєпомънє(в)ши // — нѣвъши, и (з) затвє(р)дѣлого
сє(р)ца к умыслу своєго Я(ц)ка Бурє(н)ка з Бєло(й) Горе(л)ки за нѣякъ ко
вшибленье(м) свои(м) на (с)ме(р)ть заби(л). Которо(й) справѣ на ѡного злочи(н)цу
нинѣ сточи(в)шисѧ ве(д)лугъ статуту и а(р)тикуловъ строкгую и ганєбную сме(р)ть
собѣ заслужилъ. Ти(л)ко жь мы, вря(д), ма(т)ки ѡного нєбожьчика и всѣхъ
сро(д)никовъ и покрє(в)нихъ єго, єсли би хотѣли и на(с)тояли на душу єго, чого
ѡ(н)ъ заслужи(л) и са(м) сє ку тому доброво(л)нє призналъ, нє поєдинокро(т)
питали<.> Тєди Иваниха, Я(ц)ка ѡного нєбожьчика мати, и(з) жоною и братією єго,
ста(в)ши ѡчеви(с)то, при(з)нали доброво(л)нє<.>, ижь, мовитъ, «жа(д)ною мѣрою мы
на душу и (з)гибє(л) ѡного Семєна, забо(й)ци, нє на(с)тои(м), нє хочемъ
залазитисѧ и сме(р)ти прєдати голову єго такъ мы сами, яко и хто и(н)ъши(и) с
приятеле(и) и покрє(в)нихъ нашихъ, ти(л)ко за душу нєбожьчиковъскую, абы было що
з імѣніѧ єго дано». Що мы, вря(д), ви(с)луха(в)ши такового доброво(л)ного и(х)
со(з)наньѧ ѡ(т) поводово(й) стороны, ижь ѡніє нє настоя(т) на (з)гибє(л) ѡного
забо(й)ци, казали(с)мо для лєпъшо(и) вєри до кънигъ ме(й)скихъ записа(т), што
єсть и записано. [Знак підпису.] 

[№ 4.] Року ах҃нг [1653] а(в)густа 16 маѧ кв҃ [22] днѧ. Передо (м)ною, Андрие(м)
Випри(с)комъ, атамано(м) городови(м) лофи(ц)ки(м), а при мнѣ будучи(х)
товари(ст)въ — Са(в)ки Гаращє(н)ъка, Ху(м)ки Стасе(н)ка, И(л)яша Чи(ж)мє(н)ъка,
атамана голю(н)ского, а пєрєдо (м)ною, Гапоно(м)ъ Новако(м)ъ, во(й)то(м)ъ
Анъдруше(н)комъ, Гаврило(м), бурмистрами вряду Лофи(ц)кого<.>, приточиласѧ
справа ѡ(т) Процика Лаще(н)ка, ѡбывателя голю(н)ъского, котори(и) ска(р)гу свою
ѡ шкоде, покраде(н)ю пчо(л), ска(р)гу свою на Ѡмеляна Ричака, яко нєробочого,
прєклада(л) ѡ то<.>, ижъ то(т) Ѡмєля(н)ъ и(з) запомнє(н)ѧ боя(з)ни бж҃ое и
встиду лю(д)ского в сами(й) дє(н)ъ, в Процико(в) ѡбхо(д) влѣ(з)ши, и пчоли,
зна(и)дуючиєся та(м), з у(л)ємъ видра(л) и (в) мешокъ сво(и), которо(г)[о] при
собѣ мѣлъ, краде(ж)ны(м) дѣло(м)ъ викра(л)<.> Которо(г)[о] злочи(н)цу, на то(м)ъ
же горячомъ учи(н)ку ѡправуючогосѧ, у ѡгороде своє(м) то(т) Процикъ з
Яс(ц)єко(м)ъ Енъде(н)ко(м)ъ, козако(м) з Голю(н)ки, по(с)тєрє(г)ши, на то(м)ъ же
крузє при у(л)я(х) свои(х) из лице(м), то е(ст) з пъчелами, которіє в міху были,
зара(з) по(й)ма(в)ши, и вряду голю(н)скому ѡ то(м)ъ ѡ(с)вє(д)чи(л)<.> Тєди
атама(н)ъ того (ж) разу ѡного злочи(н)цу до на(с), яко заста(в)ши, при(т)ягли.
// [2_зв.] Што тє(ж) мы, вы(ш) менованы(и) су(д), ви(с)луха(в)ши дово(д)нє
таково(и) справы<.>, казали(с)мо ѡного злочи(н)цу прє(д) собою по(с)танови(т).
Которого, ве(д)лугъ тоє(и) справи и попо(л)нено(и) шкоди, питали. Што ѡ(н)ъ нѣ з
якого примусу са(м) сѧ доброво(л)нє, же сами(м) при(н)ципаломъ (т)оє(и) шкоди,
покрадены(х) бчолъ, зна(й)дуєтьсѧ, при(з)на(л). Тєди мы, уря(д), вглядѣвъши в
справу тую, и вє(д)лугъ ро(з)делу і҃ [10], а а(р)тикулу ді҃ [14] наказує(м)
дєкрєто(м)ъ наши(м), абы ѡны(й) Ѡмеля(н)ъ нѣчимъ и(н)ъши(м), то(л)ко на го(р)ло
бы(л) караны(й) а то катовъскими руками. А для лепъшо(и) вери казали(с)мо то до
кни(г) записа(т), що є(ст) и записано. [Знак підпису.] 

[№ 5.] Року ах҃нг [1653] ѡ(к)то(в). ді҃ [14]. Пєредо (м)ною, Ма(т)фєе(м)
Емъченько(м), во(и)томъ, и при мнѣ будучи Ко(н)драта Ну(з)че(н)ъка, Фєнѧ
Процєнъка, Мо(й)сеѧ Ѡстрожаницы, бу(р)мистровъ вряду Ло(х)ви(ц)кого, приточиласѧ
справа ѡ(т) Данила Коваля, ѡбывателя рашавъского, котори(и) ска(р)гу свою на
Ма(р)ка Бо(в)бота з Скоробогатекъ преклада(л) ѡ то, ижь тотъ Данило з Раша(в)ки
(з) Зарѣцькою на Скоробога(т)ки приежалъ. Которого то Данила ѡнаѧ Зарѣцъка
Фо(р)те(л)нє а зраде(ц)ко з дому єго по(д)нѧла ото, жебы з нею до Лохъвици для
справова(н)ня гдеяки(х) рєчи(и) єха(л) <.> Котори(и), нєуважъне з оною Зарѣцькою
поступуючи, зара(з) поквапи(л)сѧ єха(т)<.> и да(л) єще якобы и свои(х) гроши(й)
копъ ше(ст) єи, кожу(х) ѡдега(л)ны(и)<.> Теди, ста(в)ши на (С)коробога(т)ка(х) у
ѡного Ма(р)ка господою, и Зарѣцъкаѧ, хотючи до мѣста єха(т), и Данила ѡного не
бєручи, на го(с)подѣ зо(с)тавила, а Ма(р)ка до мѣста запровадила. И до брами єщє
ме(й)ско(и) приеха(в)ши, ѡного чловєка при возу зо(с)тави(в)ши, сама, якобы ѡ
потребѣ свое(и) пи(л)но(й), где(с) по(й)ше(д)ши, и до воза южь наза(д) не
ве(р)нуласѧ. Которо(и) Зарѣцъко(и) тотъ Ма(р)ко пре(з) цѣли(й) де(н) у брами до
самого вечора ѡчекивавъши, не мо(г) дожьда(т)<.> Што мы, вишь меновани(и)
вря(д), с пано(м) атамано(м) Я(ц)ко(м)ъ стосуючисѧ, и ве(д)лугъ тое(й) справи
наказуємъ нинєшъни (м) декретомъ наши(м), аби тая ко(п) ше(ст) и кожухъ ѡ(т)
Зарѣцько(и) занєсены(и), зупо(л)на такъ на ѡного Данила, яко и на Ма(р)ка, тая
шкода по половици пала<.> На що рокъ и ча(с) певъны(и) заложили, ижь є(с)ли бы
тотъ Ма(р)ко за нєде(л) двѣ ѡно(й) Зарѣ(ц)ко(й), зра(й)ци, не мо(г) зна(й)ти, то
коне(ч)не заплати(т) мѣетъ половицу<.> Що ѡны(й) Ма(р)ко з сведо(ц)тво(м)ъ
єзди(л), злочи(н)ци тое(и) шукаючи, [З_//] и не мо(г) зна(й)ти<.> Тєди на то(т)
заложены(и) ча(с) ѡчекива(л) ѡного Данила нє тамъ дву нєде(л) и нє чтири нєде(л)
тоть Ма(р)ко и нє мо(г) єго до(ж)дати, яко жъ и то то(ж)е бы єму былъ
уисти(т)сѧ, є(д)но жъ Данило не (с)та(л). И мы ѡного Ма(р)ка, и(ж) тое(и)
напа(с)ти варуючи, во(л)ни(м) во (в)се(м)ъ чини(м). Що (с)мо для лепъшо(и) вєри
казали тоє до кни(г) записа(т), що е(ст) и записано. [Знак підпису.] 

[№ 6.] ах҃нг [1653] ѡ(к)тобрѧ ка҃ [21] Пєрєдо (м)ною, Я(ц)ко(м) Котляро(м),
атамано(м) городовы(м) лофи(ц)ки(м)<.>, а при мнѣ будучи(х) Леска Котля, Ю(р)ка
Ши(м)че(н)ка, Івана Коваля, Куця, атамана ха(р)кувъского, и передо (м)ною,
Ма(т)фєе(м) Е(м)ченъко(м), во(и)то(м)ъ, Фєне(м) Проце(н)ко(м)ъ, Конъдрато(м)
Ну(з)че(н)ко(м)ъ, бу(р)мистрами вряду Лофи(ц)кого<.>, приточиласѧ справа ѡ(т)
Гаврила Пащєнъка, ѡбывателя ха(р)кувъского<.>, которы(и) ска(р)гу свою и
ѡпове(д) ѡ покраде(н)ю бчо(л) прєклада(л) ѡ то<.>, ижь ѡному Гаврилу шкода в
покраде(н)ю бчо(л) и меду дѣєтьсє<.> Теди тое(и) справы слутокъ на Дмитра
Дѣдиче(н)ко(м)ъ за доводо(м) приходить<.> Нащо Са(в)ка, Дмитровъ челя(д)никъ, на
пна своего в тіє слова при(з)на(л), ижь «Дмитро нє поєдинокротъ з Сте(ц)комъ,
брато(м) свои(м), и (з) Степано(м) на но(ч)ле(х) с ко(и)ми по(з)но поєдеть, а
рано, ба(р)зо рано, єще и на(с) побуди(в)ши, приедетъ</>». До того (ж), ста(в)ши
ѡчеви(с)то, Ха(р)ко Кушънѣръ в тіє слова на тую справу при(з)на(л), и(ж)
«є(д)ного часу А(н)ъдрѣ(й) Га(й)дуче(н)ко, Шевъцо(в) челя(д)никъ, в потребе
свое(и), до дому моєго прише(д)ши, и ста(л) мнѣ на Дмитра и товаришо(в) єго
при(з)нава(т)<.>, ижъ, мови(т), разовъ три и(х) по(д) вороти и на тучъка(х), нє
веда(т) що ѡни та(м)ъ справовали, в Гаврилово(и) пасеци видѣлемъ <.>. Ку тому жъ
Ше(в)цовъ челя(д)никъ са(м) ѡ(т) себє тіє слова вирази(л)<.>, ижь є(д)ного часу
коне(й) кго(с)подара своєго шукале(м). Теди по(д) ча(с) вєчеровы(и) Дмитра з
Степано(м), товаришо(м)ъ єго, а ѡніє нє вєда(т) чого ѡколо пасеки и воро(т)
Гавриловы(х) ходя(т), на(с) вечеро видѣле(м) <.> Такъже и други(м) разо(м) того
(ж) Дѣдиче(н)ка — ѡ(т)то(л) ѡтишоль уже. И до того<.> вся громада ха(р)ковъскаѧ
при(з)нала, ижь, мовить, того Дми(т)ра ѡ(т) многи(х) лѣть зна(й)ючи, аже єсть нѣ
въ чомъ в на(й)ме(н)шо(и) рєчи нєподо(з)рєны(и)<,>. Ш(т)о нинєшъны(и) су(д)
вглядѣлъ в самую слушьно(ст) права досконалого ве(р)длугъ[!] а(р)тикулу(в)
наказали(с)мо дєкрето(м)ъ наши(м), жеби ѡ(т) того се ѡ(т)присе(г)нулъ<.>, любо
теди ѡному Гаврилу виклади попо(л)ни(л), яко(ж) свѣдо(ц)тва слушъного не было,
згода стала<.> И тое казали(с)мо до кни(г) записа(т). [Знак підпису.] // 

[№ 7.] Року ах҃нд [1654] м(с҃)ца фєбруаріѧ і҃ [10] днѧ. [З_зв.] Передо мъною,
Ма(т)фєемъ Иѡа(н)новичо(м), асавуло(м) по(л)ку Ми(р)горо(д)ского, а при мнѣ
будучи Ѡстапа Го(р)банє(н)ъка, сотъника лохви(ц)кого, Ивана Пилипе(н)ка, атамана
нака(з)ного, Івана Пилипе(н)ка, атамана нака(з)ного , Івана Лаврєнъка<.> и
и(н)ши(х)<.>, приточиласѧ справа ѡ(т) Ивана Желѣ(з)няка, мєщанина
лофи(ц)кого<.>, котори(й) ска(р)гу свою на самого во(и)та роме(н)ского
прєклада(л) ѡ то<//>, ижь кгди А(р)теми(и), воєвода, посе(л) єго ца(р)ского
ве(л)., з Чигирина до Мо(с)кви летьнєго часу чере(з) Лофицу ишо(л)<.>, тєди того
часу для ви(с)татъче(н)ѧ пе(т)деся(т) по(д)во(д) мусили и въ купъцовъ конѣ по(д)
ча(с) я(р)маръку ѡ ст҃омъ Прокопіи силою бра(т)<.> Што того жъ часу и ѡного
Ивана кунь в по(д)воду до Ро(м)на пошолъ<.> и ѡ(т)то(л) южь наза(д) з и(н)шими
конми нє пригна(н)ъ<.>, и в то(м) вєликаѧ ту(р)баціѧ межи во(й)тами
лофи(ц)ки(м)ъ и ромє(н)скимъ дѣєтьсѧ<.> Што мы, вышъ рєче(н)ны(и) су(д), нє
могучи тое(й) справы такь рапъто(м) ро(с)править<.>, казалисмо на свѣдъки, хто
за тимы ко(н)ми на тє(н)ъ ча(с) ходи(л), здать<.> Тєди, с(т)авъши ѡчеви(с)то,
Ко(н)дра(т) Лисы(и), дюгьтя(р), мещани(н)ъ, вє(д)лугъ завєзанъѧ єму сумлєнъѧ в
тіє слова п и(з)налъ<.>, ижъ «кгди смо до Ромъна з оны(м) по(с)ломъ пришли<.> и
та(м) в Ромнѣ готовы(х) по(д)водь нє застали<.>, такъ же поки тотъ посе(л) хлѣба
вжива(л) и к тому часу по(д)води нє су(т) ви(с)татьчены <.> и на(м) для того
конѣ тіє не (в)сѣ (в)є(р)нєны, ижь за ѡни(м) по(с)ломъ за Роме(н) пошли<.>» Ку
тому жъ, ставъши ѡчеви(с)то, Фєско Голю(н)ка, козакъ лофицъки(и), которы(и)
ве(д)лу(г) сумле(н)ѧ своєго в тіє слова при(з)нал, ижь «за висла(т)ємъ пн҃а
сотника своего за ѡни(м) посломъ є(з)диль до Ромъна и упоминале(м)сѧ єго ѡ свои
по(д)води, што мнѣ посе(л) тоть рєкъ: «Нє вида(м) я ваши(х) по(д)водъ<.> кгди
(ж) мнѣ нѣ на чомъ буде(т), же ту(т) по(д)води не (в)сѣ, дале(й) єха(т)». Я
(т)е(ж) и пн҃а сотъника роме(н)ского проси(л), жебы мнѣ по(д)води ве(р)нены
были. Тєди сотъникъ рєкь: «А мнѣ мало до того<.>» Такь же и у во(и)та того
впоминалисе ѡ по(д)води и ѡ(н) тому є(д)накъ допи(т) нє (в)чини(л)<.> Што мы,
вы(ш) рєче(н)ны(й) су(д), в справу тую вє(й)зрѣвъши<.>, вє(д)лугъ свѣдъко(в)
ти(х), наказує(м)ъ дєкрєто(м) наши(м), жебы во(и)ть роме(н)[4]ски(и) з
ма(й)страто(м) свои(м) мещано(м) лофи(ц)ки(м)ъ // лофи(ц)ки(м) за два конѣ
згинулихъ заплати(л)<.>: за Иванова конѧ л҃ [ЗО] копь гро(ш) ли(ч)бы
литовъско(и)<.>, а за Пєтрова конѧ по(л)девєти копи жебы нагородилъ<.> С
третєго, срєбря(н)ъского конѧ, котри(и) бе(з) приказу в по(д)воду пошо(л), теди
шкода тая на во(и)ту лофи(ц)ко(м)ъ пала<.> Що для лепъшє(и) вери казали(с)мо тоє
до кни(г) записа(т)<.>, що єстъ и записано. [Знак підпису.] 

[№ 8.] Року ах҃нд [1654] м(с҃)ца ма(р)ца аі҃ [11]. Передо (м)ною, Ѡ(с)тапомъ
Го(р)банє(н)ъко(м), сотънико(м) лофи(ц)ки(м), и при мнѣ будучи Я(ц)ку Котляру,
атаману городово(м)<.>, и при бы(т)ности пн҃а Іѡана Бокґле(в)ского, та(к) же и
при на(с) бу(в)ши(х) — Ивана Чо(р)ного, Степана Де(м)че(н)ка, зо(с)лани(х) з
Березово(и) Луки, Костѣ, ктитора Нико(л)ского, Стефана Филоновича<.>, и передо
(м)ною, Ма(т)феє(м) Емъче(н)комъ, во(и)том, Фене(м) Проце(н)ко(м)ъ,
бу(р)мистро(м)<.>, приточиласѧ справа ѡ(т) Ко(н)ъдрата Скляра, ѡбывателя
жабского, и ѡ(т) Клима Зѣкрача, козака з Шмикгле(в)<.>, которіє зобопо(л)нє
ска(р)гу свою на Фєнѧ Мо(р)даченъка з Березово(и) Луки, яко на нєробочого
зра(й)цу своєго, прекладали ѡ то, ижь тотъ Хвє(н)ъ, и(з) запомнє(н)ъѧ боя(з)ны
бж҃ое у ѡного Конъдрата шкапу рижую лисую, а въ Зѣкрачево(и) дочъки полотъна
локоть два(д)це(т) и узду вкра(в)ши<.>, и хотѣлъ, такъ тую шкапу з поло(т)но(м)
захвати(в)ши, якъ и са(м) додому уєха(т)<.> Е(д)но жь бг҃ъ єму мл҃(с)тиви(и)
того прє(л)ся, взя(т)ѧ не допускаючи, же чере(з) Сулу, мимо млины идучи, и у
воду врину(л)сѧ<.>, и тамъ єго люде ѡ(т) такого утрафе(н)ѧ, яко за(ц)ного,
мнѣмлючи, чловєка, виратовали<.> И ѡ ти(х) рєча(х), же мъ мало дбаетъ,
по(с)тєрє(г)ши, якожь и нє ѡсуши(в)шисѧ, хотѣлъ додому бѣгъчи<.> Што єго
млиновьци тимъ жє разо(м) до на(с), до рода, ѡ(т)слали<.> И в то(м) зара(з)
Конъдратъ, яко шкодуючи(и), свою шкапу у ѡного Феня позна(л)<.>, а потомъ на
се(и) часъ Зѣкрачева дочъка полотъно своє познала<.> До чого кгди (с)мо и сами
ѡного злочи(н)ци по ки(л)ку разовъ доброво(л)нє ѡ томъ питали. И ѡ(н) са(м)
зара(з) же мовить: «Ѧ сами(й) на то и(ст)ца и шко(д)никъ тимъ речамъ, такъ
тоє(и) шкапѣ, яко и поло(т)ну»,— при(з)налъсѧ<.> Што мы, выш рєче(н)ны(и),
ви(с)луха(в)ши та(к) поводово(и) сторони, яко и самого злочинъци єго
доброво(л)ного при(з)на(т)ѧ, вє(д)лугъ ро(з)делу ді҃ [14]<.>, а а(р)тикулу з҃
[7] наказує(м) декрето(м) наши(м), жеби то(т) Фе(н)ъ, яко злочи(н)ьця, бы(л) на
го(р)лє караны(и). Що смо казали до кни(г) записа(т), що е(ст) и записано. [Знак
підпису.] 

[№ 9.] Року ах҃нд [1654] м(с҃)ца ма(р)ца єі҃ [15] днѧ. [4_зв.] Передо (м)ною,
Конъдрато(м) Тананидою, атамано(м) ко(с)ти(р)скимъ лофи(ц)ки(м)<:>, а при мнѣ
будучи товарис(т)ва — Григоріѧ Филиповича, Ивана Лавре(н)ъка, Костѣ, ктитора,
Стефана Фєсе(н)ъка с Попувъки<.>, приточиласѧ справа ѡ(т) Диниса Ивановича,
козака кра(с)нѧ(н)ъского<.>, котори(й) ска(р)гу свою на Стефана, деся(т)ника
лофи(ц)кого, преклада(л) ѡ то<.>, ижъ сего днє то(т) Данило, єдучи и в ратушу
ста(в)ши, с котори(м) якобы тотъ Степанъ мѣль в ка(р)ти игра(т)<.> Тєди
Степа(н)ъ в по(с)танове(н)ю жа(д)ны(м) способомъ к тому се нє при(з)нава(л); же
«нє такъ, єсли бы з они(м) Данило(м) мѣлъ игра(т), але и рукъ свои(х) до того сѧ
не притуля(л)<.>» Що мы, су(д), вислуха(в)ши ѡ(т) таково(и) справы здали(с)мо,
абы то чере(з) свѣдъки ѡбяснено было и скида(л)ся з ни(х) кожъди(и) з двохъ
копъ<.> Яко жъ, ставъши ѡчеви(с)то, Гри(ц)ко Ци(м)балисти(и) в тіє слова вєдлуг
сумлєнъѧ своєго в тіє слова при(з)налъ<.>, ижь, мовить, «былъ сегоднє в
рату[шу]<.> Теди тотъ го(ст) сидѣлъ и ка(р)ти са(м) пєрєкида(л) и перєбыра(л)<,>
а ѡного Стефана нє видѣль, нє такъ жебы в ка(р)ти игра(т) мѣлъ, и в рукахъ єго
дотикаючо(г)[о]се и ка(р)тъ нє видѣлъ<.>» Що нынєшъны(и) судъ, справи тоє(и) и
свѣ(д)ка ви(с)луха(в)ши, наказує(м) дєкретомъ наши(м), жебы Стефанъ воле(н)ъ
ѡ(т) того, яко неви(н)ны(и) чловекъ, бы(л)<.> Що (с)мо казали до кни(г)
записа(т), що є(ст) и записано. [Знак підпису.] 

[№ 10.] ах҃нд [1654] м(с҃)ца маѧ ві҃ [12] днѧ. На въряде ме(й)ско(м) в ратушу
лофи(ц)комъ пєрєдо (м)ною, А(н)дриє(м) Випри(с)комъ, со(т)никомъ во(и)ска
Запор.<...> лофицъкимъ и при мнѣ, Яцку Котляру, атаману городовомъ
лофи(ц)комъ<.>, и при на(с) будучи пн҃а Ма(й)ну(й)ла А(р)навута, пн҃а Кгабриєля
Сєлє(ц)кого<.>, а (з) товари(ст)въ — Ивана Лаврє(н)ъка, Костѣ, Петра, Ничипора,
и пєредо (м)ною, Ма(т)феем Емъченъко(м), во(и)томъ, Фєѡдоро(м) Козло(м), Фєне(м)
Проце(н)ко(м)ъ, бу(р)мистрами вряду лофи(ц)кого<.>, а з меща(н)ъ будучи Ва(с)ся
Коломо(и)ця, Гапона Новака, Микити Лу(ч)ковича и и(н)шихъ<.>, ставъши
ѡчеви(с)то, па(н)ъ Ма(р)тинъ, ѡбывате(л) нашъ лофи(ц)ки(и)<.>, которы(й)<.>
ска(р)гу свою на Фєн(н)у Мося(н)дзовую Хѡмиху прєклада(л) ѡ то<.>, ижъ ѡнаѧ,
боя(з)нь бж҃ую препо(м)нѣ/[5]въши<.>, а по(д)ступо(м) по(д) цє(р)квию бж҃иею и
ѡны(м) Ма(р)тиномъ, идучи, ля(м)пу срєбную, которую Ма(р)тинъ на хвалу цє(р)кви
бж҃и(и) а ку спасенію своєму здєлавши и в дому своємъ, поки всѣ ѡбряди до нє(и)
спорядить, завѣсивъши<.>, и ѡнаѧ запометала нєвѣста, в нєбы(т)ности Ма(р)тина в
до(м) єго воишє(д)ши, вкрала<.> и то серєбро занєсши, побила<.>, а з нѣкоторы(х)
речи(и) ѡбо(р)вавъши, крамаре(м) и ши(н)ка(р)камъ поза(с)тавляла<.> И за тими
лю(д)ми на ѡную Мося(н)дзовую перєве(в)шисе и срєбро все, кроме китици, же в
дому ей зна(й)шлосе, вина(й)дено<.> До чого сѧ и сама тая зра(й)ца доброво(л)нє,
кгди ей питали(с)мо, при(з)наласѧ<.>, ижь «до Ма(р)тинова дому во(й)шє(д)ши, и
кгди нѣкого нє застала, тую ля(м)пу ѡ(т)чепила<.>» Што нинешъны(и) судъ, в
справу тую вє(й)зрѣвъши, вєдлугъ ді҃ [14] ро(з)делу а а(р)тикулу семого
наказуємъ нинєшъни(м) дєкрєтом наши(м), жебы ѡная Мося(н)дзовая, яко зра(и)ца и
южь подо(и)зрєнаѧ, нѣчимъ и(н)ши(м)ъ, то(л)ко на го(р)ле катовъскими руками была
бе(з) фолкги карана<.> Которую в справу всю, дово(д)нє списавъши, казали до
книгъ си(х) ме(й)скихъ записать, що є(с)ть и записано в ратушу лофи(ц)комъ.
[Знак підпису.] 

Во имѧ бж҃ьє мꙑ па(н̑) ива(н̑) ср(ѣ̑)мскии староста рускии вꙑзнавам то си(м̑)
своимъ листомъ каждому доброму иже пришедъ пред на(с̑) панъ глѣбъ дѧдковичь
ѡчивисте доброволне и позна(л̑) што же продалъ па<lbr/>ну григорю рꙑтерю лѣ(с̑)·
и дуброву· романовскую к селу городислави<lbr/>чомъ за десѧть копъ рускои личбꙑ
иже такъ во(л̑)но пану григореви и єго людемъ гродиславчаномъ в тꙑ(х̑) лѣсѣхъ и
в дубровахъ руба<lbr/>ти начиньє и дрва и што коли имъ надобѣ и поживати та(к̑)
волно ꙗко пану глѣбови и єго людемъ· на вѣки со всѣмъ правомъ со всеми вжитки
продалъ и вздалъ пану григореви и єго ближьшимъ на вѣки вѣчнꙑи а мꙑ на то свои
листъ дали за нашею печа(т̑)ю &lt;завѣси&gt;тою а пр томъ бꙑли свѣдци па&lt;нъ
клюсъ ви&gt;жнѧньскии панъ в(о̑)лчко переслюжичь панъ ѡсташко давꙑдовскии панъ
васко мошенчичъ панъ иванъ гулевичь панъ ѡлешко судьꙗ лвовскии панъ ꙗнко мꙑшка·
инꙑхъ много добрꙑхъ им же честь и вѣра ле<lbr/>жить данъ в пѧтокъ во лвовѣ на
завтриє по бж҃ьемъ тѣлѣ на памѧть под лѣтꙑ рж(с̑)тв х(с̑)ва· ҂а҃· лѣ(т̑)· и ·у҃·
и третего на дцѧть лѣта· аминь~: 

Мл(с̑)тӏю бж҃ею мꙑ великӣ кнѧзь витовть ведомо чини(м̑) кожномѹ добро<lbr/>мѹ
кто коли на се(с̑) листь позри(т̑) аже єсмо допѹстили садити село кнѧжѹю лѹкѹ на
сꙑро(м̑) корени ѹ подолскои земли ѹ каменецко(м̑) повѣ<lbr/>тѣ межи рѣками
морашками до берега морашки сенковскоӣ з лѣсо(м̑) што зовѹ(т̑) стрꙑю(в̑) ро(г̑)
и с кѹликовꙑми лѣски аже потолѧ где ѹпадаєть мора(ш)ка сенковскаѧ ѹ морахвѹ
великѹю василеви карачовскомѹ слѹзѣ нашемѹ а дали єсмо ємѹ зо всими лѣсꙑ и з
дѹбровами с полѧми и з сѣножатми и з лѹгами и зо всими пожитки ємѹ и˙ дѣте(м̑)
єго и вси(м̑) єго пото(м̑)ко(м̑) на вѣки вѣчнꙑє. то єсмо ѹчинили с панꙑ радами
нашими за єго вѣрнꙑи послѹги и на лѣпшѹю вѣдомость печа(т̑) нашѹ казали єсмо
привѣсити. писа(н̑) листь ѹ полотскѹ лѣта ѿ рожества х(с̑)ва тисѧчного
трисотного ѡ˙смдесѧто<lbr/>го третего м(с̑)ца маѧ пѧтого дн҃ѧ~ 
