Nú fara fyrst sagði hann svo sem mér þykir skulda til bera. En það er líklegast
konungur að ég vitja hingað þessa heita. Þá er ég þykist við komast. Konungur
bað hann svo gera. Síðan bjóst Egill braut með liði sínu. En margt dvaldist
eftir með Aðalsteini konungi. hafði Egill þá eitt lang skip mikið. og á hundrað
mann eða vel svo. En er hann var búinn ferðar sinnar og byr gaf þá hélt hann til
hafs. Skildust þeir Aðalsteinn konungur með vináttu mikilli. Bað hann Egil koma
skjótt aftur. Egill sagði að svo skyldi vera að hann skyldi aftur koma þegar er
eigi bannaði skyld nauðsyn. Síðan fór Egill ferðar sinnar og hélt til Noregs. En
er hann kom við land. þá fór hann þegar sem skyndilegast í Fjörðu. Hann spurði
þau tíðindi að andaður var Þórir hersir Hróaldsson. En Arinbjörn hafði tekið við
arfi og hafði hann gerst lendur maður konungs. Egill fór á fund Arinbjarnar. og
fékk þar góðar viðtökur. Bauð Arinbjörn honum með sér að vera. En Egill þekktist
það. lét hann setja upp skip sitt. og vistaði lið sitt. En hann fór til
Arinbjarnar með tólfta mann. og var með honum eftir um veturinn. Bergönundur son
Þorgeirs þyrni fótar hafði þá fengið Gunnhildar dóttur Bjarnar hölds. Var hún
komin til bús með honum á Aski. En Ásgerður Bjarnar dóttir er átt hafði Þórólf
Skalla Gríms son var þá með Arinbirni frænda sínum. Þau Þórólfur áttu dóttur
unga er Þórdís hét. var mærin þar með móður sinni. Egill sagði Ásgerði fall
Þórólfs. og bauð henni umsjá sína. Ásgerður varð hrygg mjög við þá sögu. En
svaraði vel ræðum Egils. og tók lítinn af öllu. En er leið á haustið þá gerðist
Egill ókátur. þögull og drakk oftast lítt. En sat oft og drap höfðinu niður í
feld sinn. Eitt hvert sinn gekk Arinbjörn til hans og spurði hann hvað til bar
er hann var svo ókátur. En þótt þú sagði hann hafir fengið skaða mikinn um
bróður þinn. þá er það karlmannlegt að berast slíkt vel. Skal maður eftir mann
lifa. Eða hvað kveður þú nú. láttu mig heyra það. Egill sagði að hann hafði það
þá kveðið fyr skemmstu.. Arinbjörn spurði hver kona sú væri er hann orti mansöng
um. Eða hefir þú fólgið nafn hennar í vísu þessi. þá kvað Egill.. Hér mun vera
sagði Egill svo sem oft er mælt. að segjanda er allt sínum vin. Ég mun segja þér
það er þú spyrð um hverja konu ég yrkja þar er Ásgerður frændkona þín. Og þar
vildi ég hafa fullting þitt til með mér að ég næði ráði því. Arinbjörn segir að
honum þykir það vel fundið. Skal ég víst sagði hann leggja þar orð til að það
ráð megi takast. Síðan bar Egill upp mál það fyr Ásgerði. En hún skaut til ráða
föður síns. og þeirra Arinbjarnar frænda hennar. Síðan ræðir Arinbjörn þetta mál
við Ásgerði. og hafði hún en sömu svör fyrir sér. En Arinbjörn fýsti þessa máls
í hverju orði. Síðan fara þeir Arinbjörn og Egill á fund Bjarnar og hefur Egill
þar upp bónorð. bað Ásgerðar dóttur Bjarnar. og Björn tók því máli vel. Sagði að
Arinbjörn myndi þar miklu af ráða með honum. En Arinbjörn hvatti þessa mjög.
lauk því máli svo að Egill fastnaði sér Ásgerði og skyldi brullaup það vera með
Arinbirni. En er að þeirri stefnu kom. þá var þar veisla allrisuleg er Egill
kvongaðist. Var hann þá allkátur það er eftir var vetrarins. Frá. Egill bjó þá
um vorið kaup skip og bjóst til Íslands ferðar. Réð Arinbjörn honum það að
staðfestast ekki í Noregi meðan ríki Gunnhildar var svo mikið. Því að henni er
sagði Arinbjörn allþungt til þín og hefir þetta mikið spillt er þér Eyvindur
skreyja fundust fyr í Jótlandi. En er Egill var búinn og byr gaf. þá siglir hann
í haf. og greiddist vel hans ferð. kemur um haustið til Íslands. og hélt til
Borgar fjarðar. hann hafði þá verið utan tólf vetur. gerðist Skalla Grímur þá
maður gamall. Varð hann þá feginn er Egill kom heim. Fór Egill til vistar til
Borgar. og með honum Þorfinnur inn strangi. og þeir saman menn mjög margir. Voru
þeir með Skalla Grími allir um veturinn. Egill hafði ógrynni lausa fjár. En ekki
er þess getið að Egill skipti silfri því er Aðalsteinn konungur hafði fengið í
hendur honum hvorki við Skalla Grím né aðra menn. Þann vetur fékk Þorfinnur inn
strangi Sæunnar dóttur Skalla Gríms. En eftir um vorið fékk Skalla Grímur þeim
bú stað að Langár fossi. og land inn frá Leirulæk. milli Lang ár og Álft ár allt
til fjalls upp.. En er þinga skyldi um mál manna. þá gengu hvorir tveggju þar
til er dómurinn var settur. og flytja þá fram hvorir sannindi sín. Var Önundur
allstór orður. þar er dómurinn var settur var völlur sléttur. En settar niður
heslis stengur í völlinn í hring. En lögð um snæri utan allt um hverfis. Voru
það kölluð vébönd. En fyr innan í hringinum sátu dómendur tólf úr Firða fylki.
og tólf úr Sygna fylki tólf úr Hörða fylki. Þær þrennar tylftir manna skyldu þar
dæma um mál manna. Arinbjörn réð því hverjir dómendur voru úr Firða fylki. En
Þórður af Aurlandi. hverjir úr Sognu voru. Voru þeir allir eins liðs. Arinbjörn
hafði haft fjölmenni mikið til þingsins. hann hafði snekkju alskipaða. En hafði
margt smáskipa. skútur og róðrar ferjur. er búendur stýrðu. Eiríkur konungur
hafði þar mikið lið. langskip sex eða sjö. Þar var og fjölmenni mikið af
búöndum. Egill hóf þar mál sitt. að hann krafði dómendur að dæma sér lög af máli
þeirra Önundar. Innti hann þá upp hver sannindi hann hafði í til kall fjár þess
er átt hafði Björn Brynjólfs son. Sagði hann að Ásgerður dóttir Bjarnar. en
eiginkona Egils, var til komin arfsins. og hún væri óðalborin. og lendborin í
allar kynkvíslir. En tiginborin fram í ættir. krafði hann þess dómendur að dæma
Ásgerði til handa hálfan arf Bjarnar lönd og lausa aura. En er hann hætti ræðu
sinni. þá tók Berg Önundur til máls. Gunnhildur kona mín sagði hann er dóttir
Bjarnar og Ólafar þeirrar konu er Björn hafði lög fengið. er Gunnhildur réttur
erfingi Bjarnar. Tók ég fyr þá sök upp fé það allt er Björn hafði eftir átt. að
ég vissi að sú ein var dóttir Bjarnar önnur, er ekki átti arf að taka. Var móðir
hennar hernumin. En síðan tekin frillu taki. og ekki að frænda ráði. og flutt
landi af. En þú Egill ætlar að fara hér sem hvarvetna annars staðar þess er þú
hefir komið með of kapp þitt og ó jafnað. Nú mun þér það hér ekki týja því að
Eiríkur konungur og Gunnhildur drottning hafa mér því heitið. að ég skal rétt
hafa af hverju máli þar er þeirra ríki stendur yfir. Ég mun færa fram sönn vitni
fyr konungi og dómöndum. Að Þóra hlað hönd móðir Ásgerðar var her tekin heiman
frá Þóris bróður síns. og annað sinni af Aurlandi frá Brynjólfs. Fór hún þá af
landi á braut með víkingum og útlögum konungs. og í þeirri útlegð. gátu þau
Björn dóttur þessa Ásgerði. Nú er furða að um Egil er hann ætlar að gera ómæt
öll orð Eiríks konungs. Það fyrst að þú Egill hefir verið hér í landi síðan er
Eiríkur konungur gerði þig útlægan og það þótt þú hafir fengið ambáttar. að
kalla hana arf genga. Vil ég þess krefja dómendur. að þeir dæmi mér allan arf
Bjarnar. En dæmi Ásgerði ambátt konungs. því að hún var svo getin að þá var
faðir hennar og móðir í útlegð konungs. Þá tók Arinbjörn til máls. Vitni munum
vér fram bera Eiríkur konungur til þess. og láta eiða fylgja. að það var skilið
í sætt þeirra Þóris föður míns. og Bjarnar hölds. að Ásgerður dóttir þeirra
Bjarnar og Þóru. var til arfs leidd eftir Björn föður sinn. og svo það sem yður
er sjálfum kunnugt konungur. að þú gerðir Björn ílendan. Og öllu því máli var þá
lukt er áður hafði milli staðið sættar manna. Konungur svarar ekki skjótt máli
hans. Þá kvað Egill.. Arinbjörn lét þá fram bera vitnis burðinn tólf menn. og
allir vel til valdir. og höfðu allir þeir heyrt á sætt þeirra Þóris og Bjarnar
og buðu þá konungi og dómöndum að sverja þar eftir. dómendur vildu taka eiða
þeirra. ef konungur bannaði eigi. konungur sagði að hann myndi þar hvorki að
vinna að leggja á það lof eða bann. Þá tók til máls Gunnhildur drottning. Sagði
svo. Þetta er undarlegt konungur. hvernig þú lætur Egil þenna inn mikla vefja
mál öll fyr þér. Eða hvort myndir þú eigi móti honum mæla þótt hann kallaði til
konung dómsins í hendur þér. En þótt þú viljir enga úrskurði veita þá er Önundi
sé lið að. Þá skal ég það eigi þola. að Egill troði svo undir fótum vina mína að
hann taki með sér rangindi sín fé þetta af Önundi. En hvar ertu Ask maður. far
þú til með sveit þína þar sem dómendur eru. og lát eigi dæma rangyndi þessi.
Síðan hljóp Ask maður og þeir sveitungar til dómsins. Skáru í sundur véböndin.
og brutu niður stengurnar. En hleyptu á braut dómöndum. Þá gerðist þys mikill á
þinginu. En menn voru þar allir vopn lausir. Þá mælti Egill. Hvort mun
Bergönundur heyra orð mín. Heyri ég sagði hann. Þá vil ég bjóða þér hólmgöngu.
og það að við berjumst hér á þinginu. hafi sá fé þetta land og lausa aura er
sigur fær. En þú ver hvers manns níðingur ef þú þorir eigi. Þá svaraði Eiríkur
konungur. Ef þú Egill ert allfús til að berjast þá skulum vér það nú veita þér.
Egill svaraði. hefi ég þar til lagt mörg orð fyrir Steinar og beðið hann sættast
við Þorstein, því mér hefir í hvern stað verið Þorsteinn sparari til meins eða
svívirðingar. og veldur því sú en mikla ást og vinátta. og forn félags skapur er
með okkur Egill hefur verið síðan er við Egill fæddumst hér upp báðir samtímis.
brátt mun það reynast segir Egill, hvort þú Önundur mælir þetta af nokkrum
aloga. eða er sumt af hégóma við þótt ég ætla það síður vera munu. Man ég þá
daga er hvorumtveggja okkrum myndi það ólíklegt þykja að við myndum sökum
sækjast eða stilla eigi svo sonu okkra að þeir fari eigi með fíflsku slíkri sem
ég heyri að hér horfist til. Sýnist mér það ráð meðan við erum á lífi og svo nær
staddir deilu þeirra. að við tökum mál þessi undir okkur. Semjum síðan og setjum
niður. En látum eigi þá Tungu Odd eða Einar etja saman sonum okkrum sem kapal
hestum. Látum þá annað hafa héðan í frá til févaxtar sér en taka á slíku. Þá
stóð Önundur upp og mælti. Rétt segir þú Egill að það er okkur ó fallið. að vera
á því þingi er synir okkrir deila. Skal okkur aldrei það henda að vera þeir
vanskörungar að sætta þá eigi. Nú vil ég Steinar að þú seljir mál öll mér í
hendur. og látir mig síðan með fara sem mér sýnist. Eigi veit ég það sagði
Steinar hvort ég vil kasta niður málum mínum að svo búnu. Því að ég hefi áður
leitað mér liðsemdar við stórmenni. Vil ég nú svo að einu málum ljúka að það
líki vel Oddi eða Einari. Síðan ræddu þeir Steinar og Oddur sín á milli. sagði
Oddur svo. Efna vil ég Steinar við þig lið semd þá er ég hét þér. að veita þér
til laga eða þeirra ma þú þar satt að mér hafa þín fórráð vel í hald komið
jafnan. Skaltu nú fyrir ráða. En ekki mun ég undrast þótt báðir við iðrumst
þessa síðar. Síðan seldi Steinar Önundi í hönd málin. og skyldi hann þá sækja
eða sættast svo sem lög kenndu til. En þegar er Önundur réð fyrir málum þessum.
þá gekk hann til fundar við þá feðga Egil og Þorstein. Nú vil ég sagði Önundur
að þú Egill skapir og skerir einn allt um þessi mál sem þú vilt. Því að ég trúi
þér best til að skipa mínum málum bæði þessum og öðrum. Síðan tókust þeir
Önundur og Þorsteinn í hendur og nefndu sér votta. og fylgdi það vottnefnu. að
Egill skyldi einn gera um mál þessi svo sem hann vill allt óskorað hér á þingi
og lauk svo málum þessum. Síðan gengu menn heim til búða sinna. Þorsteinn lét
leiða til búðar Egils yxn þrjú og lét þar höggva til þingnestis. En er þeir
Tungu Oddur og Steinar komu heim til búðar. þá sagði Oddur svo. Nú hefir þú
Steinar og ið feðgar ráðið fyrir lykt mála þinna. Nú telst ég úr laus við þig um
liðveislu þá er ég hét þér því að svo var mælt með okkur. að ég skyldi veita þér
svo að þú kæmir málum þínum fram eða til lykta þeirra er þér hugnaði. Hverngan
veg sem þér gefst sættar gerð Egils. Steinar segir að Oddur hafi honum lið
veitt. segir að þeirra vinátta skal nú sýnu betri en áður hefur verið. og vil ég
sagði hann nú það kalla að þú sért laus frá öllu máli við mig því er þú varst í
bundinn. En of kveldið fóru þar dómar út. og er ekki þess getið hér í frásögn.
Að þar yrði né eitt til tíðinda að dómunum. Frá Agli Skalla Gríms syni og
Önundi. Egill Skalla Gríms son gekk í þingbrekku um daginn eftir og með honum
Þorsteinn og allur flokkur þeirra. Þar kom þá og Steinar og þeir Önundur feðgar.
Tungu Oddur var þar þá. og þeir Einar báðir. En er menn höfðu þar mælt lögmálum
sínum. þá stóð Egill upp og mælti svo. hvort eru þeir Steinar og Önundur hér
feðgar svo að þeir megi nema orðaskil hvað ég mæli hér. Önundur svarar. Sagði að
þeir voru þar. Þá vil ég sagði Egill ljúka upp sættar gerð. milli þeirra
Þorsteins sonar míns. og Steinars Sjóna sonar. Hef ég þar upp það mál er Grímur
faðir minn kom hingað til lands og nam hér lönd öll um Mýrar og víða um hérað.
og tók sér bústað að Borg. og ætlaði þar landeign til. En gaf vinum sínum
landakosti þar út í frá svo sem þeir byggðu síðan. Hann gaf Ána bústað að
Ánabrekku. þar sem Önundur og Steinar hafa síðan búið. Vitum vér það allir
Önundur og svo þú Steinar hver landamerki eru milli Borgar og Ánabrekku að þar
ræður Hafslækur. Var ekki það Steinar að þú gerðir ó vitandi það er þú vildir
leggja undir þig landeign Þorsteins. og hugðir að hann skyldi vera svo mikill
ættleri að hann myndi vera vilja ræningi þinn. því að þú Steinar og Önundur
faðir þinn. og hans faðir þáðu lönd af mér og Grími föður mínum. En Þorsteinn
drap fyrir þér þræla þína tvo. Nú er það öllum mönnum auðsýnt að þeir hafa
fallið á verkum sínum og eru þeir óbóta menn. og að heldur nú er þeir voru
þrælar er þó væri svo að slíku hefði bellt frjálsir menn. En fyrir það er þú
Steinar hugðist ræna myndu Þorstein landeign þeirri er ég lét koma í hendur
honum. Og ég hafði áður í arf tekið eftir föður minn. þar skaltu laust láta þitt
land þar að Ána brekku. og hafa eigi fé fyrir. Það skal og fylgja að þú skalt
hvorki hafa bústað né vista far hér í héraði fyrir sunnan Lang á. Og vera á
brottu frá Ána brekku. áður liðnir sé fardagar þessir. En falla ó heilagur fyrir
Þorsteini og öllum þeim mönnum er honum vilja lið veita þegar eftir fardaga ef
þú vilt eigi á braut fara eða nokkurn hlut eigi halda þann er ég hef á lagt við
þig. En er Egill settist niður. þá nefndi Þorsteinn votta að gerð hans. Þá mælti
Önundur Sjóni: Það mun vera Egill mál manna að gerð sú er þú hefur upp sagða sé
heldur skökk og oss heldur ó hagfelld. Nú er það frá mér að segja að ég hef
allan mig við lagt að skirra vandræðum þeirra. En héðan í frá skal ég ekki af
spara það er ég má gera til ó þurftar Þorsteini. Hitt mun ég ætla sagði Egill að
hluti ykkar feðga muni vera því verri er deildir vorar standa lengur. Hugða ég
Önundur að þú myndir það vita að ég hef haldið réttu máli fyrir þeim mönnum er
stærri bokkar hafa verið en svo sem þið feðgar eruð. En Oddur og Einar er
dregist hafa til svo mjög til þessa máls munu hér skapnaðar virðing hafa hlotið
af því. Þorgeir blundur systur son Egils var þar á þinginu og hafði gengið hart
að liðveislu við Þorstein. hann bað Egil og þá Þorstein koma sér til staðfestu
út þangað á Mýrar. hann bjó áður fyrir sunnan Hvít á fyrir neðan Blunds vatn.
Egill tók vel á því. og fýsti Þorstein að þeir léti hann þangað fara. Egill
setti Þorgeir blund niður að Ána brekku. En Steinar færði bústað sinn út yfir
Lang á. og settist niður að Leiru læk. En Egill reið heim suður á Nes eftir
þingið með flokk sinn. og skildust þeir feðgar með kærleik. Maður sá var með
Þorsteini er kallaður var Íri hverjum manni fót hvatari og manna skyggnastur.
hann var útlendur og leysingi Þorsteins. en þó hafði hann fjár gæslur. og mest
það að safna geld fé upp á vorum. En ofan á haust til rétta. En þá um vorið
eftir fardaga. lét Þorsteinn safna geld fé því er eftir hafði orðið um vorið. og
ætlaði síðan að láta reka það til fjalls upp. Íri var í fjár réttnum. en
Þorsteinn og húskarlar hans með honum reið upp til fjalls. og voru þeir átta
saman. Þorsteinn lét gerða garð um þvera Grísar tungu milli Langa vatns og
Gljúfur ár. lét Þorsteinn þar að vera marga menn um vorið því að það er löng
leið að gerða. Ætlaði Þorsteinn að hafa þar lambhaga því að Þorsteinn hafði
örgrynni sauðfjár. En er Þorsteinn hafði litið yfir verk húskarla sinna. þá reið
hann heim. En er hann kom gegnt þingstöð þá kom þar Íri hlaupandi móti honum. og
sagði að hann vill mæla ein mæli við Þorstein. Þorsteinn bað förunauta sína ríða
fyrir fram meðan þeir töluðu. Íri sagði Þorsteini að hann hefði um daginn farið
upp á Einkunnir og séð til sauða. Ég sá sagði hann í skóginum fyr ofan vetur
götu að skinu við tólf spjót. og eigi var mér grunlaust nema skildir nokkrir
myndu vera þar. Þorsteinn svaraði hátt svo að förunautar hans heyrðu. hvað myndi
honum nú svo annt að hitta mig. að ég megi eigi ríða heim leiðar minnar. 1.
Ófeigur hét maður er bjó vestur í Miðfirði á þeim bæ er að Reykjum heitir. Hann
var Skíðason en móðir hans hét Gunnlaug. Móðir hennar var Járngerður, dóttir
Ófeigs Járngerðarsonar norðan úr Skörðum. Hann var kvæntur maður og hét
Þorgerður kona hans og var Valadóttir, ættstór kona og hinn mesti kvenskörungur.
Ófeigur var spekingur mikill og hinn mesti ráðagerðamaður. Hann var í öllu
mikilmenni en ekki var honum fjárhagurinn hægur, átti lendur miklar en minna
lausafé. Hann sparði við engan mann mat en þó var mjög á föngum það er til
búsins þurfti að hafa. Hann var þingmaður Styrmis frá Ásgeirsá er þá þótti
mestur höfðingi vestur þar. Ófeigur átti son við konu sinni er Oddur hét. Hann
var vænn maður og brátt vel menntur. Ekki hafði hann mikla ást af föður sínum.
Engi var hann verklundarmaður. Vali hét maður er þar óx upp heima hjá Ófeigi.
Hann var vænn maður og vinsæll. Oddur óx upp heima með föður sínum þar til er
hann var tólf vetra gamall. Ófeigur var fálátur löngum við Odd og unni honum
lítið. Sá orðrómur lagðist á að engi maður þar í sveitum væri betur menntur en
Oddur. Einn tíma kemur Oddur að máli við föður sinn og beiðir hann fjárframlaga"
og vil eg fara á brott héðan. Er á þá leið," sagði hann," að þú leggur til mín
litla sæmd. Er eg og ekki nytsamlegur yðru ráði." Ófeigur segir: " Ekki mun eg
minnka tillög við þig úr því sem þú hefir til unnið. Mun eg og því næst gera og
muntu þá vita hvert fullting þér er að því." Oddur sagði að lítt mátti hann við
það styðjast mega og skilja við það talið. Annan dag eftir tekur Oddur vað af
þili og öll veiðarfæri og tólf álnar vaðmáls. Hann gengur nú í brott og kveður
engan mann. Hann fer út á Vatnsnes og réðst þar í sveit með vermönnum, þiggur að
þeim hagræði þau sem hann þarf nauðsynlegast að láni og leigu. Og er þeir vissu
ætt hans góða en var vinsæll sjálfur þá hætta þeir til þess að eiga að honum.
Kaupir hann nú allt í skuld og er með þeim þau misseri í fiskiveri og er svo
sagt að þeirra hlutur væri í besta lagi er Oddur var í sveit með. Þar var hann
þrjá vetur og þrjú sumur og var þá svo komið að hann hafði þá aftur goldið
hverjum það er átti en þó hafði hann aflað sér góðs kaupeyris. Aldrei vitjaði
hann föður síns og svo láta hvorir sem engu áttu við aðra að skylda. Oddur var
vinsæll við sína félaga. Þar kemur að hann ræðst í flutningar norður til Stranda
með farma og kaupir sér í ferju, aflar þá svo fjár. Nú græðir hann brátt fé þar
til er hann á einn ferjuna og heldur nú svo milli Miðfjarðar og Stranda nokkur
sumur. Tekur hann nú að hafa vel fé. Þar kemur enn að honum leiddist sjá athöfn.
Nú kaupir hann í skipi og fer utan og er nú í kaupferðum um hríð og tekst enn
vel til þessa og liðmannlega. Verður honum nú gott bæði til fjár og mannheilla.
Þessa iðn hefir hann nú fyrir stafni þar til er hann á einn knörr og mestan hlut
áhafnar, er nú í kaupferðum og gerist stórauðigur maður og ágætur. Hann var oft
með höfðingjum og tignum mönnum utanlands og virðist þar vel sem hann var. Nú
gerir hann svo auðgan að hann á tvo knörru í kaupferðum. Og svo er sagt að engi
maður væri þann tíma í kaupferðum sá er jafnauðigur væri sem Oddur. Hann var og
farsælli en aðrir menn. Aldrei kom hann norðar skipi sínu en á Eyjafjörð og eigi
vestar en í Hrútafjörð. 2. Þess er getið eitthvert sumar að Oddur kemur skipi
sínu á Hrútafjörð við Borðeyri og ætlar að vera hér um veturinn. Þá var hann
beðinn af vinum sínum að staðfestast hér og eftir bæn þeirra gerir hann svo,
kaupir land í Miðfirði það er á Mel heitir. Hann eflir þar mikinn búnað og
gerist rausnarmaður í búinu og er svo sagt að eigi þótti um það minna vert en um
ferðir hans áður og nú var engi maður jafnágætur sem Oddur var fyrir norðan
land. Hann var betri af fé en flestir menn aðrir, góður úrlausna við þá er hans
þurftu og í nánd honum voru en föður sínum gerði hann aldrei hagræði. Skip sitt
setti hann upp í Hrútafirði. Það er sagt að engi maður væri jafnauðigur hér á
Íslandi sem Oddur heldur segja menn hitt að hann hafi eigi átt minna fé en þrír
þeir er auðgastir voru. Í öllu lagi var hans fé mikið, gull og silfur, jarðir og
ganganda fé. Vali frændi hans var með honum hvort sem hann var hér á landi eða
utanlands. Oddur situr nú í búi sínu með slíka sæmd sem nú er frá sagt. Maður er
nefndur Glúmur. Hann bjó á Skriðinsenni. Það er milli Bitru og Kollafjarðar.
Hann átti þá konu er Þórdís hét. Hún var dóttir Ásmundar hærulangs, föður
Grettis Ásmundarsonar. Óspakur hét son þeirra. Hann var mikill maður vexti og
sterkur, ódæll og uppivöðslumikill, var brátt í flutningum milli Stranda og
norðursveita, gervilegur maður og gerist rammur að afli. Eitt sumar kom hann í
Miðfjörð og seldi fang sitt. Og einn dag fékk hann sér hest og reið upp á Mel og
hittir Odd. Þeir kvöddust og spurðust almæltra tíðinda. Óspakur mælti: " Á þá
leið er Oddur," segir hann," að góð frétt fer um yðvart ráð. Ertu mjög lofaður
af mönnum og allir þykjast þeir vel komnir er með þér eru. Nú vænti eg að mér
muni svo gefast. Vildi eg hingað ráðast til þín." Oddur segir: " Ekki ertu mjög
lofaður af mönnum og eigi ertu vinsæll. Þykir þú hafa brögð undir brúnum svo sem
þú ert ættborinn til." Óspakur segir: " Haf við raun þína en eigi sögn annarra
því að fátt er betur látið en efni eru til. Beiði eg þig ekki gjafar að. Vildi
eg hafa hús þín en fæða mig sjálfur og sjá þá hversu þér gest að." Oddur segir:
" Miklir eruð þér frændur og torsóttir ef yður býður við að horfa en við það er
þú skorar á mig til viðtöku þá megum við á það hætta veturlangt." Óspakur tekur
það með þökkum, fer um haustið á Mel með feng sinn og gerist brátt hollur Oddi,
sýslar vel um búið og vinnur sem tveir aðrir. Oddi líkar vel við hann. Líða þau
misseri og er vorar býður Oddur honum heima að vera og kveðst svo betur þykja.
Þykir mönnum mikils um vert hversu þessi maður gefst. Hann er og vinsæll sjálfur
og stendur nú búið með miklum blóma og þykir engis manns ráð virðulegra vera en
Odds. Einn hlut þykir mönnum að skorta, að eigi sé ráð hans með allri sæmd, að
hann er maður goðorðslaus. Var það þá mikill siður að taka upp ný goðorð eða
kaupa og nú gerði hann svo. Söfnuðust honum skjótt þingmenn. Voru allir til hans
fúsir. Og er nú kyrrt um hríð. 3. Oddi hugnar vel við Óspak, lét hann mjög ráða
fyrir búinu. Hann var bæði hraðvirkur og mikilvirkur og þarfur búinu. Líður af
veturinn og hugnar Oddi nú betur við Óspak en fyrr því að nú hefst hann að
fleira. Á haustum heimtir hann fé af fjalli og urðu góðar heimtur, missti engis
sauðar. Líður nú af veturinn og vorar. Lýsir Oddur því að hann ætlar utan um
sumarið og segir að Vali frændi hans skal taka þar við búi. Vali segir: " Svo er
háttað frændi að eg er ekki því vanur og vil eg heldur annast um fé okkar og
kaupeyri." Oddur snýr nú að Óspaki og biður hann taka við búi. Óspakur segir: "
Það er mér ofráð þó að nú flytjist fram er þú ert við." Oddur leitar eftir en
Óspakur fer undan og er þó óðfúsi til. Og þar kemur að hann biður Odd ráða ef
hann heitir honum sinni ásjá og trausti. Oddur segir að hann skal svo fara með
hans eign sem hann verður mestur maður af og vinsælastur, sagðist það reynt hafa
að eigi mun annar maður betur kunna né vilja hans fé varðveita. Óspakur biður nú
á hans valdi vera. Lúka nú svo talinu. Oddur býr nú skip sitt og lætur bera vöru
til. Þetta fréttist og er margtalað um. Oddur þurfti eigi langan búnað. Vali fer
með honum. Og þá er hann er albúinn leiða menn hann til skips. Óspakur leiddi
hann í lengra lagi. Áttu þeir mart að tala. Og er skammt var til skips þá mælti
Oddur: " Nú er sá einn hlutur er óskilað er." " Hvað er það?" segir Óspakur. "
Ekki er séð fyrir goðorði mínu," segir Oddur," og vil eg að þú takir við." " Á
þessu er engi gerning," segir Óspakur," er eg ekki til þess fær. Hefi eg þó
meira á hendur tekist en líklegt sé að eg valdi eða vel leysi. Er þar engi maður
jafnvel til fallinn sem faðir þinn. Er hann hinn mesti málamaður og forvitri."
Oddur kveðst eigi mundu honum í hendur fá" og vil eg að þú takir við." Óspakur
fer undan og vildi þó feginn. Oddur segir á reiði sína ef hann tekur eigi við og
að skilnaði þeirra tekur Óspakur við goðorðinu. Fer Oddur nú utan og tekst vel
hans ferð sem vandi hans var til. Óspakur fer heim og var margtalað um þetta
mál. Þykir Oddur mikið vald hafa þessum manni í hendur fengið. Óspakur ríður til
þings um sumarið með flokk manna og tekst honum það vel og liðmannlega, kann það
allt vel af höndum að leysa er hann skylda lög til, ríður af þingi með sæmd.
Hann heldur kappsamlega sína menn og láta hvergi sinn hlut og er ekki mjög á þá
gengið. Hann er góður og greiður við alla sína nágranna. Hvergi þykir nú minni
rausn né risna á búinu en áður. Eigi skortir umsýslu og fara ráðin vel fram.
Líður nú af sumarið. Ríður hann til leiðar og helgar hana. Og er á leið haustið
fer hann á fjall er menn ganga að geldfé og verða heimtur góðar. Er ríkt fylgt
og missir engis sauðar, hvorki fyrir sína hönd né Odds. 4. Svo bar til um
haustið að Óspakur kom norður í Víðidal, á Svölustaði. Þar bjó kona sú er Svala
hét. Þar var honum veittur beinleiki. Hún var væn kona og ung. Hún talar tíl
Óspaks og biður hann sjá um ráð sitt" hefi eg það frétt að þú ert búmaður
mikill." Hann tók því vel og tala þau mart. Féllst hvort öðru vel í geð og
lítast þau vel til og blíðlega. Og þar kemur tali þeirra að hann spyr hver ráða
eigi fyrir kosti hennar. " Engi maður er mér skyldri," segir hún," sá er nokkurs
er verður, en Þórarinn Langdælagoði hinn spaki." Síðan ríður Óspakur til fundar
við Þórarin og er þar tekið við honum vel að eins. Hann hefir nú uppi sitt
erindi og biður Svölu. Þórarinn segir: " Ekki kann eg að girnast til þíns mægis.
Er margtalað um þínar meðferðir. Kann eg það sjá að ekki má í tveim höndum hafa
við slíka menn, verður annaðhvort að taka upp bú hennar og láta hana fara
hingað, ella munuð þið gera sem ykkur líkar. Nú mun eg mér engu af skipta og
kalla eg ekki þetta mitt ráð." Eftir þetta fer Óspakur á brott og kemur á
Svölustaði og segir henni svo búið. Nú gera þau ráð sitt og fastnar hún sig
sjálf og fer hún með honum á Mel en þau eiga bú á Svölustöðum og fá menn til
fyrir að vera. Nú er Óspakur á Mel og hélt rausn í búinu. Hann þótti þó vera
ódældarmaður mikill. Nú líður af veturinn og um sumarið kom Oddur út í
Hrútafirði. Hafði honum enn orðið gott til fjár og mannheilla, kemur heim á Mel
og lítur yfir eignir sínar, þykir vel varðveist hafa og gest vel að. Líður nú á
sumarið. Það er eitt sinn að Oddur vekur til við Óspak að vel muni fallið að
hann tæki við goðorði sínu. Óspakur segir: " Já," segir hann," þar er sá hlutur
er eg var ófúsastur til með að fara og síst til fær. Er eg þess og albúinn en
það ætla eg mönnum þó tíðast að það sé gert annaðhvort á leiðum eða þingum."
Oddur segir: " Það má vel vera." Líður nú sumarið að leiðinni fram. Og
leiðarmorguninn er Oddur vaknar litast hann um og sér fátt manna í skálanum.
Hefur hann sofið fast og lengi, spratt upp og veit að menn eru gersamlega úr
skálanum. Honum þótti þetta undarlegt og talar þó fátt. Hann býst um og nokkurir
menn með honum, þótti þetta undarlegt og ríða nú til leiðarinnar. Og er þeir
komu þar þá var þar mart manna fyrir og voru þá mjög brott búnir og var helguð
leiðin. Oddi bregður nú í brún, þykir undarleg þessi tiltekja. Fara menn heim og
líða þaðan nokkurir dagar. Það var enn einn dag er Oddur sat undir borði og
Óspakur gegnt honum og er minnst varir hleypur Oddur undan borðinu og að Óspaki
og hefir reidda exi í hendi sér, biður hann nú laust láta goðorðið. Óspakur
segir: " Eigi muntu þurfa með svo miklu kappi að sækja. þegar hefir þú goðorð er
þú vilt og vissi eg eigi er þér væri alvara við að taka." Rétti hann þá fram
höndina og fékk Oddi goðorðið. Var nú kyrrt um hríð og héðan gerist fátt með
þeim Oddi og Óspaki. Er Óspakur heldur ýgur viðskiptis. Grunar menn um að
Óspakur mundi hafa ætlað sér að hafa goðorðið en eigi Oddi ef eigi hefði verið
kúgað af honum að hann mætti eigi undan komast. Nú verður ekki af búsumsýslunni.
Oddur kveður hann að engu. Mæltust þeir og ekki við. Það var einn dag að Óspakur
býr ferð sína. Oddur lætur sem hann viti það eigi. Skiljast þeir svo að hvorgi
kveður annan. Óspakur fer nú á Svölustaði til bús síns. Oddur lætur nú sem ekki
sé að orðið og er nú kyrrt um hríð. Þess er getið að um haustið fara menn á
fjall og skaut mjög í tvö horn um heimtur Odds frá því er verið hafði. Hann
skorti að haustheimtu fjóra tigu geldinga og þá alla er bestir voru af fé hans.
Er nú víða leitað um fjöll og heiðar og finnast eigi. Undarlegt þótti þetta vera
því að Oddur þótti féauðnumaður meiri en aðrir menn. Svo mikill atrekandi var
ger um leitina að bæði var leitað til annarra héraða og heima og gerði eigi. Og
um síðir dofnar enn yfir þessu og var þó margrætt um hverju gegna mundi. Oddur
var ekki glaður um veturinn. Vali frændi hans frétti hann hví hann væri óglaður"
eða hvort þykir þér svo mikið geldingahvarfið? og ertu eigi þá mikill borði ef
þig hryggir slíkt." Oddur segir: " Eigi hryggir mig geldingahvarfið en hitt
þykir mér verra er eg veit eigi hver stolið hefir." " Þykir þér það víst," segir
Vali," að það mun af orðið eða hvar horfir þú helst á?" Oddur segir: " Ekki er
því að leyna að eg ætla Óspak stolið hafa." Vali segir: " ferst nú vinátta ykkur
frá því er þú settir hann yfir allt þitt góss. Oddur kvað það verið hafa hið
mesta glapræði og vonum betur tekist hafa. Vali mælti: " margra manna mál var
það að það væri undarlegt. Nú vil eg að þú snúir eigi svo skjótt málinu til
áfellis honum. Er það hætt við orði að ómerkilega þyki verða. Nú skulum við því
saman kaupa," segir Vali," að þú skalt mig láta fyrir ráða hversu að er farið en
eg skal verða vís hins sanna." Nú kaupa þeir þessu. Vali býr nú ferð sína og fer
með varning sinn, ríður út til Vatnsdals og Langadals og selur varninginn. Var
hann vinsæll og tillagagóður. Hann fer nú leið sína þar til er hann kemur á
Svölustaði og fékk þar góðar viðtökur. Óspakur var allkátur. Vali bjóst þaðan um
morguninn. Óspakur leiddi hann úr garði og frétti margs frá Oddi. Vali sagði
gott af hans ráði. Óspakur lét vel yfir honum og kvað hann vera rausnarmann
mikinn" eða er hann fyrir sköðum orðinn í haust?" Vali kvað það satt vera. "
Hverjar eru getur á um sauðahvarfið? Hefir Oddur lengi fégefinn verið hér til."
Vali segir: " Eigi er það á eina leið. Sumir ætla að vera muni af mannavöldum."
Óspakur segir: " Óætlanda er slíkt og er eigi margra brögð." " Svo er og," segir
Vali. Óspakur mælti: " Hefir Oddur nokkurar getur á?" Vali mælti: " Fátalaður er
hann til en þó er fjölrætt um af öðrum mönnum hverju gegna muni." " það er eftir
vonum," segir Óspakur. " Á þá leið er," segir Vali," er þó höfum við þetta
talað, að það vilja sumir kalla eigi óvænt að vera muni af þínum völdum. Draga
menn það saman er þið skilduð stuttlega en hvarfið varð eigi miklu síðar."
Óspakur segir: " Eigi varði mig að þú mundir slíkt mæla og ef við værum eigi
slíkir vinir þá mundi eg þessa sárlega hefna." Vali segir: " Eigi þarftu þessa
að dylja eða svo óður við að verða. Eigi mun þetta af þér bera og hefi eg séð
yfir ráð þitt og sé eg það að miklu hefir þú meiri föng en líklegt sé að vel
muni fengið." Óspakur segir: " Eigi mun svo reynast og eigi veit eg hvað tala
fjandmenn vorir er slíkt tala vinirnir." Vali segir: " Þetta er og ekki af
fjandskap mælt af mér við þig er þú heyrir einn á. Nú ef þú gerir svo sem eg vil
og gangir við fyrir mér þá mun þér létt falla því að eg skal setja ráð til þess.
Eg hefi seldan varning minn víða um sveitir. Mun eg segja að þú hafir við tekið
og keypt þér með slátur og aðra hluti. Mun það engi maður mistrúa. Skal eg svo
til haga að þér verði engi ósæmd að þessu ef þú fylgir mínu ráði að." Óspakur
sagðist eigi mundu við ganga. " Þá mun fara verr," segir Vali," og veldur þú
sjálfur." Síðan skiljast þeir og fer Vali heim. Oddur spyr hvers hann hefði vís
orðið um sauðahvarfið. Vali lét sér fátt um finnast. Oddur mælti: " Nú þarf eigi
við að dyljast að Óspakur hefir stolið því að þú mundir hann gjarna undan bera
ef þú mættir." Er nú kyrrt um veturinn. Og er voraði og stefnudagar komu þá fer
Oddur með tuttugu menn þar til er hann kom mjög að garði á Svölustöðum. Þá mælti
Vali við Odd: " Nú skuluð þér láta taka niður hesta yðra en eg mun ríða til húss
og hitta Óspak og vita að hann vilji sættast og þurfi málið eigi fram að hafa."
Nú gera þeir svo. Vali ríður heim. Ekki var manna úti. Opnar voru dyr. Gengur
Vali inn. Myrkt var í húsum. Og er minnst varir hleypur maður úr setinu og
höggur milli herða Vala svo að hann féll þegar. Vali mælti: " Forða þér vesall
maður því að Oddur er skammt frá garði og ætlar að drepa þig. Send konu þína á
fund Odds og segi hún að við séum sáttir og hafir þú gengið við málinu en eg sé
farinn að fjárreiðum mínum út í dali." Þá mælti Óspakur: " Þetta er hið versta
verk orðið. Hafði eg Oddi þetta ætlað en eigi þér." Svala hittir nú Odd og segir
þá sátta Óspak og Vala" og bað Vali þig aftur hverfa." Oddur trúir þessu og
ríður heim. Vali lét líf sitt og var flutt lík hans á Mel. Oddi þóttu þetta
mikil tíðindi og ill. Fær hann af þessu óvirðing og þótti slyslega tekist hafa.
Nú hverfur Óspakur á brott svo að eigi vita menn hvað af honum verður. 5. Nú er
frá því að segja að Oddur býr mál þetta til þings og kveður heiman búa. Það
verður til tíðinda að maður andast úr kvöðinni. Oddur kveður annan í staðinn.
Fara menn nú til þings og er þar kyrrt framan til dóma. Og er dómar fara út
hefir Oddur fram vígsmálið og tekst honum það greitt og er nú boðið til varna.
Skammt í brott frá dómunum sátu þeir höfðingjarnir, Styrmir og Þórarinn, með
flokk sinn. Þá mælti Styrmir við Þórarin: " Nú er til varna boðið um vígsmálið.
Eða viltu nokkur andsvör veita þessu máli?" Þórarinn segir: " Engu mun eg mér
þar af skipta því mér sýnist Odd nóg nauðsyn til reka að mæla eftir slíkan mann
sem Vali var en sá fyrir hafður að eg ætla að sé hinn versti maður." " Já,"
segir Styrmir," eigi er maðurinn góður víst en þó er þér nokkur vandi á við
hann." " Ekki hirði eg það," segir Þórarinn. Styrmir mælti: " Á hitt er að líta
að yðvart vandræði mun verða og þá miklu meira og torveldara ef hann verður
sekur og sýnist mér ásjámál vera og leitum í nokkurra ráða því að sjáum við
báðir vörn í málinu." " Fyrir löngu sá eg það," segir Þórarinn," og líst mér þó
eigi ráðlegt að seinka málið." Styrmir mælti." Til þín kemur þó mest og það munu
menn tala að þér verði lítilmannlega ef fram fer málið en vörnin sé brýn. Er það
og mála sannast að vel væri þótt Oddur vissi að fleiri eru nokkurs verðir en
hann einn. Treður hann oss alla undir fótum og þingmenn vora svo að hans eins er
getið. Sakar eigi að hann reyni hversu lögkænn hann er." Þórarinn segir: " Þú
skalt ráða og þér mun eg að veita. En eigi er þetta góðvænlegt og mun illan enda
eiga." " Ekki má að því fara," segir Styrmir, sprettur upp og gengur að dómnum,
spyr hvað þar fari fram málum manna. Honum er það sagt. Styrmir mælti: " Svo er
háttað Oddur að varnir eru fundnar í máli þínu og hefir þú rangt til búið málið,
kvatt heiman tíu búa. Er það lögleysa. Áttir þú það á þingi að gera en eigi í
héraði. Ger nú annaðhvort, gakk frá dóminum við svo búið eða vér munum færa fram
vörnina." Oddur þagnar og hugsar málið, finnur að satt er, gengur frá dóminum
með flokk sinn og heim til búðar. Og er hann kemur í búðarsundið þá gengur maður
í mót honum. Sá er við aldur. Hann var í svartri ermakápu og var hún komin að
sliti. Ein var ermur á kápunni og horfði sú á bak aftur. Hann hafði í hendi staf
og brodd í, hafði síða hettuna og rak undan skyggnur, stappaði niður stafnum og
fór heldur bjúgur. Þar var kominn Ófeigur karl, faðir hans. Þá mælti Ófeigur: "
Snemma gangið þér frá dómum," segir hann," og er yður eigi einn hlutur vel
gefinn að svo er allt snarlegt og snöfurlegt um yður. Eða er hann sekur,
Óspakur?" " Nei," segir Oddur," eigi er hann sekur." Ófeigur mælti: " Eigi er
það höfðinglegt að ginna mig gamlan. Eða hví mundi hann eigi sekur? Var hann
eigi sannur að sökinni?" " Sannur víst," segir Oddur. " Hvað er þá?" segir
Ófeigur. " Eg hugði að hann mætti bíta sökin. Eða var hann eigi banamaður Vala?"
" Engin mælir því í mót," segir Oddur. Ófeigur mælti: " Hví er hann þá ei
sekur?" Oddur segir: " Vörn fannst í málinu og féll niður." Ófeigur mælti: " Hví
mundi vörn finnast í máli svo auðigs manns?" " Það kölluðu þeir að rangt væri
heiman búið," segir Oddur. " Eigi mun það vera er þú fórst með málið," segir
Ófeigur. " En vera kann að þér sé meir lagður fésnúður og ferðir en algott
tilstilli um málaferli. En þó ætla eg að þú berir nú eigi satt upp fyrir mig."
Oddur segir: " Eg hirði aldrei hvort þú trúir eða eigi." " Svo kann vera," segir
Ófeigur," en þegar vissi eg er þú fórst heiman úr héraði að rangt var til búið
málið. En þú þóttist þér ærinn einn og vildir engan mann að spyrja. Nú muntu og
vera þér nógur einn um þetta mál. Er nú bæði að þér mun vel takast enda er
slíkum allvant um er allt þykir lágt hjá sér." Ófeigur mælti: " Sú ein er nú
hjálpin í þínu máli ef þú nýtur mín við. Eða hversu féspar mundir þú nú vera ef
nokkur leiðrétti málið?" Oddur segir: " Ekki sperði eg fé ef nokkur vildi ganga
í málið. " Ófeigur mælti: " Þá láttu koma í hendur karli þessum sjóð nokkurn
digran því að margra manna augu verða féskjálg." Oddur fær honum mikinn fésjóð.
Þá spurði Ófeigur: " Hvort var fram færð lögvörnin eða eigi?" " Fyrr gengum vér
frá dómunum," segir Oddur. Ófeigur segir: " Það eina heldur fram er þú gerðir
óvitandi." Nú skiljast þeir og gengur Oddur heim til búðar sinnar. 6. Nú er þar
til að taka að Ófeigur karl gengur upp á völluna og til dómanna, kemur að
Norðlendingadómi og spyr hvað þar fari fram málum manna. Honum er sagt að sum
voru dæmd en sum búin til reifingar. " Hvað líður um mál Odds sonar míns eða er
því lokið nú?" " Lokið sem mun," segja þeir. Ófeigur mælti: " Er hann sekur
orðinn, Óspakur?" " Nei," segja þeir," eigi er hann það." " Hvað veldur því?"
segir Ófeigur. " Vörn fannst í málinu," segja þeir," og var rangt til búið." "
Já," segir hann Ófeigur," munuð þér lofa mér að ganga í dóminn?" Þeir játta því.
Hann gengur í dómhringinn og sest niður. Ófeigur mælti: " Hvort er dæmt mál
Odds, sonar míns?" " Dæmt er það sem mun." segja þeir. " Hví gegnir það?" segir
Ófeigur," er villt upp borið um sökina á hendur Óspaki? Drap hann eigi Vala
saklausan? Nam það við að eigi væri málið brýnt?" Þeir segja: " Vörn fannst í
málinu og féll niður." " Hvernig er vörn sú?" segir Ófeigur. Þá er honum sagt. "
Svo víst," segir hann. " Sýnist yður það með nokkurum réttindum að gefa gaum að
slíku er engis er vert en dæma eigi hinn versta mann sekjan, þjóf og
manndrápsmann? Er það eigi ábyrgðarhlutur mikill að dæma þann sýknan er dráps er
verður og dæma svo í móti réttindum?" Þeir sögðu að þeim þætti það eigi réttlegt
en þó sögðu þeir það fyrir sig lagt. " Svo má vera," segir Ófeigur. " Unnuð þér
eiðinn?" segir Ófeigur. " Að vísu," segja þeir. " Svo mun verið hafa," segir
hann. " Eða hversu kváðuð þér að orði? Eigi svona að þér skylduð það dæma að þér
vissuð sannast og réttast og helst að lögum? Svo munduð þér mæla." Þeir kváðu
svo vera. Þá mælti Ófeigur: " En hvað er sannara en dæma hinn versta mann sekjan
og dræpan og firrðan allri björg, þann er sannreyndur er að stuld og að því að
hann drap saklausan mann, Vala? En það hið þriðja er að fellur eiðurinn má kalla
nokkuð sveigt. Hyggið nú að fyrir yður hvort meira er vert, þessi tvö orðin er
sæta sannindum og réttindum eða hitt eitt er víkur til laganna. Svo mun yður
sýnast sem er því að þér munuð sjá kunna að það er meiri ábyrgð að dæma þann
frjálsan er maklegur er dauðans en hafa áður svarið eiða að þér skylduð svo dæma
sem þér vissuð réttast. Nú megi svo á líta að þetta mun yður þungt falla og
undan þessi ábyrgð varla komast." Ófeigur lætur stundum síga sjóðinn niður undan
kápunni en stundum kippir hann upp. Það finnur hann að þeir renna augum til
sjóðsins. Hann mælti þá til þeirra: " Það væri ráðlegra að dæma rétt og satt sem
þér hafið svarið og hafa þar í mót þökk og aufúsu hygginna manna og réttsýnna."
Hann tók síðan sjóðinn og steypti úr silfrinu og taldi fyrir þeim. " Nú vil eg
lýsa vináttubragð við yður," segir hann," og sé eg þó meir fyrir yður í þessu en
fyrir mér. Og geri eg því svo að þér eruð sumir vinir mínir en sumir frændur og
þó þeir einir að nauðsyn heldur til að hver gæti sjálfs síns. Vil eg gefa
hverjum manni eyri silfurs er í dómi situr en þeim hálfa mörk er reifir málið og
hafið þér það bæði féið og firrða yður ábyrgð en spillið eigi særum yðrum er þó
liggur mest við." Þeir hugsa málið og líst sannlegt vera við umtölur hans en
þykir áður komið í illt efni um eiðabrigðin og kjósa þeir þann kost af er
Ófeigur bauð þeim. Er þá þegar sent eftir Oddi og kemur hann þar en
höfðingjarnir eru þá heim gengnir til búða. Nú er þegar fram haft málið og er
Óspakur sekur ger og síðan nefndir vottar að dómsorði væri á lokið. Nú fara menn
heim til búða sinna við svo búið. Engi frétt fór af þessu um nóttina. En að
Lögbergi um morguninn stendur Oddur upp og talar hátt: " Hér varð maður sekur í
nótt er Óspakur heitir í Norðlendingadómi um víg Vala. En það er að segja til
sektarmarka hans að hann er mikill vexti og karlmannlegur. Hann hefir brúnt hár
og stór bein í andliti, svartar brýnn, miklar hendur, digra leggi og allur hans
vöxtur er afburðarmikill og er maður hinn glæpamannlegasti." Nú bragður mönnum í
brún mjög. Margir höfðu áður enga frétt af haft. Þykir mönnum Oddur fast fylgt
hafa og giftusamlega til hafa tekist svo sem komið var málinu. 7. Frá því er
sagt að þeir Styrmir og Þórarinn talast við. Styrmir mælti: " Mikla sneypu og
svívirðing höfum við af þessu máli fengið." Þórarinn segir það eftir líkindum"
og munu hér vitrir menn hafa um vélt." " Já," segir Styrmir," sérð þú nokkuð til
leiðréttu?" " Eigi veit eg að það megi brátt verða," segir Þórarinn. " Hvað
helst?" segir Styrmir. Þórarinn segir: " Væri sökin við þá er fé var borið í dóm
og sú mun bíta." " það er," segir Styrmir. Ganga þeir þá í brott og heim til
búða. Þeir heimta nú saman vini sína og tengdamenn á eina málstefnu. Þar var
einn Hermundur Illugason, annar Gellir Þorkelsson, þriðji Egill Skúlason, fjórði
Járnskeggi Einarsson, fimmti Skegg-Broddi Bjarnason, sjötti Þorgeir Halldóruson
og þeir Styrmir og Þórarinn. Þessir átta menn ganga nú á tal. Segja þeir Styrmir
og Þórarinn málavöxtu og hvar þá var komið og hversu mikill slægur til var
fjárins Odds og það að allir munu þeir fullsælir af verða. Þeir ráða nú til
fasta með sér að veitast allir að málinu svo að annaðhvort skyli fyrir koma
sektir eða sjálfdæmi. Ganga nú síðan í bönd og eiða og hyggja nú að þessu megi
ekki bregða og engi muni traust á bera eða kunnáttu í móti rísa. Skilja að svo
mæltu og ríða menn heim af þingi og fer þetta fyrst af hljóði. Oddur unir nú vel
við sína þingreið og er nú fleira í frændsemi með þeim feðgum en verið hafði,
situr nú um kyrrt þau misseri. Og um vorið hittast þeir feðgar við laug og spyr
Ófeigur tíðinda. Oddur lést engi frétta og spyr á móti. Ófeigur segir að þeir
Styrmir og Þórarinn hafa safnað liði og ætla að fara á Mel stefnuför. Oddur
fréttir hver sök til þess sé. Ófeigur segir honum alla ætlan þeirra. Oddur
segir: " Ekki líst mér þetta þungt." Ófeigur segir: " Það má vera að yður verði
það ekki um afl." Líða nú stundir að stefnudögum og koma þeir Styrmir og
Þórarinn á Mel með fjölmenni. Oddur hafði og mart manna fyrir. Þeir höfðu fram
mál sín og stefna Oddi til alþingis fyrir það er hann hafi látið bera fé í dóm
að ólögum. Verður þar ekki fleira til tíðinda og ríða þeir í brott með flokk
sinn. Svo ber enn til að þeir feðgar hittast og talast við. Spyr Ófeigur hvort
honum þyki enn engis um vert. Oddur segir: " Eigi líst mér þetta mál þunglegt."
" Eigi sýnist mér svo," segir Ófeigur," eða hversu gerla veistu í hvert efni
komið er?" Oddur lést vita það er þá var fram komið. Ófeigur segir: " Meira
slóða mun draga, að því er eg hygg, því að sex höfðingjar aðrir þeir að mestir
eru hafa gengið í málið með þeim." Oddur segir: " Mikils þykir þeim við þurfa."
Ófeigur mælti: " Hvert mun þitt ráð nú vera?" Oddur segir: " Hvað með að ríða
til þings og biðja sér liðs?" Ófeigur segir: " Það sýnist mér óvænt að svo
föllnu máli og mun eigi gott að eiga sína sæmd undir liði flestra." " Hvað er þá
til ráðs?" segir Oddur. Ófeigur mælti: " Það er mitt ráð að þú búir skip þitt um
þing og ver búinn með allt lausagóss þitt áður menn ríða af þingi. Eða hvort
þykir þér betur komið það fé er þeir taka upp fyrir þér eða hitt er eg hefi?" "
Það þykir mér illskáinn að þú hafir." Og nú fær Oddur föður sínum einn digran
fésjóð fullan af silfri og skiljast að því. Oddur býr nú skip sitt og ræður menn
til. Líður nú fram að þinginu og fer þessi ráðagerð af hljóði svo að fáir verða
vísir. 8. Nú ríða þeir höfðingjarnir til þings og fjölmenna mjög. Ófeigur karl
var í flokki Styrmis. Þeir bandamenn mæltu mót með sér á Bláskógaheiði. Egill og
Gellir og Styrmir og Hermundur og Þórarinn, ríða nú allir saman suður til
vallarins. Þeir ríða austan, Skegg-Broddi og Þorgeir Halldóruson úr Laugardal,
en Járnskeggi norðan og hittast hjá Reyðarmúla. Ríða nú allir flokkarnir ofan á
völluna og svo á þing. Þar er nú flest um talað sem mál Odds eru. Þykir það
öllum mönnum víst vera að hér mun engi fyrir svara, ætla það að fáir þori, enda
geri engum, slíkir höfðingjar sem til móts eru. Þykir þeim og allvænt um sitt
mál og brasta allmikið. Engi er sá er í móti þeim kasti einu orði. Oddur hefir
engum manni um sitt mál boðið. Býr hann skip sitt í Hrútafirði þegar menn voru
til þings farnir. Það var einn dag er Ófeigur karl gekk frá búð sinni og var
áhyggjumikið, sér engva liðveislumenn sína en þótti við þungt að etja, sér varla
sitt færi einum við slíka höfðingja en í máli voru engar verndir, fer
hækilbjúgur, hvarflar í milli búðanna og reikar á fótum, fer þannig lengi, kemur
um síðir til búðar Egils Skúlasonar. Þar voru þá menn komnir til tals við Egil.
Ófeigur veik hjá búðardyrunum og beið þar til þess er mennirnir gengu í brott.
Egill fylgdi þeim út en er hann ætlar inn að ganga þá snýr Ófeigur fyrir hann og
kvaddi Egil. Hann leit við honum og spurði hver hann væri. " Ófeigur heiti eg,"
segir hann. Egill mælti: " Ertu faðir Odds?" Hann kvað svo vera. " Þá muntu
vilja tala um mál hans en það þarf ekki við mig að tala. Miklu er því meir fyrir
komið en eg megi þar neitt til leggja. Eru og aðrir meir fyrir því máli en eg,
Styrmir og Þórarinn. Láta þeir mest til sín taka þó að vér fylgjum þeim að."
Ófeigur segir og varð staka á munni: Og enn kvað hann: " Mun eg fá mér annað til
skemmtanar en tala um mál Odds. Hefir það verið ríflegra en nú. Muntu eigi vilja
synja mér máls. Er það nú helst gaman karls að tala við þess háttar menn og
dvelja svo af stundir." Egill segir: " Eigi skal varna þér máls." Ganga þeir nú
tveir saman og setjast niður. Þá tekur Ófeigur til orða: " Ertu búmaður, Egill?"
Hann kvað svo. " Býrð þú þar að Borg?" " Það er satt," segir Egill. Ófeigur
mælti: " Vel er mér frá þér sagt og skapfelldlega. Er mér sagt að þú sparir við
engan mann mat og sért rausnarmaður og okkur sé ekki ólíkt farið, hvortveggi
maðurinn ættstór og góður af sínu en óhægur fjárhagurinn. Og það er mér sagt að
þér þyki gott vinum þínum að veita." Egill segir: " Vel þætti mér að mér væri
svo farið að frétt sem þér því að eg veit að þú ert ættstór og vitur." Ófeigur
mælti: " Það er þó ólíkt því að þú ert höfðingi mikill og óttast ekki hvað sem
fyrir er og lætur aldrei þinn hlut við hvern sem þú átt en eg lítilmenni. En
skaplyndi kemur saman helst með okkur og er það harmur mikill er slíka menn skal
nokkuð fé skorta er svo eru miklir borði." Egill segir: " Það kann vera að það
skiptist brátt að hægist ráðið." " Hversu kemur það til?" kvað Ófeigur. " Þannig
hyggst mér," segir Egill," ef undir oss ber féð Odds að þá muni fátt skorta því
að oss er þar mikið af sagt auð þeim." Ófeigur segir: " Eigi mun það aukið þó að
hann sé sagður ríkastur maður á Íslandi. En þó mun þér forvitni á hver þinn
hlutur verður af fénu því að þú ert þess mjög þurfi." " Það er satt," kvað
Egill," og ertu góður karl og vitur og muntu vita gjörla um fé Odds." Hann
segir: " Þess vænti eg að það sé eigi öðrum kunnigra en mér og kann eg það að
segja þér að engi segir svo mikið frá að eigi sé þó meira. En þó hefi eg hugsað
um áður fyrir mér hvað þú munt af hljóta." Og varð honum vísa á munni: . " Hvað?
Mundi það ólíklegt," segir Egill," og ertu skáld gott." Ófeigur mælti: " Ekki
skal það draga fyrir þér hverja fullsælu þú munt upp taka en það er hinn
sextándi hlutur úr Melslandi." " Heyr á endemi," segir Egill. " Eigi er þá féð
jafnmikið sem eg hugði. Eða hversu má þetta vera?" Ófeigur segir: " Eigi er það,
allmikið er féð. En þess væntir mig að þessu næst munir þú hljóta. Hafið þér
eigi svo talað að þér skylduð hafa hálft fé Odds en fjórðungsmenn hálft? Þá
telst mér þannig til ef þér eruð átta bandamenn að þér munið hafa hálft
Melsland, því að svo munuð þér til ætla og svo mælt hafa, þó að þér hafið þetta
með fádæmum upp tekið meirum en menn viti dæmi til, þá munuð þér þessi atkvæði
haft hafa. Eða var yður nokkur von á því að Oddur son minn mundi sitja kyrr
fyrir geisan yðvarri er þér riðuð norður þangað? Nei," segir hann Ófeigur," eigi
verður yður hann Oddur ráðlaus fyrir og svo mikla gnótt sem hann hefir til fjár
þá hefir hann þó eigi minni gæfu til vitsmunanna og til ráðagerða þegar hann
þykist þess við þurfa. Og það grunar mig að eigi skríður að síður knörrinn undir
honum um Íslandshaf þó að þér kallið hann sekjan. En það má eigi sekt heita er
svo er ranglega upp tekið og mun á þá falla er með fara og þess væntir mig að
hann muni nú í hafi með allt sitt nema landið á Mel. Það ætlar hann yður. Frétt
hafði hann það að eigi var löng sjávargata til Borgar ef hann kæmi á
Borgarfjörð. Nú mun þetta svo setjast sem upp var hafið að þér munuð fá af skömm
og svívirðing og gengur þó að maklegleikum og þar með hvers manns ámæli." Þá
segir Egill: " Þetta mun vera dagsanna og eru nú brögð í málinu. Var það miklu
líkara að Oddur mundi eigi sitja ráðlaus fyrir. Og mun eg eigi að þessu telja
því að eru þeir sumir í málinu er eg ann vel svívirðingar af og mest æsa málið,
svo sem er Styrmir eða Þórarinn og Hermundur." Ófeigur mælti: " Það mun fara sem
betur er, en það mun fara sem maklegt er að þeir munu fá margs manns ámæli af
þessu. En það þykir mér illa er þú hefir eigi góðan hlut af því að þú fellst mér
vel í geð og best af yður bandamönnum." Lætur hann nú síga fésjóð einn digran
niður undan kápunni. Egill brá til augum. Ófeigur finnur það, kippir upp sem
skjótast undir kápuna og mælti: " Á þá leið er Egill," segir hann," að mig
væntir að því nær skal fara sem eg hef sagt þér. Nú mun eg gera þér sæmd
nokkura" vindur nú upp sjóðnum og steypir úr silfrinu í skikkjuskaut Egils. Það
voru tvö hundruð silfurs þess er best kunni verða. " Þetta skaltu þiggja af mér
ef þú gengur eigi í móti málinu og er þetta nokkur sæmdarhlutur." Egill segir: "
Það ætla eg að þú sért eigi meðalkarl vondur. Er þér engi þess von að eg muni
vilja rjúfa særi mín." Ófeigur segir: " Eigi eruð þér þó slíkir sem þér þykist.
Viljið heita höfðingjar en kunnið yður engan fögnuð þegar þér komið í nokkurn
vanda. Nú skaltu eigi svo með fara heldur mun eg hitta það ráð að þú munt halda
særi þín." " Hvert er það?" segir Egill. Ófeigur mælti: " Hafið þér eigi svo
mælt að þér skylduð hafa sektir eða sjálfdæmi?" Egill kvað svo vera. " Það kann
vera," segir Ófeigur," að oss frændum Odds sé þess unnt að kjósa hvort vera
skal. Nú mætti svo til bera að undir þig kæmi gerðin. Vil eg þá að þú stillir
henni." Egill segir: " Satt segir þú og ertu slægur karl og vitur. En þó verð eg
eigi til þess búinn og hvorki hefi eg til mátt né liðsafla að standa einn í mót
þessum höfðingjum öllum því að fjandskapur mun fyrir koma ef nokkur rís við."
Ófeigur mælti: " Hvern viltu helst til kjósa af bandamönnum? Láttu svo sem eg
eigi á öllum völ." " Tveir eru til," segir Egill. " Hermundur er mér næstur og
er illa með okkur en annar er Gellir og hann mun eg til kjósa." " Það er mikið
til að vinna," segir Ófeigur," því að öllum ynni eg ills hlutar af þessu máli
nema þér einum. En hafa mun hann vit til þess að sjá hvort betra er af að kjósa,
að hafa fé og sæmd eða missa fjár og taka við óvirðing. Eða viltu nú ganga í
málið, ef undir þig kemur, til þess að minnka gerðina?" " Það ætla eg víst,"
segir Egill. " Þá skal þetta vera fast með okkur," segir Ófeigur," því að eg mun
koma hingað til þín af annarri stundu." 9. Nú fer Ófeigur í brott og skilja þeir
Egill. Reikar Ófeigur nú milli búðanna og er allhældreginn, er þó eigi svo dapur
með sjálfum sér sem hann er hrumur að fótunum og eigi svo laustækur í málunum
sem hann er lasmeyr í göngunni. Um síðir kemur hann til búðar Gellis
Þorkelssonar og lætur hann út kalla. Hann kemur út og heilsar fyrr Ófeigi því að
hann var lítillátur og spyr hvert erindi hans er. Ófeigur segir: " Hingað varð
mér nú reikað." Gellir mælti: " Þú munt vilja tala um mál Odds." Ófeigur segir:
" Ekki vil eg þar um tala og segi eg mér það afhent og mun eg fá mér aðra
skemmtan." Gellir mælti: " Hvað viltu þá tala?" Ófeigur mælti: " Það er mér sagt
að þú sért vitur maður en mér er það gaman að tala við vitra menn." Þá settust
þeir niður og taka tal sín í millum. Þá spyr Ófeigur: " Hvað er ungra manna
vestur þar í sveitum það er þér þykir líklegt til mikilla höfðingja?" Gellir
sagði að góð völ voru þar á því og nefnir til sonu Snorra goða og Eyrarmenn. "
Svo er mér sagt," kvað Ófeigur," að vera muni enda er eg nú vel til fréttar
kominn er eg tala við þann manninn er bæði er sannorður og gegn. Eða hvað er
kvenna þeirra vestur þar er bestir kostir eru?" Hann nefnir til dætur Snorra
goða og dætur Steinþórs á Eyri. " Svo er mér sagt," kvað Ófeigur," eða hversu
er, áttu eigi dætur nokkurar?" Gellir kvaðst eiga víst. Hví nefnir þú eigi þær?"
segir Ófeigur. " Engar munu fríðari en þínar dætur ef að líkindum skal ráða. Eða
eru þær eigi giftar?" " Eigi," segir hann. " Hví sætir það?" segir Ófeigur.
Gellir segir: " Því að eigi hafa þeir til boðist að bæði séu stórauðgir og hafi
staðfestur góðar, kynríkir og vel mannaðir sjálfir, en eg er þó ekki fémikill en
þó mun eg mannvandur sakir kynferðis og virðingar. En skal nú eigi spyrjast láta
alls. Hvað er þeirra manna norður þar er vænir séu til höfðingja?" Ófeigur
segir: " Þar er gott mannval. Tel eg þar fyrstan Einar, son Járnskeggja, og Hall
Styrmisson. Mæla það og sumir menn að Oddur son minn sé mannvænlegur maður enda
skal nú koma orðum þeim er hann bauð mér að hann vildi mægjast við þig og fá
dóttur þinnar, þeirrar er Ragnheiður heitir." " Já," segir hann Gellir," var það
er því mundi vel svarað en að svo búnu get eg að það frestist." " Hvað kemur til
þess?" segir Ófeigur. Gellir mælti: " Dimmu þykir á draga ráðið Odds sonar þíns
að svo búnu." Ófeigur segir: " Eg segi þér með sönnu að aldrei giftir þú hana
betur en svo því að einmælt mun það að hann sé menntur sem sá er best er enda
skortir hann eigi fé né ætt góða. En þú ert mjög féþurfi og mætti svo verða að
þér yrði styrkur að honum því að maðurinn er stórlyndur við vini sína." Gellir
segir: " Á þetta mundi litið ef eigi stæðu málaferli þessi yfir." Ófeigur segir:
" Gettu eigi vafurleysu þeirrar er engis er verð en þeim ósómi í og öll fólska
er með fara." Gellir segir: " Eigi er það þó minni von er að öðru gefist og vil
eg eigi þessu játa. En ef þetta mætti leysast þá vildi eg það gjarna." Ófeigur
segir: " Það kann vera Gellir að þér takið hér allir fullsælu upp. En þó má eg
segja þér hver þinn hlutur mun af verða því að það veit eg gerla og mun það að
besta kosti að þér átta bandamenn hljótið hálft Melsland. Verður þá þó eigi
góður þinn hluti, færð lítið af fénu en hefir látið dáðina og drengskapinn, að
þú varst áður kallaður einnhver bestur drengur á landinu." Gellir spurði hví svo
mætti verða. Ófeigur segir: " Það þykir mér líkast að Oddur sé nú í hafi með
allt sitt nema landið á Mel. Eigi var yður þess von að hann mundi ráðlaus fyrir
og láta yður kjósa og deila yðvar í millum. Nei," segir hann Ófeigur," heldur
mælti hann hitt ef hann kæmi á Breiðafjörð að hann mundi finna bæ þinn og mætti
þá kjósa sér kvonföng úr þínum garði en sagðist hafa nóg eldsvirki til að brenna
bæ þinn ef hann vildi. Svo og ef hann kæmi á Borgarfjörð þá hafði hann frétt að
eigi var löng sjávargata til Borgar. Gat hann og ef hann kæmi á Eyjafjörð að
hann mundi finna bæ Járnskeggja. Slíkt hið sama ef hann kæmi í Austfjörðu að
hann mundi hitta byggð Skegg-Brodda. Nú liggur honum ekki á þó að hann komi
aldrei til Íslands en þér munuð hafa af þessu maklegan hlut en það er skömm og
svívirðing. Nú þykir mér það illt, svo góður höfðingi sem þú hefir verið, er þú
hefir svo þungan hlut af og sperði eg þig til þess." Gellir segir: " Þetta mun
vera satt og tel eg lítt að þó að nokkuð undanbragð verði um fjárupptakið. Lét
eg þetta leiðast eftir vinum mínum meir en mér væri þetta svo staðfast í skapi."
Ófeigur mælti: " Svo mun þér lítast þegar eigi er of mikið ras á þér að sá sé
hlutinn virðulegri að gifta Oddi syni mínum dóttur þína sem eg sagði í fyrstu.
Sé hér féð er hann sendi þér og kvaðst sjálfur mundu hana heiman gera því að
hann vissi vanefni þín. Og eru þetta tvö hundruð silfurs þess er varla fær
slíkt. Hyggðu nú að hver þér býður slíkan kost að gifta slíkum manni dóttur þína
og geri hann hana sjálfur heiman og það líkast að aldrei sé forverkum gert við
þig en dóttir þín falli í fullsælu." Gellir segir: " Mikið er þetta svo að það
er torvirt, en það vinn eg til engis að svíkja þá er mér trúa. En sé eg að ekki
fæst af málinu nema hróp og háðung." Þá segir Ófeigur: " Furðu heimskir eruð
þér, höfðingjarnir. Hver fýsti þig að þú skyldir svíkja þá er þér trúðu eða
ganga á eiða þína? Hitt má vera að svo beri til að undir þig kæmi gerðin og
megir þú þá minnka og heldur þú þó særi þín." Gellir segir: " Satt er þetta og
ertu mikill bragðakarl og furðu slægur en þó má eg eigi einn ganga í fang þessum
öllum." Ófeigur mælti: " Hversu mun þá ef eg fæ til annan, viltu þá við hjálpa
málinu?" " Það vil eg," kvað Gellir," ef þú kemur því við að eg skyli um mæla."
Ófeigur mælti: " Hvern kýst þú til með þér?" Gellir segir: " Egil mun eg kjósa.
Hann er mér næstur." Ófeigur segir: " Heyr á endemi, kýst þann sem verstur er af
yðru liði og þykir mér mikið fyrir að fá honum sæmdarhlut og veit eg eigi hvort
eg vil það til vinna." " Þú ræður nú," kvað Gellir. Ófeigur mælti: " Viltu þá í
ganga málið ef eg kem honum til með þér? Því að sjá mun hann kunna hvort betra
er að hafa nokkura sæmd eða enga." " Svo mikið sem mér kaupist í," segir
Gellir," þá ætla eg að eg muni til hætta." Þá mælti Ófeigur: " Um höfum við
Egill talað áður og sýnist honum eigi torveldlegt málið og er hann í kominn. Nú
mun eg gefa ráð til hversu með skal fara. Flokkar yðrir bandamanna eru mjög
allir saman í göngu. Nú mun það engi maður gruna þó að þið Egill talist við, þá
er þið gangið til aftansöngs, slíkt er ykkur líkar." Gellir tekur við fénu og er
þetta ráðið nú með þeim. Síðan fer Ófeigur nú í brott og til búðar Egils og
hvorki seint né krókótt og eigi bjúgur, segir nú Egli hvar komið er. Líkar honum
nú vel. Eftir um kveldið ganga menn til aftansöngs og talast þeir Egill og
Gellir við og semja þetta í milli sín. Grunar þetta engi maður. 10. Nú er frá
því sagt að annan dag eftir ganga menn til Lögbergs og var fjölmennt. Þeir Egill
og Gellir safna að sér vinum sínum. Ófeigur safnaði og með þeim Styrmi og
Þórarni. Og er menn voru komnir til Lögbergs, þeir sem þangað var von, þá kvaddi
Ófeigur sér hljóðs og mælti: " Eg hef verið óhlutdeilinn um mál Odds sonar míns
hér til en þó veit eg að nú eru þeir menn hér að mest hafa gengið að þessu máli.
Vil eg fyrst kveðja að þessu máli Hermund þó að þetta hafi með meirum fádæmum
upp hafið verið en menn viti dæmi til og svo fram farið og eigi ólíklegt að með
því endist. Nú vil eg þess spyrja hvort nokkur sætt skal koma fyrir málið."
Hermundur segir: " Ekki viljum vér taka utan sjálfdæmi." Ófeigur mælti: " Til
þess munu menn trautt vita dæmi að einn maður hafi selt átta mönnum sjálfdæmi á
einu máli en til þess eru dæmi að einn maður selji einum manni. Alls þó hefir
þetta með meirum fádæmum gengið heldur en hvert annarra þá vil eg bjóða að tveir
geri af yðrum flokki." Hermundur segir: " Því viljum vér víst játa og hirðum
eigi hverjir tveir gera." " Þá munuð þér unna mér þess," segir Ófeigur," að eg
hafi þá vegtyllu að eg kjósi af yður bandamönnum þá tvo er eg vil." " Já, já,"
segir Hermundur. Þá mælti Þórarinn: " Já þú nú því einu í dag er þú iðrast eigi
á morgun." " Eigi skal nú aftur mæla," segir Hermundur. Nú leitar Ófeigur
borgunarmanna og varð það auðvelt því að fjárstaður þótti vís. Nú takast menn í
hendur og handsala þeir fégjöld slík sem þeir vilja gert hafa er Ófeigur nefnir
til en bandamenn handsala niðurfall að sökum. Nú er svo ætlað að bandamenn skulu
ganga upp á völlu með flokka sína. Flokkar þeirra Gellis og Egils ganga báðir
saman, setjast niður í einn stað í hvirfing. En Ófeigur gengur í hringinn,
litast um og lyftir kápuhettinum, strýkur handleggina og stendur heldur keikari.
Hann titrar augunum og talaði síðan: " Þar situr þú, Styrmir, og mun mönnum það
undarlegt þykja ef eg læt þig eigi koma í það mál er mig tekur henda því að eg
er í þingi með þér og á eg þar til trausts að sjá er þú ert og þú hefir margar
góðar gjafar af mér þegið og allar illu launað. Hyggst mér svo að sem þú hafir
um þenna hlut fyrstur manna fjandskap sýnt Oddi syni mínum og valdið mest er
málið var upp tekið og vil eg þig frá taka. " Þar situr þú, Þórarinn," segir
Ófeigur," og er víst að eigi mun það hér til bera að eigi hafir þú vit til að
dæma um þetta mál en þó hefir þú Oddi til óþurftar lagt í þessari grein og
fyrstur manna með Styrmi tekið undir þetta mál og vil eg þig fyrir því frá
kjósa. Þar situr þú, Hermundur, mikill höfðingi, og það ætla eg að þá mundi vel
komið þó að undir þig væri vikið málinu en þó hefir engi maður verið jafnæstur
síðan þetta hófst og það lýst að þú vildir ósómann lýsa. Hefir þig og ekki til
dregið nema ósómi og ágirni því að þig skortir eigi fé og kýs eg þig frá. Þar
situr þú, Járnskeggi, og skortir þig eigi metnað til að gera um málið og eigi
mundi þér illa þykja þó að undir þig kæmi þetta mál. Og svo var metnaður þinn
mikill að þú lést bera merki fyrir þér á Vöðlaþingi sem fyrir konungum en þó
skaltu eigi konungur yfir þessu máli vera og kýs eg þig frá." Nú litast Ófeigur
um og mælti: " Þar situr þú, Skegg-Broddi, en hvort er það satt að Haraldur
konungur Sigurðarson mælti það þá er þú varst með honum að honum þætti þú best
til konungs fallinn þeirra manna er út hér eru?" Broddi svaraði: " Oft talaði
konungur vel til mín en eigi er það ráðið að honum þætti allt sem hann talaði."
Þá mælti Ófeigur: " Yfir öðru skaltu konungur en þessu máli og kýs eg þig frá."
" Þar situr þú, Gellir," segir Ófeigur," og hefir þig ekki dregið til þessa máls
nema ein saman fégirni. Og er það þó nokkur vorkunn er þú ert févani en hefir
mikið að ráði. Nú veit eg eigi, þó að mér þyki allir ills af verðir, nema nokkur
verði virðing af að hafa þessu máli því að nú eru fáir eftir en eg nenni eigi að
kjósa þá til er áður hefi eg frá vísað. Og því kýs eg þig til að þú hefir ekki
áður að ranglæti kenndur verið. Þar situr þú, Þorgeir Halldóruson," segir
Ófeigur," og er það sýnt að það mál hefir aldregi komið undir þig er málskipti
liggja við því að þú kannt eigi mál að meta og hefir eigi vit til heldur en uxi
eða asni og kýs eg þig frá." Þá litast Ófeigur um og varð staka á munni: . " Og
hefir mér farið sem varginum. Þeir etast þar til er að halanum kemur og finna
eigi fyrr. Eg hefi átt að velja um marga höfðingja en nú er sá einn eftir er
öllum mun þykja ills að von og sannur er að því að meiri er ójafnaðarmaður en
hver annarra og eigi hirðir hvað til fjárins vinnur ef hann fær þá heldur en
áður. Og er honum það vorkunn þó að hann hafi hér eigi verið hlutvandur um er sá
hefir margur í vafist er áður var réttlátur kallaður og lagt niður dáðina og
drengskapinn en tekið upp ranglæti og ágirni. Nú mun engum það í hug koma að eg
muni þann til kjósa er öllum er ills að von því að eigi mun annar hittast slægri
í yðru liði en þó mun þar nú niður koma er þó eru allir aðrir frá kjörnir."
Egill mælti og brosti við: " Nú mun enn sem oftar að eigi mun virðing fyrir því
hér niður koma að aðrir vildu það. Og er það til, Gellir, að við stöndum upp og
göngum í brott og tölum með okkur málið." Þeir gera nú svo, ganga í brott þaðan
og setjast niður. Þá mælir Gellir: " Hvað skulum við hér um tala?" Egill mælti:
" Það er mitt ráð að gera litla fésekt og veit eg eigi hvað til annars kemur er
þó munum við litla vinsæld af hljóta." " Mun eigi fullmikið þó að við gerum
þrettán aura óvandaðs fjár?" segir Gellir," því að málaefni eru með miklum
rangindum upp tekin og er því betur er þeir una verr við. En ekki er eg fús að
segja upp gerðina því að mig væntir þess að illa muni hugna." " Ger hvort er þú
vilt," segir Egill," seg upp sættina eða sit fyrir svörum." " Það kýs eg," segir
Gellir," að segja upp." Nú ganga þeir á fund bandamanna. Þá mælti Hermundur: "
Stöndum upp og heyrum á ósómann." Þá mælti Gellir: " Ekki munum við síðar
vitrari og mun allt til eins koma og er það gerð okkur Egils að gera oss til
handa, bandamönnum, þrettán aura silfurs." Þá segir Hermundur: " Hvort skildist
mér rétt, sagðir þú þrettán tigi aura silfurs?" Egill segir: " Eigi var það
Hermundur er þú sætir nú á hlustinni er þú stóðst upp. Víst þrettán aura og þess
fjár er engum sé við tækt óveslum. Skal þetta gjaldast í skjaldaskriflum og
baugabrotum og í öllu því óríflegast fæst til og þér unið verst við." Þá mælti
Hermundur: " Svikið hefir þú oss Egill." " Er svo?" segir Egill. " Þykist þú
svikinn?" " Svikinn þykist eg og hefir þú svikið mig." Egill segir: " Það þykir
mér vel að eg svíki þann er engum trúir og eigi heldur sjálfum sér og má eg
finna sönnur á mínu máli um þetta. Þú falst fé þitt í svo mikilli þoku að þú
ætlaðir, þó að þér skyti því í hug að leita þess, að þú skyldir aldrei finna."
Hermundur segir: " Þetta er sem annað það er þú lýgur Egill, það þú sagðir á
vetri er þú komst heim ofan þaðan er eg hafði boðið þér heim úr hrakbúinu um jól
og varstu því feginn sem von var að. En er úti voru jólin þá ógladdist þú sem
von var og hugðir illt til að fara heim í sultinn en er eg fann það þá bauð eg
þér að vera þar með annan mann og þástu það og varst feginn. En um vorið eftir
páska er þú komst heim til Borgar sagðir þú er dáið hefðu fyrir mér þrír tigir
klakahrossa og hefðu öll etin verið." Egill segir: " Ekki ætla eg að ofsögur
mætti segja frá vanhöldum þínum en annaðhvort ætla eg að etin væru af þeim fá
eða engi. En vita það allir menn að mig og fólk mitt skortir aldrei mat þó að
misjafnt sé fjárhagur minn hægur, en þau ein eru kynni heima að þín er þú þarft
ekki að taka til orðs á." " Það mundi eg vilja," segir Hermundur," að við værum
eigi báðir á þingi annað sumar." " Nú mun eg það mæla," segir Egill," er eg
hugði að eg mundi aldrei tala, að þú lúk heill munni í sundur því að það var mér
spáð að eg mundi ellidauður verða en mér þykir því betur er fyrr taka tröll við
þér." Þá mælti Styrmir: " Sá segir sannast frá þér Egill er verst segir og þig
kallar prettóttan." " Nú fer vel að," segir Egill," því betur þykir mér er þú
lastar mig meir og þú finnur fleiri sönnur á því og af því að mér var það sagt
að þér höfðuð það fyrir ölteiti að þér tókuð yður jafnaðarmenn og tókstu mig til
jafnaðarmanns þér. Nú er það víst," segir hann," að þú hefir nokkur stórklæki
með þér þau er eigi vita aðrir menn og mun þér kunnigast um þinn hag. En þó er
það ólíkt með okkur, hvortveggi heitir öðrum liði og veiti eg það er eg má og
spara eg ekki af en þú rennur þegar svartleggjur koma á loft. Það er og satt að
eg á jafnan óhægt í búi og spara eg við engan mann mat en þú ert matsínkur. Og
er það til marks að þú átt bolla þann er Matsæll heitir og kemur engi sá til
garðs að viti hvað í er nema þú einn. Nú samir mér að hjón mín hafi þá hart er
eigi er til en þeim samir verr að svelta hjón sín er ekki skortir og hygg þú að
hver sá er." Nú þagnar Styrmir. Þá stendur upp Þórarinn. Þá mælti Egill: " Þegi
þú Þórarinn og sest niður og legg eigi orð til. Þeim brigslum mun eg þér bregða
er þér mun betra þagað. En ekki þykir mér það hlægilegt þó að þeir sveinar hlæi
að því að þú sitjir mjótt og gnúir saman lærum þínum." Þórarinn segir: " Hafa
skal heil ráð hvaðan sem koma" sest niður og þagnar. Þá mælti Þorgeir: " Það
mega allir sjá að gerð þessi er ómerkileg og heimskleg, að gera þrettán aura
silfurs og eigi meira fyrir svo mikið mál." " En eg hugði," segir Egill," að þér
skyldi sjá gerð þykja merkileg og svo mun vera ef þú hyggur að fyrir þér því að
það muntu muna á Rangárleið að einn kotkarl markaði þrettán kúlur í höfði þér og
tókstu þar fyrir þrettán lambær og ætlaði eg að þér skyldi þessi minning allgóð
þykja." Þorgeir þagnaði en þeir Skegg-Broddi og Járnskeggi vildu engum orðum
skipta við Egil. Þá mælti Ófeigur: " Nú vil eg kveða yður vísu eina og hafa þá
fleiri að minnum þing þetta og málalok þessi er hér eru orðin: Egill segir: "
Vel máttu hælast um það að engi einn maður mun meir hafa siglt á veður
jafnmörgum höfðingjum." Nú eftir þetta ganga menn heim til búða sinna. Þá mælti
Gellir til Egils: " Það vil eg að við séum báðir saman við okkrum mönnum." Þeir
gera nú svo. Nú eru dylgjur miklar það er eftir var þingsins og una bandamenn
allilla við þessi málalok. En fé þetta vill engi hafa og rekst það þar um
völluna. Ríða menn nú heim af þinginu. 11. Nú finnast þeir feðgar og var Oddur
þá albúinn til hafs. Þá segir Ófeigur Oddi að hann hefir selt þeim sjálfdæmi.
Oddur segir: " Skilstu manna armastur við mál." Ófeigur segir: " Eigi er enn
öllu skemmt frændi." Innir nú allan málavöxt og segir að honum er konu heitið.
Þá þakkar hann honum liðveisluna og þykir hann langt hafa fylgt umfram það er
honum kom í hug að vera mætti og segir nú að hann skal aldrei skorta fé. " Nú
skaltu fara," segir Ófeigur," sem þú hefir ætlað en brullaup þitt skal vera á
Mel að sex vikum." Eftir það skilja þeir feðgar með kærleikum og lætur Oddur út
og gefur honum byr norður á Þorgeirsfjörð og liggja þar kaupmenn fyrir áður. Nú
tók af byr og liggja þeir þar nokkurar nætur. Oddi þykir seint byrja og gengur
upp á eitt hátt fjall og sér að annað veðurfall er fyrir utan, fer aftur til
knarrarins og bað þá flytjast út úr firðinum. Austmenn spotta þá og kváðu seint
mundu að róa til Noregs. Oddur segir: " Hvað megið til vita nema þér bíðið vor
hér?" Og er þeir koma út úr firðinum þá er þegar byr hagstæður. Leggja þeir eigi
segl fyrr en í Orkneyjum. Oddur kaupir þar malt og korn, dvelst þar nokkura hríð
og býr skip sitt og þegar hann er búinn þá koma austanveður og sigla þeir. Gefur
þeim allvel og koma á Þorgeirsfjörð og voru kaupmenn þar fyrir. Siglir Oddur
vestur fyrir landið og kemur á Miðfjörð. Hafði hann þá í brott verið sjö vikur.
Er nú búist til veislu og skortir eigi góð tilföng og nóg. Þar kemur og mikið
fjölmenni. Þar komu Gellir og Egill og mart annað stórmenni. Fer veislan vel
fram og skörulega. Þóttust menn eigi betra brullaup þegið hafa hér á landi. Og
er veisluna þraut, þá eru menn út leiddir með stórgjöfum og var þar mest fé fram
lagið er Gellir átti í hlut. Þá mælti Gellir við Odd: " Það vildi eg að við Egil
væri vel gert því að hann er þess maklegur." " Svo þykir mér," segir Oddur," sem
faðir minn hafi gert vel við hann áður." " Bættu þó um," segir Gellir. Ríður
Gellir nú í brott og hans fólk. Egill ríður í brott og leiðir Oddur hann á götu
og þakkar honum liðveislu" og mun eg eigi svo vel gera til þín sem vera ætti en
reka lét eg í gær suður til Borgar sex tigu geldinga og yxn tvö. Mun það heima
þín bíða og skal aldrei forverkum við þig gera meðan við lifum báðir." Nú
skiljast þeir og líkar Egli stórvel og binda sitt vinfengi. Fer Egill heim til
Borgar. 12. Þetta haust hið sama safnar Hermundur liði og fer út til
Hvammsleiðar og ætlar til Borgar að brenna Egil inni. Og er þeir koma út með
Valfelli þá heyra þeir sem strengur gjalli upp í fellið og því næst kennir
Hermundur sér sóttar og stinga undir höndina og verða þeir að víkja aftur
ferðinni og elnar honum sóttin. Og er þeir koma fyrir Þorgautsstaði þá verður að
hefja hann af baki. Er þá farið eftir presti í Síðumúla og er hann kemur þá
mátti Hermundur ekki mæla og var prestur þar hjá honum. Og einn tíma er prestur
lýtur að honum þá lætur í vörunum: " Tvö hundruð í gili, tvö hundruð í gili." Og
síðan andast hann og lauk svo hans ævi sem hér er nú sagt. Oddur situr nú í búi
sínu með mikilli rausn og unir vel konu sinni. Alla þessa stund spyrst ekki til
Óspaks. Sá maður fékk Svölu er Már hét og var Hildisson og réðst til bús á
Svölustaði. Bjálfi hét bróðir hans, hálfafglapi og rammur að afli. Bergþór hét
maður er bjó í Böðvarshólum. Hann hafði reift málið þá er Óspakur var sekur ger.
Svo bar til eitt kveld í Böðvarshólum þá er menn sátu við elda að þar kom maður
og drap á dyr og bað bónda út ganga. Bóndi verður þess var að Óspakur er þar
kominn og sagðist eigi mundu út ganga. Óspakur eggjar hann mjög út að ganga en
hann fer eigi því heldur út og bannar öllum mönnum út að ganga og skilur svo með
þeim. En um morguninn er konur koma í fjós þá eru þar særðar níu kýr til bana.
Þetta fréttist víða. Og enn er fram líða stundir ber svo til að maður gengur inn
á Svölustöðum og í hús það er Már hvílir í. Það var snemma um morgun. Sá maður
gengur að sænginni og leggur Má með saxi svo að þegar gekk á hol. Þetta var
Óspakur. Hann kvað vísu: Og í því er hann snýr til dyranna hleypur hann upp
Bjálfi og rekur á honum tálguhníf. Óspakur gengur til þess bæjar er heitir á
Borgarhóli og lýsir þar víginu, fer síðan á brott og spyrst nú ekki til hans um
hríð. Víg Márs fréttist víða og mæltist illa fyrir. Það bar til nýlundu að
stóðhross hin bestu er Oddur átti, fimm saman, fundust dauð öll og ætluðu menn
Óspaki það verk. Nú er það langa hríð að ekki spyrst til Óspaks. Og um haustið
að menn gengu að geldingum fundu þeir helli í hömrum nokkurum og þar mann dauðan
og stóð hjá honum munnlaug full af blóði og var það svo svart sem tjara. Þar var
Óspakur og hugðu menn að sárið mundi hafa grandað honum, það er Bjálfi veitti
honum, enda farið síðan af bjargleysi og lauk svo hans ævi. Ekki er þess getið
að eftirmál yrðu um víg Márs né um víg Óspaks. Oddur býr á Mel til elli og þótti
hinn mesti ágætismaður. Eru Miðfirðingar frá honum komnir, Snorri Kálfsson og
mart annað stórmenni. Jafnan síðan hélst vinátta þeirra feðga með góðri
frændsemi. Og lýkur þar þessari sögu. 1 Á einum tíma var einn ríkur maður. Hann
hafði mikið góss og mikið kvikfé. Svo segir að þar skammt í frá bjó ein fátæk
ekkja sú er eigi átti meira sér til viðurlífis en eina kú og heldur vel holda.
Þessi ríki maður sá að þessi kýr var bæði fögur og feit og mjög sýnileg til hans
augna. Og þegar upp á staðinn biður hann sinn mann leiða hana að honum og slá
hana af og matgjöra hana til sinnar máltíðar. Hans menn gjörðu sem hann bauð. Og
segir þegar bóndinn var til borðs genginn var fram borið fyrir hann þetta sama
slátur á borðið. Og þegar þessi ríki maður skar af einn bita og lét í sinn munn
og vildi hafa etið og svo skjótt sem hann kom í hans munn og hans háls stóð hann
fastur og gekk hvorki upp né niður. Þar af dó hann. Og fjandinn var til reiðu og
dró sál hans til helvítis. Hér eftir segir prophetinn: " Þér skuluð eigi reyfa
og stela peningum hins fátæka því að þeir skulu til helvítis fara og vera þar
til enda nema þeir yfir bæti áður en þeir deyja" segir prophetinn. Hér megi þér
sjá hver voði það er að ræna annars manns góssi. 2 Það var einn kvinna er
fastaði við brauð og vatn fyrir Marju messu Magdalena hver er henni vitraðist í
svefni svo segjandi til hennar að hún skyldi engan pardun taka fyrir sína föstu
fyrr en hún væri leyst af þeim syndum og skriftuð af þeim er hún hafði lengi í
legið" því að þín fasta líkar hvorki Guði né mér svo lengi sem þú geymir þær hjá
þér". Síðan fór hún og skriftaðist og svo hjálpaðist hún. 3 Svo segist af einni
kvinnu er gekk til krossins og vildi minnast við fætur á krossinum. En líkneskið
dró frá henni fæturna og bað hana ganga frá sér" því að þú ert ekki verðug að
kyssa mína fætur fyrir syndir er þú hefir gert í þínu hjarta svo lengi og
skammaðist upp að bera og þú hefir löngu gert". Kvinnan svarar grátandi svo
segjandi: " Hjálp þú mér vor herra." Líkneskjan svarar henni og bað hana
skriftast sem skjótast" og svo skaltu hólpin vera" et cetera. 4 3 Svo segist af
íkornanum að hann rennur eftir einum manni. Maðurinn flýði fast undan fyrir
hræðslu sakir og fann eitt tré á hverju er voru mörg epli en undir trénu var
djúpur pyttur fullur af ormum og pöddum og öðrum skriðkvikindum og af þessu sama
tré nöguðu rótina ii ormar, annar hvítur, en annar svartur. Maðurinn hljóp upp í
tréð og fæddist á eplunum, og hafði mikið eftirlæti af kvistunum, en gaf engan
gaum að ormunum, þeim er nöguðu rótina trésins, svo að það féll um síðir, en
þessi maður féll ofan í pyttinn. Hér af íkornanum má undir standa hver eplin
eru, lystileg og ýmisleg, hver að eru ríkidæmi, matur, og drykkur, konur fagrar,
fögur orð, og óhóflegt dramb, en ormarnir ii eru dagur og nótt. 5 4 Af einum
dómanda er það sagt, er lög sagði yfir öðrum mönnum, að hann gaf jafnan harða
dóma og vægðar lausa, og misjafnt rétta. Góðir menn báðu hann gjöra líkn inum
fátæka, og hann skyldi hafa miskunn á þeim, og hafa ei meir en honum bæri, og að
þeir mætti lifa í friði fyrir honum, en hann sagðist ekki gjöra framar en lög,
en mörg lög eru þau, er miskunn verður að fylgja. Litlu hér eftir féll þessi
maður í stranga sótt. Það er af honum sagt að hann fengi litla eður enga iðran
fyrir sínar syndir, en þá er hans sjúkdómur óx, svo að allir nær verandi menn
þóttust sjá fyrir hans vísan bana, þá urðu þeir mjög hræddir og óttafullir, og
þóttust vita að þeirra hræðsla var ei fyrir góðu. Þeir horfðu upp á hann jafnan,
og sáu hans lit um skiptast, hann braust um fast bæði til og frá, svo þeir hugðu
sængina sundur ganga í ii hluti. Hann kallaði þá hátt: " Haf þú á mér miskunn."
Þá heyrðu allir þeir er inni voru rödd upp í himininn: " Þú hafðir á engum manni
miskunn, því skal eg enga á þér hafa." Hér með deyði hann skjótlega. Þér guðs
menn, er þetta ævintýr heyrðuð, megið heyra, og læra hvað það er, að dæma rangt,
og gjöra illa, hafið heldur í yðrum hjörtum réttlæti, og sjáið til að hinn
fátæki má ei svo vel sem þér, og verið miskunnsamir fyrir yðvart besta, að guð
láti ei sína stóru hefnd yfir oss koma. 6 5 Crimianus hét einn keisari í Róm, um
hvers daga að upp á kom mikill dauði, bæði á menn og kvikindi, og mikið hallæri
og sultur í öllu keisaradæminu, og sem svo var komið, reis almúginn upp í móti
hernum og keisaranum. Keisarinn girntist að vita, fyrir hvað erfiði þetta mundi
yfir komið, og þótti með sjálfum sér sem nokkra hjálp mundi verða að gjöra í
móti þessum ófriði. Hann kallaði til sína fjóra meistara, er kallaðir voru
spekingar, að þeir skyldu skýra honum af sínum vísdómi, fyrir hverja sök þessi
guðs reiði mundi yfir komin. Einn af fjórum svaraði fyrst: " Kaupmenn ríkir
halda ei lög, en þjónustumenn enginn orð." Annar svaraði: " Vitinu er snúið til
svika, en elskunni til saurlífis, helgum dögum til ofáts og ofdrykkju." Enn
þriðji sagði: " Vísir menn eru dáraðir, en skýrir menn glósaðir, en smáir menn
bornir undir, og misjafnt haldnir og elskaðir." Enn fjórði svaraði: " Herrar
verða blindir, en kynsmenn óræknir, dauðinn er úr huganum, en trúleikur kann
hvergi að finnast." 7 6 Svo byrjar þetta ævintýr, að einn ungur mann og laus
riddari var eitt sinn einn saman, hafandi í huganum að gjöra einhverja synd, og
setti sitt hjarta þar upp á, og sem hann kom í einn skóg, og reikar fram með
skóginum, þenkjandi upp á þessa sömu synd, þá sér hann undir einu tré hvar einn
fjandi situr, og skrifaði fast. Hann fór til hans og vildi vita hvað hann
skrifaði, og spurði hann: " Hvað gjörir þú hér?" Fjandi svarar: " Eg skrifa
þínar syndir, og ljótar hugrenningar er þú hefur í þínum hug, með vilja og
ásetningi." Og sem riddarinn heyrði þetta varð hann mjög sorgfullur, og klökkur
í sínu hjarta, sneri bakinu við fjandanum litla stund, og grét fast yfir sínum
syndum, barði á brjóstið, og bað guð miskunnar. Sneri sér síðan við fjandanum,
og spurði hvað hann kynni að segja sér af þeim syndum sem hann skrifaði upp á
sig, og sem fjandinn leit í sínar bækur sagði hann: " Aumur er eg nú orðinn, og
ekki fer nú vel, þú hefur nú þvegið í burt allt það sem eg hefi skrifað í mína
bók um þig." Og eftir það hvarf sá aumi fjandi á brott, en þessi góði maður fór
heim aftur í sinn kofa, og varaðist meir ljótar hugrenningar eftir en áður.
Þanninn sveik þessi góði maður fjandann, með iðran og gráti, er hann vildi komið
hafa með sér í helvíti. 8 7 Einn maður var sá er lá sjúkur, og mjög svo að bana
kominn, hann sá ii engla, annan góðan, en annan illan, vegandi hans ill verk og
góð í metaskálum, og þegar hann sá að góðverk sín mundu miklu léttari vilja
verða, þá sagði hann: " Kristus Jesús, skal það þá ei hjálpa mér er þú deyðir
fyrir mig, og þoldir harða pínu, og varst negldur á kross fyrir mig." En sem
hann hafði þetta sagt, þá rétt strax féll einn stór nagli ofan í skálina þá, sem
hans góðverk voru í, og þá urðu hans góðverk miklu þyngri en ill, og þanninn
hjálpaði hann honum, svo sem öllum öðrum er til hans kalla. 8 Af einum ríkum
manni er það sagt, að hann skyldi taka guðs líkama. Hann offraði einum
blýpeningi uppá altarið, svo meinandi að presturinn mundi ei slíkt til vara taka
er margt kæmi saman. Tekur síðan þjónustuna fyrir altarinu sem aðrir menn, og
eftir það gengur hann út úr kirkjunni, og er hann kemur út í garðinn, heyrir
hann brest inn í munninn á sér. Það undrar hann fast, og er hann kemur út úr
garðinum, hrýtur fram úr honum sá sami blýpeningur sem hann hafði offrað á
altarið, og er hann sér það, verður hann ákaflega hræddur, og kallar á fólkið
sér til hjálpar. Þar kemur þá sá sami prestur er hann þjónustaði, og margt fólk
annað. Hann biður þá grátandi að þeir biðji fyrir sér, svo hann ei fortapist.
Hér eftir tekur presturinn þennan blýpening, og lætur hann upp á altarið, biður
síðan alla menn sem þar voru, að þeir biðji fyrir þessum manni. Þeir gjörðu það
gjarna. Og sem það var gjört, og presturinn reis upp af sinni bæn, þá sér hann,
og allir þeir sem þar voru, að þessi sami blýpeningur er hann lagði á altarið,
er nú í brauðs líking, og það sama bergir nú aftur á nýtt þessi maður með
fagnaði, lofaði guð fyrir sína mildi og miskunn, og svo þeir allir er við voru
staddir. 10 9 Svo segist af einum presti er mjög gott þótti að drekka, og
sérlega á næturnar, svo hann vildi sitja uppi lengi, og lét sinn dreng bera sér
ljós, og við hina fyrstu skál er hann skyldi drekka, bað hann drenginn kveikja
ljósið, og bað hann að skyldi þar standa sem hann mætti sjá til þess. Síðan tók
karl að drekka eina skálu og aðra, til þess að augun í honum tóku að blundskaka.
Þá þóttu honum tvö ljósin verða úr einu, og þótti nú vel að fara, og tók að
rengja augun til ljóssins, og er hann sá ei glöggt hversu mörg kertin mundu
brenna, þá tók hann að deila á drenginn, að hann kynni ei að hlífa kertunum svo
segjandi: " Þú drengur, hversu mörg settir þú upp kertin við hina fyrstu skálina
er eg tók til að drekka?" " Ekki meir en eitt" segir hann. " Mér þykir þó sem eg
sjái þar ii" segir hinn," og það veit eg að ii má eg vel deila" segir hann er
þar brenna. " Nei" segir drengurinn," það kann ei vera". " Ætlar þú drengur"
segir hinn" að eg kunni ei að sjá?" " Nei" segir drengurinn," þín sjón er farin,
ef þú sér meir en eitt". Prestinum þótti með sjálfum sér, að hann vildi ganga
til, og forvitnast um. Gekk hann þá meir á höndum en fótum svo sem eitt fól, og
féll svo á vegginn er kertið stóð á, svo að það datt ofan. " Hvað fjandi" segir
hann," hví hrindir þú mér, vel má eg standa sem þú, og ræð eg þér það að þú
hrindir mér ei, eg má vel sjálfur heim ganga". Ýmist var að hann féll eður stóð
upp, svo að höfuðið hristist. " Drengur" segir hann," þú leiðir mig rangt, eður
hvaða vegur er þetta". " Nei" sagði drengurinn," þú leiðir þig sjálfur, og síðan
drykkjuskapur þinn, og gefur þetta til eftirdæma öðrum, á meðan þú lifir,
þanninn sjálfur". Mikið illt hafa slíkir prestar, að hafa leigt sig sjálfir til
slíkrar skammar, að öll veröldin undrast, og talar um þá, sumir eru þeir að þeir
mega ei heyra, svo eru þeir drukknir, nema nokkur segi svo til hans" vertu
heill", það heyrir hann vel, og biður hann drekka heilan, en sumir drekka af
skjótlega, og verða þar fyrir að kasta upp, og hver hann hefur slíkt oftlega í
venju, sá er litlu betri en einn köttur, sál og líkama færir hann til skammar og
pínu, þó hann sé nefndur fyrir kristinn mann. Þá þeir en drukknir vilja þeir
strjúkast, og hjá konum liggja, og ekkert þykir þá ófært eður ógjöranda. Þeir
lifa sem eitt svín segir bókin, með þessari aðferð, því að það grefur sig niður
í mykjuhauginn þá heitt er. En sumir vilja deila, og í sinni deilu bakmæla aðra,
sumir leynilega, sumir opinberlega, því þá þeir eru drukknir kunna þeir engu að
leyna, og engin sín leynileg ráð skyldi nokkur maður í drukknum manni segja,
fyrir sjást þú maður vel um, hverjum þú segir þína leynda hluti, drukkinn maður
er illur háls, því að sjaldan er það að hann sé ófalskur, því að ef hann veit
leyndar ráð eins manns, þá annað hvert forgleymir hann því strax, eður jagar
allan daginn á því. Ofdrykkjan er ill, því hún tálmar mikið þitt vit, bæði
heyrnina og sýnina, og tekur frá þér málið, hér eftir tekur hún frá þér hendur
og fætur, svo hverki máttu ganga né standa, og þetta verður bæði ungum og
gömlum, og gjörir svo þeirra líkami þurra og kalda, þessi drykkjuskapurinn, og
atferlið, er fjandans hnífur, og slæmir bæði sálina, og lífið, eður ef þú býður
manni til drykkjuskapar, og gjörir hann drukkinn úr máta, og svíkur hann svo í
nokkrum hlutum, og hér eftir gjörir þú gaman að honum, þá syndgar þú svo mjög
sem hann, eður meir, etc. 11 10 Það var einn ríkur maður, að hann trúði ei rétt
eftir því sem honum bar, og trúði það ei vera hold og blóð vors herra, er
tíðkast í messunni, í brauðs og víns líking. Hann kallaði til sín einn fjanda,
hver eð vera skyldi svo sem hans meistari, hafandi á sínu höfði eina kórónu, og
eitt tré í hendinni, og sitja á stóli sem einn kóngur. Og sem hann sat nú
þanninn, gekk þar fram hjá einn prestur með guðs líkama til eins sjúks manns. Og
sem fjandinn sá þetta kastaði hann niður trénu sem hann hélt á, og sinni kórónu,
og féll niður á sín kné, til heiðurs við það heilaga sacramentum. Hinn kompán
hans er hjá honum stóð spurði því hann gjörði svo, fjandinn svaraði: " Því að
hann, minn herra, og þinn, er skapaði bæði mig og þig, og allt annað, hann fór
hér um úti í brauðslíking, og þar fyrir er eg heiðrandi hann, því að svo stendur
skrifað, að öll kné skuli sig fyrir honum beygja, í himinríki, jörðunni, og
helvíti, og því voga eg ei annað en." Þetta sá hinn er rangan átrúnað hafði, og
skammaðist sín svo segjandi til sjálfs síns: " Síðan fjandinn trúir, og er
hræddur, og hann heiðrar vorn herra, en er þó fyrirdæmdur, þar fyrir gjör þú
honum heiður, og trú rétt, og svo muntu hjálpast, því að svo stendur skrifað, að
hver sem trúir rétt og er skírður skal hjálpast, en hver ekki trúir rétt skal
fyrirdæmast, og því er betra að trúa, og hjálpa sjálfum sér." Síðan betraði hann
sig, og lifði batnanda lífi þaðan í frá til enda dags. 12 11 Svo segir af einum
klerk, að með fjandans tilstilli elskaði hann eina heiðins manns dóttur, en hún
vildi á engin hans boð líta, utan með síns föðurs ráði, og sagði svo sínum föður
það, að klerkurinn elskaði hana. Hennar faðir svarar: " Eg skal fara til míns
guðs, og taka ráð af honum." Hann fór og spurði sinn guð um þetta, en hann
svarar: " Með þeim skilmála skaltu þetta samþykkja, ef hann vill fyrir láta
Krist, og hans blessuðu móður Marju." Eftir þetta gengur faðirinn til klerksins
svo segjandi: " Eg vil samþykkja þinn vilja, ef þú vilt fyrir láta guð þinn og
hans móður Marju." Klerkur kvaðst það gjöra vilja, og fyrir lét bæði Krist, og
Marju, en stúlkan vildi ei að heldur honum samþykkjast, nema hennar faðir tæki
enn ráð af sínum guði. Hann gjörði svo, og fór til síns guðs, og sagði honum
hversu klerkur hefði fyrir látið bæði Krist og Marju móður hans. Hann sagði þá:
" Þó hann hafi fyrir látið Krist, þá hefur þó Kristur ekki hann að heldur fyrir
látið, ef hann sorgar fyrir syndum sínum, og biður hann miskunnar." Faðir
stúlkunnar sagði klerkinum hvað sinn guð hefði sagt, og sem klerkur heyrði það,
kenndi hann af sjálfum sér að hann sagði satt, varð sorgfullur, og beiddi guð
miskunnar af öllu hjarta, og lifði síðan hreinlega, og er hinn heiðni mann, og
hans dóttir heyrði þetta, að vor herra var svo miskunnsamur, þeim sem voru
skírðir, þá snerust þau bæði til guðs. 13 12 Út að Jórsölum skeði svo orðinn
hlutur, að ein kvinna fór í bað, en hennar dóttir geymdi á meðan hennar klæði,
sem þar er siður til, og skyldi hún koma inn aftur það fyrsta er hin gjörði
merki til, og sem hún hefur baðað eftir sinni lyst, biður hún hana inn koma, en
það verður ei svo skjótt. Í annað sinn kallar hún, og því síður kemur hin. Nú
hleypur í móðurina grimmd og reiði, og biður fjandann taka hana, en hann svarar
henni og segist þess albúinn, hleypur svo jafnskjótt í hennar dóttur, og verður
hún þá svo ær og galin, að enginn þorði nærri henni að koma. Þá var þar einn
prestur af Englandi er þetta skeði, og predikaði af þessu um England er hann kom
heim, og bað hvern mann varast að blóta sínu barni, ef hann mætti það forðast.
14 13 Svo byrjar þetta ævintýr, að einn ólærður maður spurði einn klerk, hver
gæði væru í Paradís. Klerkurinn sagði: " Þar eru slík gæði, það eg aldri sá né
heyrði, né hugsaði, né einkis manns hjarta, það er guð hefur fyrir búið sínum
elskhugum." En ólærði maður spurði: " Elskar hann vel hauka, eður hunda, eður
önnur veraldar þing, og gaman." Klerkurinn sagði: " Guð fyrir bjóði að þar sé
haukar eður hundar í svo góðum stað." En ólærði maður sagði: " Eg segi þér fyrir
satt, ef haukar og hundar væru þar, þá skylda eg ganga til slíks staðar, svo sem
hann er fullur annars af gleði." Klerkurinn sagði: " Ljónið gjörði einn tíma
veislu, til hverrar það kallaði margar skepnur, og gaf þeim margskonar mat, og
ýmislegt kjöt fugla og dýra, og marga aðra kostulega rétti. Þegar nú sem veislan
var úti, fór hver skepna heim til síns heimilis. Svo bar til að úlfurinn fór og
heim frá veislunni. Hann fann eitt svín á veginum fyrir sér, og var að eta draf
og ónnur óhreinindi. Svínið talaði til úlfsins: " Hvaðan komstu úlfur?" Úlfurinn
svaraði: " Frá hinni dýru veislunni ljónsins, eður varstu og ekki þar?" " Nei"
sagði svínið. " Voru þar margir fagrir réttir, og margskonar?" Úlfur svaraði: "
Vissulega voru þeir þar margir, og vel til búnir." Svínið svaraði: " Var þar
nokkuð draf, eður annar saur, og óklárindi?" Úlfur svaraði: " Óhó þú fúl skepna,
því spyrðu þessa? Guð forbjóði að svo fúll matur komi í svo dýra veislu." Eins
eru margir þeir í veröldinni eftir leitandi drafa og úrdriftum, og ágirnast
slíkt hver eftir því sem hann er þá til hneigður, af sínum líkams fýstum." 15 14
Svo segir af einum manni að hann grét, og sorgaði stórlega fyrir sínar syndir,
sem vér ættum allir að gjöra. Fjandurnir komu til hans svo segjandi: " Lát af þú
þínun sorgum, því að þú varst vor, og það má ei öðru vís vera, en þú sért vor,
lát af þínum ólátum, og bíð nokkra stund, því að þú skalt fá að sorga nóg í
helvíti." En því meir sem þeir töluðu oftar til hans, því meir sorgaði hann og
grét, og vildi ekki af láta fyrir þeim. Að seinustu varð einn þeirra þrengdur
til af Heilögum Anda að segja: " Þú hefur oss alla yfir bugað." Síðan hverfu
þeir allir frá honum. Hér sýnir það, að vér hljótum allir að gráta fyrir vorar
syndir, meðan vér lifum, eður ellegar síðar í helvíti. 16 15 Það bar svo til sem
Sankti Gregoríus skrifar um af einni nunnu, að hún fór til pínu fyrir ekki annað
en hún talaði fúllega með sínum munni, svo að þar af spilltust hennar félagar,
og þenktu uppá hennar orð, sem að þar vissi annað til. Þessi nunna var trú í
orðum og verkum, annars en nú var sagt, og er sá tími kom sem guð hafði fyrir
ætlað, leið hún fram af þessari veröld, og var jörðuð, fyrir einu altari sem
siður er til, og nokkru síðar bar svo til eina nótt, að varðmenn kirkjunnar
heyrðu nokkur hryggileg læti. Þeir stóðu upp snart, og forvitnuðust hvað valda
mundi þessu. Þeir sjá þá hvar nunnan hún stóð, og margir fjandur í kringum hana,
með brennandi sverðum. Þeir klufu hennar munn, og svo allan líkamann niður í
gegnum, tóku síðan annan hlutinn, og brenndu þar upp fyrir altarinu; en um
morguninn er þeir komu til kirkju sáu þeir allt þar slíkt sem áður var sagt, að
hálfur líkaminn lá fyrir altarinu í gröfinni, en hálfur brenndur. Sankti
Gregoríus segir svo, að hálft hennar líf var gott, en hálft illt fyrir hennar
orð. Slík dæmi vara oss við að tala fúllega með vorum munni. 17 16 Svo segir af
einum manni að hann tók í vanda sinn, sem hann gekk til sængur sinnar, og reis
upp úr henni, að hann bað vorn herra kóng fyrir júðum, og allri kristninni, og
gefa sér miskunn að fara ei úr þessari veröld, fyrri en hann væri hreinlega
skriftaður af öllum sínum syndum. Sem hann lagðist niður á kvöldin, og reis upp
á morgnana, gjörði hann kross á sínu brjósti með þessum orðum: " In nomnini
patris et filii, et spiritus sancti, Amen. Jesús af Nasareth kóngur yfir júðum,
haf þú miskunn á mér, in nomine patris." Svo bar til að þessi maður andaðist
skjótlega, fjandur tóku sál hans, og vildu hafa leitt hana til helvítis. En þar
kom einn fagur maður, og skínandi, og tók hana í burt frá þeim, og eftir það
hvarf hann í burt, en út af þeim sama stað, sem hann gjörði þetta helga teikn af
krossinum, kom út skínanda ljós svo bjart sem ein stjarna. Þetta gaf honum ljós
í sínu myrkri. Fjandurnir komu til hans aftur, og stóðu í kringum hann, og vildu
hafa tekið hann, en það ljós er kom frá honum, gjörði þá svo hrædda, að þeir
þorðu ei að leggja hendur á hann, og í þessu kom hinn bjarti maður aftur til
hans, svo segjandi, að hinn hæsti dómari sagði svo til hans, að hann skyldi vera
fyrir dæmdur fyrir sínar syndir, og ei síður fyrir sína trú, og sínar bænir er
hann hafði um hans píning, í ákalli, og trausti á hans nafni, og hann skyldi
lifna aftur, og skriftast hreinlega, af öllum sínum syndum, ef hann vildi bæta
sitt fyrra líf. Svo gjörði hann og lifði vel alla sína daga, og endaði vel sitt
líf. 18 17 Í einni ey byggðri skeði svo orðið ævintýr, að einn dreki eyddi sömu
ey, svo að enginn þorði að byggja þar fyrir honum, því að hann drap bæði menn og
fénað, og allt það sem hann fann utangarðs. Hugðu það allir að það væri fjandinn
sjálfur, því að enginn kunni að finna hans heimili. Kom þar þá allt fólk saman,
að leita ráðs, hvað til tækilegast væri. Skammt þaðan var einn heremíti góður
maður og guðlegur. Fólkið spurði hann hér ráðs um, og sagði honum hvar komið
var, en hann svaraði svo: " Ef þér viljið ganga til skrifta, og hreinsa yður af
öllum syndum, og lofa þar með að lifa betur en áður, þar með skuluð þér fasta og
biðjast fyrir, þá má vera að guð gjöri nokkuð að yðvarri bæn." Því játuðu allir
glaðlega að gjöra sem hann bauð. " Þér skuluð vaka, og fasta í 3 daga" sagði
hann," og sem það er gjört, sendið mér þá boð". Eftir það fóru allir heim, og
gjörðu sem þeim var boðið, og sem einsetu maður kom heim lagðist hann til bænar,
og biður fyrir fólksins nauðsyn, og bað til guðs að finnast mætti drekans inni,
svo hann gerði engum skaða, og fólkið mætti sjá hans mátt, og mildi, og sem hann
hefur endað sína bæn, sá guð hans góðan þanka, og sendi honum sinn engil, er
honum sagði réttan veg þangað sem drekinn lá. Engillinn sagði svo til
heremítans: " Safnið hingað fólkinu öllu, að það komi hér sem snarast, en eg
skal geyma yður, svo að drekinn gjöri yður ekki neitt vont." Og sem fólkið var
saman komið, gekk hann fyrir þeim til bælis drekans. Þar fundu þeir eina
steinþró. Engillinn bað að þeir skyldu lúka upp steinþrónni, og hræðast hann
ekki," því að eg hefi nú bundið hann, og allan hans mátt, en hér býr hann í, með
öllu öðru illu þingi". Og sem þeir höfðu upplyft lokinu, sáu þeir einn
kvinnlíkam klofinn í sundur að endilöngu, þar á milli lá þessi dreki. Þeir
undruðust fast þessa sýn, og spurðu hvar fyrir hún var þar svo illa komin, eður
því hún var svo farandi, að drekinn lá þar, eður því hennar líkami væri í sundur
klofinn. Engillinn svarar: " Hún var gift með rétt hjónalag, en hélt það
falsklega, því að þar sem ii líkamir eru gjörðir í eitt hold, með Heilögu
Sakramenti, sem saman skyldu halda svo lengi sem þau lifa, og hverki annars hold
yfirgefa. En þessi auma kvinna braut það helga Sacramentum, og gaf sitt hold til
saurlífis, en lítinn part til síns bónda, en þó meir fyrir skamm skuld en
kærleik, og fyrir þessa synd er hún í sundur klofin, en drekinn þar í milli
lagður, fyrir sakir hennar synda. Aum var hún þann tíma er hún var borin, því að
fyrir utan enda er hún fordrifin." Engillinn sagði þá til drekans: " Eg býð þér
að þú flýir í burt héðan úr þessu landi." Drekinn flýði þegar fyrir hræðslu
sakir, en allir lofuðu guð. Hér mega er konur dæmi af draga, er illa halda sinn
hjúskap, þær byggja sér ból með fjandanum í helvíti. 19 18 Í einhverjum stað
voru ii riddarar er kærlega elskuðust sín á milli. Svo kemur, að annar þeirra
tók sótt og andast, en sá sem eftir lifði tók stóra sorg fyrir það, að félagi
hans deyði svo skjótlega. Og eina nótt sem hann lá í sinni sæng, var hann
fallinn í mikla andvöku svo hann mátti ekki sofa, en tunglið skein glatt inn í
húsið, þar er hann lá um einn glerglugg. Hann horfði út í þann sama glugg, er
geislinn skein inn um, og í geislanum sá hann manns ásjónu, svo sem þar væri
kominn hans félagi. Hann óttaðist mjög, og þenkti með sér, að það væri ekki utan
hindurvitni, er hann sá í geislanum, og varð stórlega hræddur, sem ekki er að
undra. Sá sem honum sýndist í geislanum talar svo til hans: " Hræðst þú ekki,
því að þetta er eg þinn félagi, sem þú elskaðir vel, og því kom eg hér nú, að eg
vilda fá hjálp af þér, en þó eg sé dauður, þá vertu ekki hræddur, því að aldri
þurfta eg fyrr hjálpar við en nú, því að í þörf skal vinar neita, og duga sumir
vinir vel, en sumir illa. Því hjálpa þú mér nú í minni sorg, að eg megi því
skjótlegar frelsast af minni pínu." Sá svarar er í sænginni liggur, og lætur í
burt fara allan ótta, og talar svo til síns félaga: " Hver er þín pína mest?"
Hinn svarar: " Þó eg hefða nótt og dag þar til, þá gæta eg þó ei sagt þér af
öllum þeim pínum sem eg þoli, þó er sú mest er við gjörðum báðir, að við tókum
klæði frá einum fátækum manni fyrir utan rétt, en gjörðum hann bæði bláan og
blóðugan. Það klæði er nú kastað á mig fyrir pínu, þungt sem eitt fjall eður
steinn, og það liggur jafnan á mér, og enginn eldur er svo heitur í veröldu sem
það, og brennir mig sárheitt. Því bið eg þig félagi, að þú gjörir vel til
fátækra manna, og heilagrar kirkju, og heiðra það hver tveggja sem þú kannt, því
að heldur vilda eg deyja hundrað sinnum en þola slíka pínu sem eg þolir." Hinn
svarar honum með sorgfullu hjarta: " Minn kæri félagi, seg þú mér hvað það er,
sem þér megi helst hjálpa úr þinni pínu." " Messur" segir hann," sagðar af
góðfúsum presti, og guðhræddum, þær mega mig skjótast frelsa af minni pínu".
Hinn tíndi upp marga presta sem þar voru: " Viltu að sá og sá segi messu fyrir
þér", segir hann. Hinn stóð og þagði, og veifaði sínu höfði til og frá, svo
meinandi að hann vildi engan af þeim. Það megum vér vita allir, að þessir munu
ei allir hreinlífir verið hafa, er hann vildi engan af þeim, af því hann hirti
aldri um þeirra bænir, ei fyrir því að messan sé ei jafngóð í sjálfri sér, hver
sem hana segir, því að svo sem að sólin týnir ei sinni fegurð, þó hún skíni upp
á mykjuhauginn, nema mykjan stiknar því meir, sem hún skín heitara upp á hann,
svo tapar og messan ekki sinni dygð, þó að sá sé syndugur sem hana segir, nema
hans bænir hafa engan mátt ef hjartað er eigi hreint. Þessi sami herrann sem
lifandi var nefndi fyrir honum einn prest gamlan og góðsiðugan og spurði ef hann
vildi að hann bæði fyrir honum. " Já", segir hinn," vel þætti mér þá ef hann
vildi fyrir mér biðja því að hann mætti mig snart frá minni pínu leiða". Hinn
segir: " Treyst því trúliga til mín að þessi sami prestur skal fyrir þinni sál
messu hafa." " Skal eg treysta mega þinni sögn hér til?" " Já", segir hinn," svo
sem eg er trúr herra skal það gert eftir öllum mínum mætti". Þá segir hinn
dauði: " Eg skal gera þar mark til að þú þenkir betur upp á mig. Þá greip hann í
hans armlegg og í annan tíma í hans þjó en hinn kenndi þar engan sársauka af en
bert var eftir beinið þar sem hinn hafði á tekið. Þetta mark sá allir á honum en
enginn vissi hvar af það kom. En dauði herra sagði svo til hans: " Ekki skaltu
lengur en ii ár héðan af lifa" og sagði honum hvern dag hann skyldi deyja. Síðan
hvarf hann í brott en hinn sem eftir lifði bætti sig og hélt við hinn dauða vel
sitt heit sem hann hafði honum lofað og lét þann sama prest segja dagliga messu
fyrir hans sál. Síðan tók þessi maður pílagríms búning og vendi út til Jórsala
til helgu grafar fyrir þær syndir sem hann hafði sínum guði í móti gert og upp á
sömu stund og dag er hans félagi hafði honum fyrir sagt deyði hann. Blessaður sé
sá guð er honum senda slíka vitneskju. Nú megi þér vita af þessu ævintýri að
þjófnaður bruggar mikið böl þar sem dauðir menn bera þar vitni um og sérliga
þeir sem fátæka menn reyfa eða berja fyrir utan rétt. Því að þjófnaður vill sinn
meistara skenda og fyrir gera hann fyrir utan enda. 20 Í einum stað er Lundún
heitir í Englandi bar svo til að einn ríkur maður og annar óríkur kærðust við um
eitt lítið land og þar fyrir var þeim settur dagur að hinn ríki maður skyldi eið
sverja. Því að allir sögðu að hann mundi eigi falskan eið sverja eftir því sem
hann var beðinn satt að segja, eigi fyrir gott eigi fyrir illt, utan trúliga
sverja sinn eið. En hans hjarta var allt annað og þann falsleika þenkti hann nú
að fram skyldi koma. En guð lét fyrr yfir hann koma sína reiði því að jafnskjótt
sem hann hafði þenna falsliga eið svarið féll hann dauður niður. Það trúi eg og
þori eg að segja að hann muni fullilla farið hafa. Í þessu ævintýri er yður sýnt
hversu það er sverja ranga eiða, sérliga við vorn herra eða hans helga dómna.
Því að hver maður er sver rangan eið fyrirlætur guð og hans vegu, því að hver er
sver falskan eið fyrirlætur fimm sæt þing, guð almáttigan fyrst og allan hans
félags skap. Þeir hjálpa honum aldri ef hann lýgur. Og Kristur er fyrir hann var
píndur hjálpar honum eigi ef hann lýgur. Sinn kristinn dóm fyrirlætur hann. Ið
fjórða að hann fyrirlætur allar góðar bænir er beðnar verða og þær stoða honum
ekki ef hann lýgur. Hið fimmta er það að hann gefur sig sjálfum fjandanum í
helvíti fyrir utan enda ef hann lýgur fyrir þess skuld er deyði á krossinum að
þér sverjið yður eigi fyrir veraldar góss því að verðleikurinn er meira verður
en öll veröldin et cetera. 21 Af ii riddurum Svo er sagt af ii riddurum er
missáttir urðu sín í milli svo að hvor vildi annars líf hafa. Svo bar til að
þeir fundust að annar sló annan í hel. Og sá er helsleginn var átti son eftir
ungan og mannvænligan. Þessi ungi maður ráðgaðist við sína vini hversu hann
skyldi síns föður hefna. Hann fékk sér styrk og leitaði fast eftir sínum föður
bana. Þess unga manns makt og ríkdómur stóð alla vega um kringis að hinn þorði
hvergi að bíða; þessi sami riddari er unga manns föður hafði slegið geymdi sig í
einum kastala. En hinn setti sterk varðhöld um kringis svo hann mátti hvergi
burt komast utan lífs háska allt árið um kring, eigi til messu eða annarrar guðs
þjónustu, og aldri fór hann til kirkju. Og sem þann tími kemur er vér köllum
langaföstu og öllum ber að leggja af heift og hatur hver við annan, og sem kemur
langafrjádagur stendur þessi riddari sem inni þenkti í sitt hjarta að það var
langur tími síðan hann hafði messu heyrt og talar í sitt hjarta: Hvað sem guð
vill við mig gera þá skal eg ganga til kirkju. Lét síðan draga af sér sín
skóklæði og gekk út berfættur út sem siður er til að heyra guðs embætti. Og er
hann er á veg til kirkjunnar kemur þessi ungi maður í móti honum og segir svo: "
Þú falsari. Nú skaltu deyja og míns föður dauða skaltu dýrt kaupa og ekki
veraldar góss skal þér hjálpa að þú hafir eigi full gjöld af mér." Riddari sem
hann heyrði orð unga manns sá eigi annað ráð en féll upp á sín kné og sagði svo
til hans: " Fyrir þess sakir er fæddur var af Marju mey og svo fyrirgef þú mér
mitt brot eg er svo sem hertaki í þessum stað. Því gef eg mig allan undir þína
miskunn eftir því sem þú vilt að guð verði þér miskunnsamur á dóms degi." Sem
þessi ungi maður heyrði hann biðja svo sorgfulliga og sagði svo segjandi síðan:
" Þú hefir mig af öllu hjarta beðið fyrirgefningar og fyrir þess lof er þennan
dag keypti oss öll með sinni pínu og fyrir hans móður skuld Marie þá gef eg þér
frið og mína elsku" og sté síðan niður af sínum hesti og kyssti riddarann svo
til hans talandi: " Nú eru við vinir er áður vorum óvinir. Göngum nú til kirkju
báðir samt með trúrri elsku og miskunn fyrir þann er friðinn setti." Riddarinn
varð nú geysi glaður sem von var því að hinn ungi maður fyrirgaf honum allan
sinn misverka og svo urðu allir þeirra félagar. Gengu síðan til kirkju báðir
saman og féllu fram fyrir krossinn til heiðurs guðs píningar sem siður er til
kristnum mönnum þann dag að minnast við vors herra fætur. Hinn eldri riddari
gekk fyrr til fyrir siðar sakir. Síðan gekk hinn yngri til er bæði var orðinn
mjúkur og lítillátur og signdi sig með krossmarki, féll fram síðan og minntist
við fætur líkneskinu. Krossinn sem þar var niður lagður rétti fram sína arma um
háls enum unga manni og kyssti hann síðan og allir nærverandi menn ungir og
gamlir sáu þetta háleita tákn og lofuðu allir guð fyrir þessa jarteign og þann
verðleik er þann ungi mann fékk af guði að líkneskið skyldi kyssa hans munn,
eigi fyrir því að í hans hjarta væri mikil blessan. Og hér fyrir lofuðu allir
guð er sáu þetta tákn sem verðugt var. 22 Frá einum manni Það var einn mann í
Englandi sem fleiri aðrir þó frá þessum verði nú sagt heldur en öðrum er tók í
sinn vanda að gera vinum sínum og nágrönnum sínum gesta boð á hverjum jólum. Og
svo kom til eitt sinn að hann sendi eftir sínum boðs mönnum. Sem hans sendimaður
kom heim aftur settist hann niður í kirkjugarðinn á eins dauðs manns leiði og
sem hann er hvíldur stendur hann upp og segir svo: " Það vilda eg að guð veitti
það fyrir sína mildi að þessi maður sem hér liggur mætti fá svo mikla gleði og
fögnuð að míns hús bónda veislu sem eg hefi nú fengið á hans leiði." Síðan
gengur hann í burtu. Og sem veislan er sett og allir eru komnir í sitt sæti
kemur inn einn maður ókenndur og settist niður og er heldur fölur og hvorki etur
hann né drekkur og ekki gleði bragð sjá þeir á honum. Og sem úti er máltíðin og
lesinn er borðsálmur tekur ókunni maður að gleðjast og sérliga sem byrjaður er
de profundis og því glaðari sem meir líður á sálminn. Og sem úti er borðsálmur
verður hann spurður hver hann er. Hann svarar: " Eg er framliðinn maður þann
sami er hús bóndans sendimaður beiddi þess guð að eg fengi svo mikla gleði að
þessi veislu sem hann fékk á mínu leiði. En mér er hvorki matur né drykkur til
gleði en svo sem þér gleðist hér með mat og drykk svo gleðjumst vér kristnar
sálir af góðum bænum er þær verða fram fluttar sérliga de profundis og
sjósálmar." 23 Frá ríka manni Það er nú sagt af einum ríkum manni og mikilhæfum
og nökkuð framferðugur til veraldligra hluta sem eg hirði eigi frá að segja. En
eigi svo guðhræddur sem vera skyldi sem vér erum fleiri. Hann tók sótt hættliga.
Og sem frændur hans og vinir vissu það komu þeir til hans og spurðu að hans
mátt. " Vel má eg" segir hann" þar eg hefir peninga í nóg og haft alla stund. En
fyrir minni sál kann eg ekki ráð gera." Þeir báðu hann ekki svo gera, skriftast
heldur rækiliga og biðja guð miskunnar. " Nei", segir hann," hvað skyldi mér nú
að skriftast eða bæta mitt líf eina stund eða tvær er eg hefir allan minn aldur
hér til illa lifað og fáumst þar ekki við því að eg er nú fjandanum í vald
gefinn". Þetta þótti öllum er heyrðu hans orð bæði hræðiligt og hryggiligt.
Þaðan eigi langt var ein góð kvinna og guðhrædd með hreinlífis manna lifnaði og
er hún frétti hér af verður hún mjög hrygg og gekk til kirkju og bað til guðs að
hún mætti vís verða hvort sjá maður mætti frelsast eða væri hann fyrirdæmdur. Og
er hún hafði gert sína bæn kom til hennar engill guðs svo segjandi: " Þú ert
góðlifnaðar kona og guði þæg. Því hefir hann heyrt bæn þína og gakk til þess
húss er hinn sjúki. Þar skaltu vís verða þess er þú biður." Og eftir það hverfur
engillinn frá henni að sýn. En hún reis upp og gengur til þess herbergis er inn
sjúki maður lá. Og svo sem hún kemur inn í herbergið sér hún þar alla menn með
sorg og sút biðjandi fyrir sjúka manni. Hún gerir og svo. Og sem hún hefir eigi
lengi þar verið sér hún og fleiri aðrir að ofan yfir sængina til fótanna kemur
enn krossfesti eftir hennar skilningi svo talandi: " Hvað vili þér? Nú er eg
hér." Og sem hinn sjúki sér þetta verður hann mjög ótta fullur og talar þó: "
Hver ertu?" Hann svarar: " Eg er Kristur sjálfur er písl og dauða tók fyrir þig
á krossinum helga. Nú er eg til reiðu ef þú vilt miskunnar biðja, þá skaltu
miskunn fá. Þó að þú vilir fyrirláta mig þá vil eg aldri fyrirláta þig ef þú
vilt miskunnar biðja því eg hefi þig svo dýrt til keypt." Enn sjúki maður segir
þá: " Eg vil þá fús og feginn gjarna miskunnar biðja og sérliga minn græðari ef
þér vilið gefa mér einn blóðdropa af yðarri síðu á mitt hjarta." Vor herra segir
þá: " Það skaltu fá" segir hann. Og eftir svo talað leið hann upp til
himinríkiss. Enn ríki maður andaðist litlu síðar og koma helgir englar guðs í
móti hans sal og hafa hana með sér. Þessi góða kvinna sér á öll þessi tíðindi.
Og varð full nú af fagnaði og lofaði guð af öllu hjarta fyrir þessa sýn og allir
þeir er inni voru dásamligan og fáheyrðan atburð. 24 Frá einum presti Svo segir
af einum presti út í löndin þeim er eina kvinnu hélt hjá sér dagliga svo sem
sína eiginkonu og engan tíma fyrirbar hann sinn vilja með henni að gera því
honum þótti sín synd svo sæt vera og lystilig. Svo segist að þau áttu fjóra sonu
saman. Þeir vóxu upp með föður sínum og móður og voru settir í skóla til þess að
þeir voru prestar vígðir iii en einn var svo sem meistari því að hann lærði
lengst. Svo sem þeir eru prestar orðnir þá deyði faðir þeirra en móðirin lifði
eftir fjóra vetur eður v. Þessir iiii menn þenktu upp á hversu þeir voru í synda
lífi getnir eða hversu lengi þeirra móðir hafði í harðligum syndum lifað. Þeir
báðu sína móður þenkja upp á sitt fyrra líf og biðja vorn herra miskunnar og
fyrirgefningar með sorgfullu hjarta og mikilli mæði líkamans. Hún svarar þeim
svo á móti: " Hvað mun eg það gera nema ekki" segir hún" að syrgja eða sýta eður
þjá minn líkama í neinu þar sem eg á yður fjóra sonu mína og eru prestar allir
og megið biðja svo fyrir mér að eg koma í himinríki því að þær einar syndir hefi
eg gert". Eftir svo talað spyr hún þá alla: " Vili þér veita mér eina bæn" segir
hún. Þeir spurðu hvað það væri. " Það er", sagði hún," að geyma mig hér í því
sama húsi sem eg dey þrjár nætur og þrjá daga því eg ætla að eg sé þá af enu
versta þó eg hafi syndsamliga lifað og oft kölluð presta kona og muni þér þá
vita hvað um mína hagi líður eður hvar eg er komin". Þeir játuðu henni þessu því
að þeim þótti það ekki mikils vert vera fyrir hennar skuld að gera. Og nokkuru
síðar tekur hún sótt og andast þó skjótara væri en hún vildi. Þeir hugsuðu nú
hennar bæn að gera og tóku líkamann og létu á barir og vöktu yfir um nóttina
allir fjórir og annað fólk fleira. Og sem mið nótt var komin tóku barirnar að
ókyrrast. Þetta gátu að líta hennar synir og hlupu þegar til og heldu börunum en
allir þeir er hjá þeim vöktu flýðu þegar sakir hræðslu og ótta og engi var nema
með sorgfullu hjarta. Komust þeir af ena fyrstu nóttina og með því að þeir héldu
börunum. Kemur önnur nótt og vaka hennar synir allir enn sem fyrr og annað fólk
hjá þeim. Og sem komin er mið nótt taka barirnar að hristast svo að allir nær
verandi menn urðu svo hræddir að náliga gengu af vitinu. Þessa nótt sýndi
fjandinn sinn mátt því meira á þessum auma líkam heldur en hina fyrri nóttina að
nú tekur hann þann syndafulla líkam burt af börunum og dregur um húsið innan og
allt til þess að hann kemur að durunum. Þá fær hann eigi lengra dregið því að
hennar synir voru svo ótta slegnir og hræðslu fullir af þessum ódæmum og
ógurligri sýn að þeir vissu eigi hvað þeir mætti að gera. Fara þá til og taka
líkamann og láta aftur á barirnar og vefja um síðan með sterkum reipum og binda
allt saman sem fastast. Kemur þriðja nóttin og vaka allir enir sömu og fer allt
á sömu leið því þegar mið nótt er komin koma inn fjandur margir og heldur
síðbrýndir og svo margir að fullt var húsið. Og taka nú þegar upp barirnar og
líkamann og bera út í milli sín full glaðir svo að allir máttu sjá og heyra þeir
er þar voru og fóru niður til helvítis með allt saman til ævinligrar vistar.
Hennar synir þóttust vita að sinnar móður sál og líkamur mundi vera fordjarfaður
fyrir utan enda. Svo segir að sá meistari sem fyrr var getið og hennar yngsti
sonur predikaði þetta ævintýr um allt England og hvar sem hann fór þá lét hann
eigi af hvorki fyrir skömm né hræðslu að tala móti þeim kvinnum sem prestar taka
og allt fyrir sinnar móður skyld, og að allar kvinnur skyldu varast að falla í
þessa synd þær sem heyra þvílík dæmi því varla má illt varast nema viti. Og af
öllum vísdómi þar sem mestur meistaradómur að láta sér lærast hvað hann hefir
heyrt sagt af annars illgerðum en þann sami segir svo í sinni predikan að eg
þori þó varla að tala um presta því að þeir vita vel hvað þeir gera. En það hefi
eg heyrt sagt fyrir satt að engi meistari væri svo góður þó að væri svo vís sem
Salamon og svo vel talaður sem Árón og lifði til þess að hann væri þúsund ára
gamall þá kynni hann eigi að tala af þeirri sorg og pínu er prestar skulu hafa
er liggja í þessu saurlífi. Og svo verða þeir reiðir þá þetta er predikað en
þetta segja helgar bækur. 25 Af einni kvinnu Af einni kvinnu ógiftri er það sagt
að millum annarra hluta forðast hún mjög saurlífi langan tíma. Og sem óvinur
alls mannkyns sá hennar góðvilja þar til öfundar hann fast og vildi gjarna hana
svíkja og vekur upp eins ungs manns hjarta til losta girndar með hana. Og svo
kemur með fjandans tilstilli að hann gerði með henni sinn vilja og þar verður
barngetnaður þeirra í milli. Og sem þann tími kom er hún átti barnið að fæða
forðast hún alla menn að engi skyldi vita hennar slys og fékk sér einn
leyniligan stað og fæddi þar sitt barn. Og þegar það var fætt veitir hún því
bráðan dauða svo engi hefir þar grun af. Og nokkurri stundu síðar iðrast hún
síns glæps af öllu hjarta en aldri vildi hún af honum skriftast. Svo þótti henni
sinn glæpur orðinn mikill að hún þorði hann engum presti að segja. Svo bar til
eina nátt sem hún lá í sinni sæng að hún bað guð hjálpa sér af öllu hjarta og
vitra sér hvort hún skyldi nokkura von eiga hans miskunnar eða eigi. Og er hún
hafði þess lengi beðið komu niður á hennar handarbak þrír blóðdropar. Þetta
undraðist hún mjög en þykist þó víst vita að þessi bending er af guði send en
veit eigi hvað þýða mundi og lætur eigi af að biðja heldur eykur hún sitt mál
framvegis að guð birti henni framar hér af. Og svo kemur eftir margar tárfelldar
bænir að vor herra birtist henni sjálfur og opnaði sitt síðu sár og sitt
blessaða hjarta svo til hennar segjandi: " Þetta brjóst og hjarta opnaði eg
fyrir þína skuld og allra heilagra manna. Og því skyldir þú opna þitt hjarta og
hreinsa af öllum syndum. Þar fyrir máttu hjálpast." Hér eftir hvarf hann frá
hennar augsýn en hún varð fegnari en frá megi segja, þakkandi guði af öllu
hjarta fyrir sína miskunn, því að nú þóttist hún fullkomliga skilja að það var
guðs vili að hún gengi til skriftar og opinberaði sínar syndir fyrir sínum
skriftaföður hvað er hefir gert. Og fékk hún sér gamlan prest til skrifta föðurs
og sagði honum greiniliga af öllum sínum fyrr greindum misverkum með fagri iðran
og fljótandi tárum. Og af þeim sömum tárum er hún felldi komu nokkurir dropar á
hennar handarbak þar sem blóð droparnir voru. Og sem hennar tár komu við þessa
blóðdropa hurfu þeir af henni sem áður kunnu hvorki að þvost né þerrast af
hennar hendi. Hér með varð hún með guðs miskunn hreinsuð að sínum syndum. Hér af
megum vér hugsa hversu guði er það þægiligt að vér skriftumst rækiliga af öllum
vorum syndum og leynum eigi með illvilja því er vér munum að segja. 26 Frá einum
bróður Bróðir nokkur af predikara lifnaði tók krankleika út í borginni Bolonja.
Þessi sami bróðir sýndist lastvarliga lifa svo hann hafði eigi með sér utan
smærri syndir. Og sem honum þótti sinn sjúkleika þyngja mjög bað hann guð að
hann skyldi birta hversu lengi að hann skyldi til þess hafa þvílíkan krankleika
að hann væri þá við skildur annars heims pínu. Þá sendi guð honum engil sinn er
honum sagði að hann skyldi hafa þvílíka pínu 12 mánaði og fara síðan til
himinríkis eftir sinn dauða. Honum þótti það undarliga langt þar sem hann var
eigi með höfuðsyndum bundinn. Biður nú guð með iðranar tárum sér meiri miskunnar
en engillinn hafði honum fyrirsagt að þessi stund skyldi vera og í annað sinn
kemur enn til hans engillinn og segir að guð hefir heyrt bæn hans og gefur honum
af þessi stund helminginn sem áður var á nefnd. Og sem hann hefir þegið svo
mikla líkn af guði fyrir sína bæn biður hann enn að þessi stund mætti verða
skemmri fyrir kraft heilags anda og verður enn heyrður af guði svo að niður skal
falla helmingur af lengd þessarar pínu og af svo mikilli guðs miskunn sér
veittri. Treystir enn á guð að hann veitti sér linari eða skemmri pínu. Þá kemur
enn guðs engill til hans og biður hann þá kjósa hvort hann vill heldur þola
framan til aftansöngs máls þess dags er þar var komin þvílíka pínu sem guð
leggur á hans líkama eða sem áður var fyrirsagt. En hann kýs hina skemmri. Og
svo sem hann hafði kosið þá sprungu út bæði hans augu svo að þau lágu niðri á
kinnar beinum og tekur frá honum megn og mál svo hann mátti hvorki mæla né benda
og því þótti líkast til að heyra í hans líkam sem malið væri með kvern svo að
hvert bein var brotið í hans líkam svo smátt sem mjöl væri. Þá var og farið að
kalla saman alla bræður þeirrar reglu sem siður er til að þeir skulu yfir standa
þar sem einn hver deyr því að öllum sýnist hans dauði ráðinn þeim sem þar voru
viðstaddir. Nú svo sem allir bræður voru til komnir stóðu þeir yfir honum allir
til þess er hringt var til aftansöngs. Og þegar sem hringt var þá flugu bæði
hans augu aftur í hausinn og setti allan hans líkam hvítan sem snjó og öll hans
bein voru þá heil. Hann mátti þá benda og þar næst tala. Sagði hann og öllum
bæði hvers hann hafði beðið og alla þá hluti sem guð hafði hér við hann gert.
Sálaðist hann skjótt síðan hann hafði þetta talað og fór þá hans önd frjáls til
himinríks et. 27 Svo byrjar þetta ævintýr að út í Frans í einu byskupdæmi er
Afgejan kallast bjó einn mikill maður. Hann var ríkur mann bæði í landi og
lausum eyri. Eina kvinnu átti hann góða og fulla af miskunnsemi. Þau áttu eina
dóttur þá ena vænstu er verða mái sköpuð af holdi og blóði. Það kom til að
hennar faðir varð henni meir unnandi en vera átti svo að verndaðist í holdliga
frygð sem verða kann milli karls og kvinnu. Svo kom að þau gátu iii sonu hvern
eftir annan og alla drap hún þá og braut á háls. Þetta gerði hún svo leyniliga
með fjandans tilstilli að engi maður hafði þar grun af. Sem svo hefir lengi fram
farið kom svo til einn dag að hennar móðir kom þar inn gangandi sem þau voru að
vinna sinn glæp. Sem hún sá það varð hún slegin miklum hryggleik eigi er hægt að
greina svo til orða takandi: " Áví við vorum fædd eða getin því að nú veit eg að
þið eruð fordjörguð utan enda og bundin með fjandanum í helvíti. Því vil eg ekki
lengur með ykkur vera og ganga minn veg í burt." Í stað sem hún er burt gengin
segir bóndinn til dóttur: " Nú vill hústrú mín ófrægja okkur og færa oss öll til
mikillar skammar og svívirðingar." " Já faðir", segir hún. " Það skal ekki svo
ganga ef eg kann hitta hana." Og eftir fjandans til sögn fer hún og hittir móðir
sína og finnur hana í sínu herbergi og stakk hana til hjartans svo að þar féll
hún dauð niður. Sem það var gert tóku þau hennar líkam og lögðu í kistu og
jörðuðu hana eftir sínum vilja sem hún hefði fögrum dauða dáið svo engi vissi
annað. Hér eftir lifðu þau í þessum dauðligum syndum bæði dag og nótt þar til
svo kemur til efnis einn dag eftir guðs forsjá og fyrirskipan að fyrr greindur
bóndi gengur til kirkju og fellur fram fyrir vora frú og þenkir upp á sínar
syndir og hversu óbæriligar syndir það voru og hversu hann hefir sína sál
fortapað ef hann deyr þar með og iðrast nú af öllu hjarta og vill nú gjarna játa
sínar syndir og yfir bæta ef guð vill lofa honum. Gengur síðan út af kirkjunni
og hittir einn prest og segir honum allar sínar syndir af sínum syndafulla
lifnaði. Og sem hann hefir svo gert segir presturinn svo til hans: " Ef þú hefir
góðan hug og vilja til að iðrast og halda þær skriftir sem eg set þér." " Já",
segir hann," ef Guð vill að lífið endist vil eg það halda gjarna". " Þá er sú
fyrsta mín skrift að þú fyrirlátir dóttir þína bæði að sæng og mat og allri
náveru ef þú vilt þessa skrift undir ganga. Síðan skaltu út til helga land sem
guð var kvikur og dauður." Hér með leysti prestur hann af öllum sínum syndum.
Gengur síðan ríki maður heim á sinn garð. Gengur dóttir hans með honum með allri
blíðu og bað hann sitja og gera sig glaðan. " Lát þitt drafl" segir hann. " Eg
vil enga þína gleði hafa eigi að sæng né mat og að engri náveru. Eg hefi fundið
prest og tekið skriftir og því vil eg af láta mínum syndum." " Áví þú falskur
mann hversu þú hefir mig dárað, eggjað mig að drepa mín börn iii og móður mína
en nú falsar þú mig eftir á og þetta skal eg þér fullu launa." Og eftir svo
talað gengur bóndi til sinnar sængur. Hann vildi árla morgins upp rísa og byrja
sína pílagríms reisu en hans dóttir situr eftir full með fjandans prettum og
vélum og áeggjan og þenkir nú sitt hjarta hvað hún skal gera við sinn föður. Rís
upp hér eftir og eigi með góðu hjarta. Gengur þar til sem hennar faðir lá og
eigi með betra erindi en hún sker sinn föður á háls og myrðir hann þar. Eftir
svo gert kallar hún til sín þrjár sínar þjónustu konur. Gengur síðan og tekur
svo mikið gull og silfur og aðra dýrgripi sem mest kunnu þær að bera því nóg var
til. Gengu síðan sinn veg út af staðnum og til annars staðar og sitja þar um
kyrrt og hélt sig þar fullríkuliga svo lengi sem peningurinn hrökk með miklu
oflæti og drambi. Burðugir menn og ríkir í að sama land drógust til félagsskapar
við hana alla vega því hún var á sinn líkama fögur og kurteis og hélt sig
kostuliga með kost og klæðnað og hélt sig til saurlífis lifnaðar og lifði í
dauðligum syndum því hún þenkti að fyrir þær syndir er hún hafði áður framið
mætti hún aldri til himinríkis koma. Margar ungar voru svo heimskar að þær vildu
gjarna til hennar skóla ganga því hvorki sparði hún lærðan né leikan eða hvað
mann það var er til hennar koma. Og sem svo er komið hennar ráði sem nú var sagt
ber svo til að einn byskup góður maður og guðligur kom til þess sama staðar að
predika þar sem annars staðar guðs erindi og allt staðarins fólk fór til kirkju
að hlýða hans predikan nema sú synda fulla kona og hennar selskapur. Þær voru
kyrrar að sínu heimili. Það var þeirra sorg mest hvern dag að eigi komu svo
margir menn með þær að syndgast sem þær vildu og þær mætti sem mest silfur
vinna. Og sem þær sitja svo í sitt herbergi talar hún svo til þeirra: " Vér
skulum ganga til kirkju því þar munu vér fá nógra félaga er með oss vilja leika
og afla svo peninga." Ganga síðan til kirkjunnar og inn í kirkjuna. Og svo
skjótt sem hún inn kemur rennir þann góði mann byskupinn auga til hennar og sér
þá sýn sem honum þótti hræðilig að þessi auma kona hefði um sinn háls eina
járnfesti og þar út af aðrar festar er þeir fjandur héldu í er hana leiða. Og
sem hún finnur sína félaga tekur hún þeirra klæði eða annað teikn gjörir að þeir
skyldu með henni ganga. Byskupinn leit til og sá allt þetta. Hans hjarta varð
fullt með sorg þegar hann sá til hennar og vildi gjarna frelsa hana ef hann
mætti. Þá tók hann að tala af guðs miskunn bæði hátt og lágt og með almáttigs
guðs miskunn fló ei aur í hennar hjarta það sem byskupinn talaði svo að tárin
féllu niður um hennar kinnur og brast þá festurin um hennar háls en fjandinn
varð hræddur og flýði í burt en byskup varð glaður í sitt hjarta og predikaði
sem áður guðs erindi. En kvinnan sat og hlýddi því hún vildi gjarna heyra meira
þar af og flaut öll í tárum. Fjandur þeir sem hana leiddu að armleggjunum flýðu
þegar festarnar gengu í sundur og þorðu eigi lengur að bíða. Hún féll fram á sín
kné og bað guð almáttigan gefa sér sína hjálp og miskunn. Eftir svo gert hneigði
hún sig að byskupinum og talaði til hans heimuliga: " Í allan dag hafi þér talað
af mér því eg hefir framið allar þær syndir er ei kvinna má gera móti guði og
hans lögum." Telur síðan fram allar sínar syndir sem áður voru sagðar. Biður
síðan byskupinn fyrir guðskyld skrifta sér" því eg mun skjótt deyja af sorg".
Byskup svarar: " Bíð litla stund til þess að úti er sermoninn." Eftir það féll
hún í óvit að öllum ásjáendum svo full af sorg og sút að hennar hjarta brast í
sundur. Og sem byskupinn hefir úti sitt erindi gekk hann snart til hennar en bað
fólkið sitja kyrrt. Byskupinn bað hana upp standa en hún lá kyrr og fann hann þá
að hún var dauð. Þá tók byskupinn að gráta af öllu hjarta og bað allan lýðinn að
falla upp á sín kné og biðja guð af öllu hjarta ef hann vildi þeim birta hvort
hennar sál væri frelsuð eða fortöpuð. Og sem allir höfðu lokið sinni bæn kom
rödd af himnum svo að allir máttu heyra er í musterinu voru og segir svo að þann
sama sal af þeim synda fulla líkama skein nú full bjart í himinríki með vorum
herra Jesú Kristó og bað byskup leysa líkamann af öllum sínum syndum og grafa
hjá öðrum kristnum mönnum." Fyrir því þótt maðurinn hafi stórt brotið og vill
hann kalla til guðs miskunnar þá mun hann miskunn fá, hvar fyrir eg vara yður
við alla kristna minn að þér fallið eigi í örvilnan þótt þér hafið stórt af
brotið. Því þótt maðurinn hafi gert allar þær syndir sem gerast mega í
veröldinni og vill hann skriftast og iðrast og yfir bæta og af láta og lifa vel
síðan, þá mun guð fyrirgefa honum. Það ræð eg að vér gerum svo allir að vér
mættum öðlast himinríkis blessan utan enda amen." 28 Af einum munki Í einhverju
bræðraklaustri var einn munkur sá er þann löst hafði meir í vanda en aðrir
bræður í þeim lifnaði er þeir kalla bakbit en vér köllum bakmælgi. Og þá er hann
heyrði og vissi öðrum yfir gefast hafði hann jafnan uppi á sinni kok eigi síður
á sína félaga en aðra því hann þóttist þeirra bestur og vísastur. Og er svo
hafði gengið nokkura stund hans ævi tekur hann sótt og andast og fór hann til
harðrar pínu sem segist í eftir farandi frásögn. Það kom svo til í því sama
klaustri þá bræður risu upp á miðri nótt sem þeirra orða var til og fara til
óttu söngs. Og sem hann er úti fara bræður allir til sinnar sængur utan einn
varð eftir og gekk fyrir þá kapellu er bræður voru vanir að lúta. Og sem hann
laut þar og blundskakaði með auganu sá hann á bekknum hjá sér sitjandi eina
leiðiliga skepnu svo að fyrr sá hann aldri þvílíka. Hann skaut út tunguna um
tennurnar og nagaði. Hans tunga var öll brennd og gerði ýmist að hann skaut
henni út eða nagaði henni inn aftur og fór svo lengi. Munkurinn stóð og horfði
hér á. Hafði hann þar af mikla hræðslu. Og sem hann stóð þannveg grátandi hóf
hann upp sína hægri hönd og signdi sig vandliga. Síðan tók hann að dirfast og
þótti sem guð mundi vilja birta honum nökkut leyniliga hluti. Gekk þar til síðan
svo segjandi: " Þú skepna, eg særi þig fyrir þrenningar guð og þrjár persónur að
þú segir mér hvar fyrir þú situr hér með slíku formi eða slíku maneri" og sem
hann mátti eigi undan komast að andsvara honum segir hann svo: " Eg var einn
munkur af yðrum félagsskap svo heitandi. Þann sami þolir nú alla þessa pínu og
skömm. Eg var einn bakbítari til að segja allt til minna kumpána nátt og dag að
allt er eg vissi þeirra vist. Þessi enu illu orð sem eg hefi sagt bæði um þessa
og aðra þau eru nú lögð á mig og þá mun eg fulldýrt kaupa með sterkri pínu sem
nú megu við sjá." Eftir það hvarf hann og svo segist að hann var fyrirdæmdur.
Þetta sama skeði í Englandi í því klaustri sem eg hirði ekki að nefna þeim til
ófrægðar. Slík pína er sett öllum þeim sem bakmálugir eru og eigi vilja geyma
sína tungu og eigi skriftast rækiliga þar af. Þetta sama má finna í biblíum því
svo segir vor frú að þeir skulu eta og naga sínar tungur sem eru bakmælgir og
rógsamir utan þeir bæti með iðran og skriftar málum et cetera. 29 Af einum ríkum
manni Þetta ævintýr byrjar svo að einn ríkur maður en eigi greini eg hvað manni
hann er eða hvað hann hét nema svo segist að hann lifði alla sína daga í syndum
mestan part í eiðum mörgum stórum því að þeir heyrðu hann sverja. Urðu þeir
hræddir þar fyrir og urðu sorgfullir fyrir hans hönd og báðu hann bæta sig hér
af og hans skriftafaðir bauð honum undir hlýðni að bæta sig og láta af. En hann
svarar í móti: " Eg er ungur", segir hann," og þar fyrir vil eg taka mína lyst
hvenær eg má en eg skal bæta mig þá eg er gamall og láta af allri heimsku". Hann
liggur í sínum syndum mörg ár og vildi ekki bæta sig hvað hvergi segir. Að
seinustu féll hann sjúkur og menn komu til hans og báðu hann bæta sig áður hann
deyði og báðu hann þenkja uppá hverja pínu hann skyldi hafa eftir dauðann í
helvíti með fjandanum ef hann vildi ekki bæta sig og hverja gleði og fagnað er
hann tapar ef hann bætir sig ekki. En hann segir í móti: " Hvað þráttar þú það
er ekki utan hégómi er þú fer með því að hér situr einn mann að höfðum mínum og
segir að eg skal vera fyrir dæmdur og það megi ekki öðruvís vera." Hans skrifta
faðir segir: " Það er eigi satt því hann er einn ljúgari. Því allan tíma meðan
þú lifir máttu miskunn hafa ef þú vilt beiðast hennar." Hinn sjúki svarar: " Far
í burt því eg vil engi þín boð hafa því að það er til einskis er þú segir." Og
með þessu gekk hans confessus í burt mjög sorgfullur og óglaður. Og þegar eftir
kemur inn ein hin fegursta kvinna svo aldri hafði hann jafnfagra séð svo talandi
til hennar: " Hver ertu", segir hann. Hún segir: " Eg er Marja móðir guðs." "
Til hvers komtu hingað?" segir hann. " Til að sýna þér son minn" segir hún" og
máttu hér sjá hann í minni keltu með höfði öllu brotnu og hans augu dregin út úr
hans líkama og lögð á hans brjóst, hans handleggir brotnir í tvo og svo fætur".
Þá spurði vor frú hann hvað sá væri verðugur að hafa er svo hefir leikið hann.
Hann svarar að hann væri verður að hafa svo mikla pínu sem hann mætti bera. Þá
sagði vor frú: " Fyrir satt ertu þann sami mann er svo hefir leikið minn son." "
Nei", segir hann," það hefi eg ekki gert". " Júr" segir hún," með þínum stórum
eiðum. Þanninn hefir þú leikið hann og með þínum synda fulla lifnaði en eg hefi
beðið fyrir þér til míns sonar og hefi eg fært hann hingað til þín að þú skyldir
biðja miskunnar af honum." " Nei það geri eg ei", segir hann," því svo segir vor
herra að eg sé óverðugur að vera heyrður", segir hann. " Ef þú ert óverðugur"
segir vor herra" að vera heyrður fyrir þínar syndir og hefir fyrir látið mig en
aldri því heldur fyrir læt eg þig því eg hefi þig svo dýrt keypt með minni pínu
er eg þoldi fyrir þig. Og þar fyrir beiðstu miskunnar og þú skalt hafa miskunn".
Hann segir" nei" til" þó þín miskunn vili þiggja mig þá segir þín réttvísi nei.
Hversu skylda eg hafa miskunn þar sem eg hefi alla mína daga lifað í syndum og
er það á móti allri náttúru það skyldi svo vera. Því síðan þú rakt Adam og Evu
burt úr Paradís og í þessa veröld fyrir það að þau bitu epli og er hann deyði
fór hann þegar til helvítis. Hversu skyldi eg þá hafa miskunn þar sem eg gerða
svo margar syndir og var fyrirdæmdur fyrir eina. Það væri móti náttúrunni allri
og því vil eg ekki beiðast miskunnar." Og þá segir að vor herra lét sína hönd í
sitt síðusár og tók út sitt blóð og kastar framan í andlitið á honum svo
segjandi: " Þetta blóð ber vitni á móti þér á dóms degi að eg býð þér miskunn."
Eftir þetta hvarf vor herra og jungfrú Marja burt frá hans sýn til himinríkis.
En skjótt eftir það fór þessi auma sál til helvítis með fjandanum þar að búa að
eilífi með honum. 30 Frá einum keisara Svo er sagt af einum keisara er var í Róm
er Polinanus hét og mjög var stórlátur, hafandi marga riddara undir sig. Hann
var giftur og átti mektuga kvinnu og ríkiláta og þeygi góða því að hún elskaði
einn riddara meir en sinn bónda hvar fyrir hún vildi sinn bónda dauðan. Og sem
svo er komið segir keisarinn að hann vill fara í pílagríms ferð út yfir hafið og
biður sína kvinnu hegða sér vel og geyma hans góss og peninga vel meðan hann er
í burt og biður hana hér um kærliga. " Allt skal vel vera með guðs vilja" segir
hún. Og sem hennar bóndi er í burt farinn af landinu sína pílagríms ferð sendi
hún eftir einum galdra manni og sem hann er kominn á hennar fund segir hún til
hans: " Minn bóndi er farinn pílagríms ferð burt af landinu. Og ef þú vilt drepa
hann svo hann komi aldri aftur til mín þá skaltu hafa af mér það sem þú
beiðist." Hann svarar: " Þetta kann eg vel gera að drepa keisarann í hvað part í
veröldinni sem hann er en fyrir mitt erfiði vil eg ekki annað hafa en elsku af
yðru hjarta." Hún játar honum þessu. En galdra maðurinn fer til og gerir ei
mannlíkan með vax og jörð sem líkast keisaranum og setur það fram fyrir sig svo
sem hafandi það fyrir skotspón. En nú er þar til að taka sem keisarinn er í
sinni pílagríms ferð og segir að hann væri á Rómvegi. Og einn dag er hann gengur
mætir hann einum klerk. Þar heilsar hver öðrum og keisarinn spyr hann tíðinda en
hann þegir og andvarpar mæðiliga. Keisarinn segir til hans: " Þú góður klerkur.
Seg mér hvað hryggir þig eða fyrir hverju sorgar þú." Klerkurinn svarar: " Fyrir
þínum dauða" segir hann. " Fyrir utan efa muntu deyja í dag nema eitt hvað sé
við gert." Keisarinn svarar: " Seg mér hvað kemur þar til." Klerkurinn svarar: "
Þín kvinna er ein skækja og hefir langan tíma verið og þenna dag segir hún svo
fyrir að þú skalt deyja." Og sem keisarinn heyrði þetta undraði hann þetta mjög
svo segjandi: " Það kenni eg vel" segir hann" að mín kvinna er ein skækja og
lengi hefir verið en af mínum dauða kenni eg ekki. Og ef þar er remedium eða
hjálp til míns dauða og þá seg mér og ef þú mátt mínu lífi hjálpa og allt mitt
góss og peningar skulu vera að þínum vilja." Klerkur svarar: " Fyrir víst er þar
ráð til og hjálp ef þú vilt eftir mínum vilja gjöra." Keisarinn svarar: " Eg er
búinn að gera að öllu sem þú segir fyrir." Klerkur svarar: " Húsfrú þín hefir
fengið sér einn galdra mann og hann skal drepa þig þenna dag með sinni kunnáttu
og göldrum og hann hefir gert eina líkneskju og það setur hann fram á eitt pláss
fyrir sig og þar skal hann að skjóta. Og ef hann hæfir í brjóstið á líkneskinu
þá deyr þú þegar í hvað part sem þú ert ef þú hefir enga hjálp. Því ger skjótt
eftir mínum ráðum og skal eg hjálpa þínu lífi. Kasta að þér þínum klæðum og gakk
inn í eina stofu og í bað er eg hefi þér fyrirbúið." Keisarinn gerir sem hann
bauð. Og sem hann er þar kominn gefur klerkur honum eitt gullgler í sína hönd
svo segjandi: " Nú skaltu sjá það allt í glerinu er eg hefir áður sagt þér." Og
sem hann hafði verið í baðinu um stund bað klerkur hann sjá í glerið" og seg mér
hvað þú sér." Keisarinn svarar: " Eg sé alla hluti þá sem gerðir eru í mínu húsi
og þú sagðir mér." Og galdra maðurinn bendir nú sinn boga og ætlar að skjóta að
líkneskjunni. Klerkur svarar: " Svo sem þú elskar lífið þá þú sér hann draga
bogann og ætlar að skjóta þá dýf þú þér niður í vatnið sem skjótast ef þú vilt
dauðann forðast því ef hann hittir líkneskið þá hittir hann þig." Og sem hann
sér í glerið og sér galdra manninn búinn að skjóta dýfir hann sér niður í
vatnið. Og sem hann lyftir upp höfðinu spyr klerkur: " Hvað sér þú nú?"
Keisarinn svarar: " Galdra maðurinn skýtur að líkneskjunni eitt skot hvert eg
hræðumst mjög." Klerkur svarar: " Góð von er þér" segir hann. " Hefði hann
skotið líkneskið þá hefðir þú dáið." Hann biður hann enn líta í glerið og segja
hvað hann sæi. Keisarinn segir að hann bendir sinn boga og vill skjóta. " Gjör
sem þú gerðir fyrr" segir klerkur," elligar ertu dauður". Og þegar stingur hann
höfðinu ofan í vatnið og sem hann lítur upp segir hann til klerksins: " Nú var
eg hræddur mjög að hann mundi skjóta líkneskið en galdra maðurinn kallaði á hana
svo segjandi: " Ef eg skýt í þriðja sinn þá er eg sonur dauðans en þinn maður
eigi dauður að heldur" en mín húsfrú grætur og sorgar." Klerkur svarar: " Lít
enn í glerið og seg hvað þú sér." Keisarinn svarar: " Hann færir sig nú og
bendir sinn boga að skjóta að líkneskjunni en nú er eg allra hræddastur." " Gjör
sem þú hefir áður gert þá þarftu ekki að hræðast." Hann gjör svo. Og sem hann
lítur upp úr vatninu lítur hann í glerið og er nú með glaðara bragði en vant er.
Klerkurinn segir til hans: " Seg hvað þú sér." Keisarinn svarar: " Galdra
maðurinn skaut að líkneskinu og skaut sjálfan sig framan í lungun og er dauður
en húsfrú mín syrgir mjög og tók skrokkinn og lét undir sæng sína." Klerkurinn
segir: " Nú hefi eg hjálpað lífi þínu og gef mér mitt kaup og far síðan í
friði." Keisarinn gaf honum svo mikið sem hann beiddi og skildu síðan. Fór
keisarinn heim aftur til síns lands og fann skrokkinn undir sæng húsfrú sinnar.
Fór síðan til herrans af staðnum er engelskir kalla mær og kærir fyrir honum
hversu hans kvinna hafði breytt meðan hann hafði burtu verið og hvað hann hafði
fundið undir hennar sæng. Síðan er hún tekin og drepin og tekið úr henni hjartað
og partað í þrjú öðrum til viður vörunar en hann fékk sér aðra kvinnu betri og
endaði sitt líf með friði et cetera e. 31 Frá riddara einum Ágústínus hét byskup
heilagur og réð fyrir borginni Damasko. Þar var í borginni einn riddari ríkur að
peningum og nokkuð gálaus og eigi mjög guðhræddur. Þessi sami riddari vildi eigi
gaum gefa að lúka tíund af fé sínu eftir góðra manna siðvenju og skyldu og hér
með hafði honum oft settar verið áminingar og um síðir var hann forboðaður. Og á
einum hátíðis degi fyrir messu gekk fyrr nefndur byskup Ágústínus í kirkju dyr
svo sem að predika guðs erindi fyrir fólkinu því margt var til komið að heyra og
áður hann hætti sinni hjálpsamligri kenningu. Var það í hans máli millum annarra
hluta að hann fyrirbauð hverjum þeim manni að vera í kirkju eða innan kirkju
garðs á þann dag undir heilagri messu sem hann væri í nokkurs konar forboði
óleystur af sínum glæpum. Síðan fór hann sjálfur og sagði messu. Og sem messan
var upp hafin urðu þau tíðindi úti í kirkju garðinum er gegna þótti stórum
undrum að margra dauðra manna grafir lukust upp og þar með söfnuðust saman bein
dauðra manna út af garðinum kirkjunnar og einn maður í þessa dauðra manna liði
var miklu meiri en annað fólk er þar var saman komið svo eigi þóttust minn
slíkan séð hafa. Stóð hann með samföstum sínum líkama og þagði. Við þenna atburð
varð allt fólk óttafult og gekk inn það sem komast mátti í kirkjuna og varð hér
af mikið háreysti. Var þá og sagt byskupi hvað til tíðinda gerðist úti. Svo sem
hann varð þessa vís gekk hann út fyrir kirkjuna og sá þessa hluti alla sem honum
voru áður sagðir. Síðan tók hann svo til orðs við þann mikla mann er áður var
frá sagt: " Eg særi þig fyrir drottin Jesúm Krist son guðs lifanda er fæddur var
af jungfrú Marju með krafti heilags anda að þú segir mér hvað þessi stóru undur
hafa að þýða sem hér verða í dag." Og sem byskup hætti að tala til hans svarar
hann á þessa lund: " Það skal eg gjarna gera" segir hann" því að mér er nú það
lofað að mæla við yður. Þú herra byskup ert svo guði ávarður og helgaður að vér
máttum með engu móti annað en hlýða svo sem guðs atkvæði yðrum orðum er þú
fyrirbautt að þeir menn er í nokkurs konar banni eða forboði af heilagri kirkju
skyldi eigi að messu vera hér í dag í kirkju garði. Og því söfnuðust þessi bein
dauðra manna þaðan á brott að þessir voru eigi leystir af forboði eða banni því
sem þeir höfðu í fallið lifandi." Þá spurði heilagur Ágústínus: " Hvað manna
hefir þú verið eða hver vandræði hefir þig hent er þú verður þessu að standa."
Hann svarar: " Eg var einn riddari og vilda eg eigi eftir því sem góðra manna
skylda er til tíund að gera guði af mínum peningum og fyrir það sama stendur eg
nú í sömu pínu sem þessir er nú megu eigi hér liggja fyrir þitt boð og vald er
gefið af guði." Nú svo sem þessi maður hinn mikli hætti sinni ræðu þá gekk sá
riddari er lifandi var þar hjá í kirkju garðs hliðið því hann var áður fyrir
utan garðinn meir hyggjandi að sinni skemmtan en heilögum tíðum. Féll hann þó
fram með iðrun og gráti biðjandi miskunnar og líknar af honum. Og svo sem hinn
góði byskup sá og hugleiddi þá hluti alla sem guð hafði dásamliga gert og birt
fólkinu fór hann til og leysti þessa menn alla svo sem þeir væri lifandi menn og
síðan lauk hann tíðum. Eftir það söfnuðust og öll dauðra manna bein aftur í
grafir sínar og lukust þær aftur allar þegar þeir voru leystir og lágu þar síðan
í náðum et ectera e. 32 Frá einum greifa Katepadíus hét einn greifi er var í Róm
hver er sagður var miskunnsamur hvar fyrir af sinni mikilli miskunnsemi að hann
setti þau lög að hvort sem væri mannslagari eða reyfari þjófur eða illgerða
maður og væri tekinn og leiddur fyrir dóms manninn. Og ef hann mátti segja iii
þing þau er sönn eru og svo sönn að engi mætti móti mæla þá skyldi hann hafa
sitt líf og sinn erfð alla. Svo kemur til efnis eftir þetta að einn riddari er
hét Plebens lagðist út einn skóg og alla þá sem fóru um skóginn drap hann eða
reyfði slíkt sem þeir höfðu til. Og sem réttarinn spyr þetta sendir hann þegar
menn á skóginn leyniliga og skyldi taka hann. Og sem hann er tekinn og færður
fyrir réttarann og réttarinn svo til hans segjandi: " Vinur", segir hann," þú
kennir lögin að segja þrisvar satt svo að engi megi í móti mæla elligar fyrir
utan efa deyr þú og skaltu vera hengdur áður en eg eti". Riddarinn svarar: "
Gefið hljóð" sagði riddarinn. " Eg skal fylla lögin." Og sem hljóð gafst sagði
riddarinn svo: " Vinur" segir hann." Ið fyrsta er það satt er eg skal segja til
yðvar. Allan tíma í mínu lífi hefi eg verið þjófur og manndrápari og reyfari."
Sem réttarinn heyrði þetta segir hann til riddaranna og til þeirra er hjá voru:
" Þetta er satt sem hann segir." Þeir játuðu því er hjá voru og sögðu ef hann
hefði eigi verið illgerða maður þá hefði hann eigi verið hingað færður og því er
það satt sem hann segir. Réttarinn spurði hvað það væri annað er hann sagði
öllum á heyröndum. " Það var mjög móti mínu skapi og vilja að eg kom hér."
Réttarinn segir: " Það trúum vér allir satt vera. Og seg oss nú ið þriðja satt
og þá hefir þú fyllt lögin." Hinn segir: " Hið þriðja satt skal eg segja til
yðar. Kemur eg eitt sinn burt héðan. Til þessa staðar skyldi eg aldri aftur koma
að mínum vilja." Og svo sem réttarinn heyrði þetta svo segjandi til hans: "
Senniliga hefir þú full fyllt lögin og hjálpað þínu lífi og gakk nú fyrir oss
hvert er þú vilt og gjör þig nú að góðum manni héðan af og ger eigi oftar í móti
guði." Síðan gekk hann í burtu og bætti sitt líf ið fyrra og endaði sitt líf í
friði et cetera. 33 Önnur frásaga: Pyssernis: Svo heitandi fuglar á engelsku eru
þrifir mjög og renna fast um og gjöra sér hauga og fylla af hveiti og öðru korni
því sem þeir þeir fá þá til og vilja spara sér til vetrar að þeir megi lifa við
það á veturinn. Svo verður stundum að svín koma og róta öllu í sundur, eyða og
eta upp allt saman. Og rétt eins fara ríkir menn margir að þeir sam safna í
hrúgu ríkidæmi miklu, gulli og silfri og kvikfénu og öllum öðrum peningum. Þá
koma stundum kóngsmenn og hans sendiboðar eður aðrir herrar eður aðrir reyfarar
eður erfingjar eður umboðstíminn og eyða því sem þeir hafa saman dregið og hirða
aldri hvað af verður. Svo sem Davíð segir í spaltaranum: " Slíkir menn" segir
hann" draga saman sinn ríkdóm öðrum til nytsemdar". Og enn segir hann svo í
öðrum stað: " Þeir saman safna og draga góssi og peningum og vita eigi til hvers
er fer eða fyrir hvern þeir safna og þar fyrir. Hafa hvorki heiður né sæmd af
honum hvorki fyrir guði né mönnum." Eigi heldur en pissernis hefir af sínu safni
et cetera. 34 Svo byrjar þetta ævintýr að einn fátækur maður giftist einni
fátækri kvinnu. Þessi fátæki maður auðgaðist svo að hann var mjög mektugur, því
hann var heppinn í öllum hlutum sem hann keypti því veraldar lánið hné fast að
honum, svo þessi maður varð ríkur kaupmann. Hann átti við sinni kvinnu son og
dóttir og lét fóstra þau vel, og klæða og fæða þau ríkuglega, svo að nágrannar
hans töluðu hér um segjandi: " Sjái þér þann mann, er fyrir litlu var fátækur,
hversu ríkuglega hann klæðir sín börn, og lætur þau liggja saman í einni sæng,
svo lengi að hans systir varð með barni, og segir sínum bróður." Þá varð hann
sorgfullur svo segjandi: " Ef faðir okkar og móðir vita af þessu, þá verðum við
skömmuð ævinlega, og allir okkar frændur." Þá segir hann: " Eg skal kunna betra
ráð, við skulum ganga leynilega í eitt hvert sérlegt land, þar sem enginn kennir
okkur, þar kunum við að lifa fyrir utan ámæli" og þetta samþykkti hún og tók með
sér peninga, og fóru sinn veg leynilega, og sem þau höfðu lengi gengið, um
ýmislega staði komu þau í myrkvan skóg, hvar mörg villidýr voru. Þá varð kvinnan
sjúk af burði barnsins. Hún sagði svo til síns bróðurs: " Lát mig hvílast litla
stund." Hann neitaði og kvað komið vera kvöld," því megum við eigi hvílast". "
Eg segi þér satt eg má ei lengur ganga." Hann segir: " Trúir þú að við skulum
hér líða að villidýr drepa okkur?" " Nei", segir hún," eg get ekki lengra
gengið". Hann svarar: " Nema þú rísir upp og farir héðan, skal eg drepa þig."
Hann dró út sitt sverð, en í þessum svifum varð hún léttari að fögrum sveini, og
sem að hann sá að hún vildi ei rísa á fætur, því hún gat það ekki, drap hann
hana og svo barnið, og sem hann hafði þetta gjört, gekk hann sinn veg og lét
hana þar eftir dauða, en að kvöldi kom hann til eins staðar, og um morguninn
eftir vistaði hann sig hjá einum ríkum manni, og sem hann hafði verið þar nokkra
stund, tók þessi maður peninga út af, og fékk honum í hendur, að selja og vildi
sjá, hversu hann kynni með að fara. Hann fór og seldi og vann á mikið, og innan
fárra ára deyði hans hús bóndi, en kvinnan sá að hann var heppinn, og því vildi
hún taka hann sér til hús bónda, og svo gjörði hún, og innan x eður x ára varð
hann hinn ríkasti kaupmann sem þar var í landinu. Hér eftir varð hann sjúkur svo
honum varð hætt við dauða. Kallar sína kvinnu til sín og sagði: " Loka fast
aftur dyrnar, og lát öngvan inn koma til mín, sér deilis þá sem eru í presta
stétt, því eg á að deyja, og fara til helvítis." " Áví" segir hún," því segir þú
svo. Þenk heldur á vors herra Jesú Kristí pínu, því það er hinn besta lækning á
móti öllum syndum, og að biðja guð miskunnar, þá muntu hjálpast." Hann svarar: "
Vertu hljóð, því það má lesa er þú fer með, en það hjálpar mér eigi par, því eg
á öngvan annan veg fyrir höndum, en að fara til helvítis." Hún æpti og varð mjög
sorgfull, og gekk til einns góðs prests, hver ið var einn góður predikari, og
segir honum hvað sinn bóndi sagði. Hann segir til hennar: " Gjör þig glaða, eg
skal koma að tali við hann." Hún kom skjótt, en hann kom strax eftir henni, svo
sem hann væri einn kaupmann, og sem hinn sjúki sér hann segir hann: " Hvaða
manni ertu, ertu nokkuð prestur?" Prestur segir: " Eg er einn kaupmann og hefi
eg varning að selja, þann sem þér er þarflegur", og sem hann heyrði þetta
settist hann upp í sænginni og segir: " Ef þú ert ei kominn fyrir nein önur
þing, þá ertu vel kominn." Prestur segir: " Eg vil segja þér, hvað minn
varningur er, eg hefi verið prestur í xl vetur, og hefi eg vakað, fastað og
beðist fyrir, og gengið pílagríms göngur, og með guðs miskunn hefi eg margri
sálu til guðs snúið, og segðu mér þinn kaupskap, því ef sá er maðurinn sem eg
ætla, þá meina eg þú hafir margar syndir og stórar og því stærri sem þær eru,
þess meiri ávinningur er mér." Og er sjúki maður heyrði þetta þótti honum góð um
skipti fyrir sér, og segir honum allar sínar syndir, frá upp hafi og til þess þá
var komið, með stórri hjartans sorg, og viður kenningu. Eftir þetta leysti
prestur hann, og bað hann hafa öruggva trú og von í vorn herra Jesú Kristó, að
hann skyldi hjálpast, því hann vili þeim öllum hjálpa, er hann biðja miskunnar,
og iðrast sinna synda, og gjöra sem heilög kirkja býður honum. Strax hér eftir
deyði þessi maður og var jarðaður svo sem var siður til að jarða, og heyrðist
rödd svo segjandi: " Síðan Kristur var deyddur, var aldri ein sál betur unnin,
því hann er nú sálu hólpinn og lifir að eilífu Amen." Svo byrjar þetta ævintýr,
að í einu byskups dæmi, er Ofaoretann kallast, bjó einn bóndi mikill, hann var
hinn ríkasti, bæði í landi og lausum aurum. Konu átti hann göfuga að ættum og
öllu kynferði. Þau áttu eina dóttir ina vænustu er verða mátti, sköpuð með hold
og blóð. Þar kom svo til efnis, að hennar faðir varð henni meir unnandi en vera
skyldi, með holdlegri fýsn og girnd sem verða kann í milli karlmanns og konu.
Svo kom að þau gátu iii sonu saman hvern eftir annan, og alla drap hún þá, og
braut þá á háls. Þetta gjörði hún svo lengi, með fjandans tilstilli, að enginn
maður hafði þar grun af. Sem svo hafði áfram farið bar svo til einn dag, að
hennar móðir bar þar að sem þau voru að vinna sinn glæp, Hún varð ótta slegin
með meira hryggðleik en frá megi segja, svo til orða takandi: " Aum var eg að eg
var fædd og getin, því nú veit eg að þið eruð fordjörfuð með fjandanum í
helvíti, og vil eg ekki með ykkur lengur vera og ganga skal eg minn veg, í burt
í stað." En sem hún var í burt segir bóndi til dóttir sinnar: " Nú vill húsfrú
mín rægja okkur, og færa oss til mikillar skammar og svívirðinga." " Faðir"
segir hún" það skal ekki svo til ganga, ef eg kann að hitta hana." Þar kom svo
fyrir fjandans tilteyging og ávísan fór hún eftir henni og fann hana í sínu
herbergi, og stakk hana til hjartans svo hún féll dauð niður og sem það var
gjört tóku þau líkama hennar og grófu eftir sínum vilja, svo sem hefði góðum
dauða dáið. Hér eftir lifðu þau í sínum dauðlegum syndum bæði dag og nótt, þar
til svo kemur til efnis einn dag að faðir hennar, eftir guðs forsjá og
tilskikkan, gengur til kirkju, og fellur fram fyrir vora frú og þenkir upp á
sínar syndir hvað óbærilegar þær séu, og hversu hann hefur sinni sál fortapað ef
hann deyr þar með iðranarlaus. Iðrast hann nú af öllu hjarta, og vill gjarnan
játa sínar syndir, og yfir bæta við guð er hann vill unna honum lífs. Gengur
síðan út af kirkjunni og hittir einn prest, og segir honum allar sínar syndir og
synda fullan lifnað, og sem hann hefur þar gjört, segir presturinn svo til hans:
" Ef þú hefur góðan vilja til þess að iðrast, og halda þær skriftir sem eg set
þér." " Já" segir hann," ef Guð vill að líf endist, vil eg að gjarnan halda". "
Þá er sú hinn fyrsta skrift", sagði prestur," að þú skalt forláta dóttir þína að
sæng og mat og allri náveru, ef þú vilt þessa skrift halda, síðan skaltu fara út
til Jórsala, þar sem vor herra var bæði lifandi og dauður". Hér með leysti hann
hann af öllum syndum. Síðan gengur fyrr greindur bóndi heim á sinn búgarð,
gengur dóttir hans í móti honum, fagnandi honum með allri blíðu, bað hann sitja
og gjöra sig glaðan. " Lát vera þitt drafl" sagði hann," eg vil öngva þína gleði
hafa, eigi að sæng og ei að mat og að öngri náveru, eg hefi fundið prest og
tekið skrift, og því vil eg af láta mínum syndsamlegum lifnaði, og ljótri
breytni". " Áví þig falskan mann", sagði hún," hversu þú hefur mig dárað, eggjað
mig að drepa iii sonu mína og mína móðir, skal eg þér þessi svikræði fullu
launa, og á allt þetta ofan falsar þú mig". Nú eftir svo talað, gengur bóndi til
sængur, því hann vildi árla morguns upp rísa, og byrja sína pílagríms reisu, en
hans dóttir vill eftir sitja full með fjandans pretti og áeggjan, og þenkir nú í
sínu hjarta, hvað hún skuli gjöra við föður sinn. Rís hún nú upp og eigi með
góðu geði, gengur þar til sem faðir hennar lá, og eigi með betra geði en erindið
var en hún skar hann á háls, og myrðir hann þar. Eftir svo gjört kallar hún til
iii sinna þjónustu kvenna, eður meyja, gengur síðan og tekur svo mikið gull og
silfur sem mest kunnu þær að bera, því nóg var til, gengu síðan út af staðnum,
og í nokkurn annan stað. Sátu þar allar um kyrt, og heldur hún sig vel og
ríkuglega, svo lengi sem einn peningur hrökkur, með miklu oflæti og drambi.
Burðugir menn og ríkir í því landi drógust til félags skapar við hana, því hún
var á sinn líkama fögur og kurteis, og hélt sig kostulega til matar og klæða, og
hélt sig til saurlífis og lifði í dauðlegum syndum því að hún þenkti að fyrir
þær syndir, er hún hafði framið, mætti hún aldri til himríkis koma. Margar ungar
konur voru svo heimskar að þær vildu gjarnan þar í skóla koma, því hvorki sparði
hún lærða né leika, hvaða manni sem til hennar vildi koma. Sem hennar ráði var
nú svo komið sem nú var sagt, bar svo til að einn byskup, góður mann og
guðlægur, kom til þessa staðar, að prédika þar sem annars staðar, guðs erindi og
allt fólk staðarins fór að heyra hans prédikun, nema sú einna synda fulla kona.
Sátu kyrrar að sinni heimsku, það var þeirra sorg mest hvern dag, að eigi komu
svo margir með þeim að syndgast sem þær gjarnan vildu, og sem þær sitja í sínu
herbergi, talar hver til annarrar: " Vér skulum fara til kirkju, því þar munum
vér fá nóga félaga sem með oss vilja fara, og afla svo peninga." Ganga síðan til
kirkju, og inn í kirkjuna, og sem hún var inn komin rennir hinn helgi mann augum
sínum til hennar, og sér þá sýn er honum þótti allhræðileg, að þessi auma kona
hafði um sinn háls járnnfesti, og þar út af aðrar festir er þeir djöflar héldu
sem hana leiddu, og sem hún finnur sinna félaga, tekur hún í þeirra klæði, en
annað teikn gjörir hún þeim svo að þeir gangi með sér, en þeir biðja að hún
gangi sinn veg," því að nú er hér hinn helgi frjádagur, þar fyrir vilum vér ekki
fara með þér". Byskupinn leit til hennar, og sá allt þetta, hans hjarta var
fullt af sút, þegar hann sá til hennar, og vildi gjarnan frelsa hana. Þá tók
hann að tala af guðs dýrð, hart og langsamlega, og með almáttugs Guðs miskunn
fló inn í hennar hjarta, það sem byskupinn talaði, svo að tárin féllu niður um
kinnarnar, og brast á festin af hennar hálsi, en fjandinn varð hræddur, og flýðu
í burtu, en byskupinn varð glaður í sínu hjarta og predikaði guðs erindi, sem
áður en konan sat og hlýddi til, því hún vildi þar gjarnan meira af heyra og
flaut öll í tárum, en þeir djöflar er leiddu hana flýðu þegar festin brast í
sundur og þorðu eigi lengur að bíða. Hún féll fram á sín kné og bað guð
almáttugan að gefa sér sína hjálp og miskunn. Eftir svo gjört hneigir sig, að
byskupi talandi svo til hans heimuglega: " Í allan dag hafi þér talað af mér því
að eg hefi framið allar þær syndir, sem ein manneskja hefur kunnað að gjöra, á
móti sínum skapara." Játar sig svo af öllum sínum syndum, sem áður voru sagðar.
Biður síðan byskup fyrir guðs skuld, að skrifta sér," því eg mun skjótt deyja af
sorg". Byskup svarar: " Bíð litla stund, þar til úti er serimoninn." Eftir það
féll hún í óvit, að öllum á sjáöndum, svo full af sorg og sút að hennar hjarta
brast í sundur. Og sem byskup hafði úti sitt erindi, gekk hann snart að henni,
og bað fólkið sitja kyrt. Byskup bað hana upp standa, en hún lá kyrr. Sem áður
fann hann þá að hún var dauð. Þá tók byskup að gráta af öllu hjarta, og bað
lýðinn falla á sín kné, og biðja guð almáttugan að opinbera hvort hennar sál
væri frelsuð eður fortöpuð, en sem allir höfðu lokið sinni bæn kom rödd af
himnni, og segir svo að sú synda fulla sál, af hennar líkama skíni full fagurt í
himnna ríki, með vorum herra Jesú Kristó, og bauð byskupinum að leysa líkamann
af öllum syndum, og grafa síðan hjá öðrum kristnum mönnum, af því þó maðurinn
hafi stórt brotið, og vill hann kalla til guðs, þá mun hann miskunn öðlast, nú
fór vara eg yður við allir kristnir menn að þér fallið eigi í örvinlan, þó þér
hafið guði stórt í móti brotið, því þó að maðurinn hafi gjört allar þær syndir,
sem gjörast mega, og vill hann snúast til guðs og iðrast, og halda þær skriftir
sem honum verða settar, og lifa síðan vel þá mun guð gefa honum líkn og miskunn
og það ræð eg vér gjörum allir, svo vér öðlumst himiríkis blessan fyrir utan
enda. 1. kapítuli Í því landi er Palastinorum heitir þar liggur og einn megtugur
staður sem heitir Palestína með öðrum fleirum borgum og köstulum sem í þessu
greindu landi eru. En í þessum fyrrgreindum stað var einn ágætur herra sem
staðurinn heyrði hver að einn greifi var að nafnbót. Þessi herrann var og
prýddur að öllum góðum siðum, en nafn hans var Georgius en það er að segja á
vora tungu Jurienn. Þessi Jurienn átti sér og eina göfuga kvinnu og kominn af
göfugu kyni og úr þeim stað er Antíokkía heitir, en hennar nafn er hér ekki
greint. Utan svo segir af þessum mönnum að þau til saman lifðu með unaðssemd
bæði dýrlega og réttilega í guðs augliti og manna. Þessir hinu réttferðugu menn
áttu til saman sín á milli þrjá sonu. Þann elsti hét Theodórus. Annar bróðurinn
þar næstur að aldri hét Demetríus. En hinn yngsti hét Georgíus svo sem faðir
hans. Þessi maður var guði mjög kær og hélt jafnan hans boð sem seinna meir má
enn heyra. Hann var dygðar fullur við alla þá er á hans dygð og góðsemd gáfust
með hreinu hjarta. Hann var og viss að öllu bóknámi og þar með djarfur og vel
fasttækur í réttu máli er hann bæði varði og sótti og hlaðinn af öllum góðum
listum svo að hann var þekkur bæði guði og góðum mönnum. Staður sá er hann réð
fyrir lá mjög nærri þeim stað er Silena heitir og eru báðir í því ríki er
Kappadókía heitir. Og þegar á ungum aldri þeirra bræðra deyði faðir þeirra og
voru þeir síðan dubbaðir allir til riddara og urðu góðir kristnir herrar. Og þá
er þeir fréttu fráfall föður síns þá fóru þeir allir til ríkis þess er hann
hafði átt og skiptu því á milli sín eftir réttum erfðum. En eftir það að þeir
höfðu sett og samið sín lönd og ríki þá bjuggu þeir allir ferð sína inn í
heiðindóminn með mikilli magt og stríddu þar á móti heiðingjum í 10 ár fyrir
guðs skuld og heilaga trú skuld og sneru mörgum þjóðum til guðs með sínu erfiði
og fyrir hans skuld þoldu þeir margar þrautir og stórar ánauðir á sér og á sínum
mönnum en með guðs fulltingi unnu þeir svo langt inn í heiðindóminn sem maður
mátti ríða á besta hesti á þrjátigi dögum og þvingaði heiðið fólk til þess að
þeir tóku á sig heilaga trú og lét skírast í nafni heilagrar þrenningar, en
eftir það fóru þeir aftur í þeirra ríki og í þá borg er Palestína heitir og
hvíldu sig þar eftir langt og strangt erfiði. 2. kapítuli Eitt sinni sem oftar
er þeir bræðurnir voru á eintali sín á milli Theodórus og Demetríus. Þá sagði
Theodórus. Minn kæri bróðir Demetríus. Tekur þú ekki nokkuð mark á því hversu að
bróðir okkar Georgíus er mjög vaxandi í góðum dygðum og hraustum manndómi svo að
hann gengur mjög langt fram yfir okkur í mörgum hlutum og gjörir þó allan tíð
okkur til það hið besta en upphefur sig ekki að heldur eður þykist nokkrum mun
að meiri vera fyrir það nema heldur vill hann ávallt sýnast öllum bræðrum minni
í hverri grein. Og kemur mér í hug minn kæri bróðir, ef þú vilt sem eg þá viljum
við báðir gefa honum í vald okkar arf og föðurleifð, land og borg, en fara
sjálfir út aftur yfir hafið til eins megtugs herra og konungs er Imolet heitir
og hefur nú fyrir litlu tekið við heilagri trú. Hann ræður fyrir þeirri
höfuðborg þar er Spalor heitir, og er mér svo sagt að allir þeir sem vilja á
hans fund sækja mega forþéna af honum gull og fé og aðra dýrgripi því það er
bæði frægð og heiður að efla svo sig og sinn náung því heldur sem guð vill efla
hann betur að góðum hlutum. Demetríus svarar og sagðist honum gjarnan vilja
samþykkur vera um þenna hlut og með honum vilja fara hvert sem hann vildi. Og
eftir svo mælt þá kölluðu þeir á bróður sinn Georgíum og báðu hann ganga með
sér. Þetta gjörir hann. Síðan mæltu þeir til hans með þessum orðum: Við báðir
bræður höfum gjört ráð og samtal með okkur svo látandi að við með góðum vilja
viljum gefa þér upp og í vald allt okkart góss og föðurleifð og viljum við fyrir
víst að þú skulir einvaldsherra vera yfir Palestínu vorri höfuðborg og að öllum
öðrum eignum okkrum. En við ætlum að leita fyrir okkur og eflast svo að guðs
forsjá og vilja. Þessi þeirra orð tók Georgíus að undrast með það fyrsta, en þó
að guðs fyrirætlan og það að guð var með honum, þá tók Georgíus orð og gjöf
bræðra sinna þakksamlega til sín og bað guð að umbuna þeim þeirra bróðurlega ást
og elsku er þeir höfðu til sín, og mælti síðan: Nú eftir ykkrum góðum vilja og
ástsamlegri gjöf er þið viljið veita mér þá vil eg hana þiggja af ykkur til, með
því móti að vér bræður allir viljum arbeiða í guðs þjónustu allan tíð svo að
heilög kristileg trú mætti nokkuð að heldur aukast og vitkast það vér mættum til
leggja, og mun eg leggja mína leið um þetta nálægt ríki Kappadókíam, en þið
bræður munið þá fara nokkurn veg lengra til Spalor út yfir hafið. Þessu játuðu
þeir bræður báðir og sögðust þetta ráð hafa fyrr gjört með sér áður en hann bar
það upp. Þá gladdist Georgíus og sór við guð ef svo væri að guð vildi honum þar
megt til gefa þá skyldi hann ekki fyrr sinni ferð aftur snúa en hann hefði
þvingað með herskildi allt það land og ríki til heilagrar trúar. En þetta var
árum eftur guðs burð 2 hundruð nítján og 20 ár. Litlu seinna eftir þetta byrjaði
markgreifinn Georgíus ferð sína til Kappadókíam og stríddi þar bæði herralega og
harðlega við heiðnar þjóðir og vann á þeim mikinn sigur hvortveggja í borgum og
kauptúnum og svo í mannfalli. 3. kapítuli Í þenna tíma var sá páfi í Róm
Marcellus hét, en tveir megtugir herrar stýrðu þá og rómversku ríki og höfðu
keisaraveldi yfir Rómam er svo hétu. Annar hét Díóklesíanus en annar Maximíanus
og voru bæði guði og heilagri trú mjög gagnstaðlegir sakir margra illra hluta og
ómiskunnsamlegar er þeir létu fremja á kristnum mönnum sem brátt má nokkuð af
því heyra sem er hér fer eftirá. Því að þeir voru báðir hundheiðnir. Nú þá sem
nokkur ár voru liðin frá því að markgreifinn Georgíus af Palestíno hafði byrjað
sitt örlög við heiðnar þjóðir sem nú var getið og hafði unnið á þeim bæði fagran
sigur og mikinn í löndum og stórum borgum og snúið mörgum til guðs og heilagrar
trúar þar með hans bræður samaleiðis fyrir utan hafið með sínum herra Imoleth
kóngi það þeir gátu af stað komið. Þá einn tíma bar það til tíðinda í Róma er
þeir voru báðir þessir fyrir nefndir forstjórar Díóklesíanus og Maximíanus
rómverskir keisarar þar að megtugir herrar og höfðingjar af heiðnum þjóðum þeim
sem bjuggu í Grikklandi fyrir utan hafið og víðar annars staðar skrifuðu þeim
bréf til mjög vingjarnleg svo látanda með öðrum greinum að þeir báðu þá að veita
sér hjálp og styrk á móti markgreifanum af Palestíno og kónginum af Spalor, því
að hann hefði með einkanlega þá 2 kappa er öngvir geta fyrir komið og gjöra
mikið verk af sér hvar þeir eru, og héti annar þeirra Demetríus, en annar
Theodórus. En markgreifinn af Palestínu er svo mikill hraustur kappi að allir
eru fyrir honum hræddir og óttaslegnir hvar hann ver því að hann hefur gjört á
vorum löndum og ríkjum óbætanlegan skaða af því að hann þyrmir öngvum mönnum og
eigi heldur grimmum ormum eður drekum, og ef þeir vildu sér öngvan styrk veita
og taka sig örugglega upp á móti honum þá mundi þeirra trú að litlu verða og
hafa fljótan enda. Og þá sem þessir höfðingjar höfðu skoðað bréfið og glögglega
yfir lesið, þá stefndi þeir samtals þing fyrir sig yfir alla Rómaborg og á
nefndu þeir þar til eitt yfrið stórt hús sem allir herrar og ráðmenn áttu til að
koma áður en þrjár sólir væri af himni. Og þegar að lýðurinn var til samans
kominn sem var sagt, þá tók til máls Díóklesíanus og svo líka Maximíanus og
sögðu svo til kónga og hertoga, jarla og annarra landsherra, og jafnvel til alls
almúgans með svofelldum orðum sem hér greinir. Vorir kærustu vinir og alls
Rómaríkis ráð sem hér er nú til samans komnir. Yður öllum skal það kunnugt vera
að þeir af heiðindóminn hafa skrifað okkur til og boðið oss til í þeirra bréfi
að markgreifinn af Palestíno er Georgíus heitir sé kristinna manna mikill
býskermari og forsvarari í öllum hlutum og eykur þeirra trú mjög fast allan hátt
en skammar og svívirðir vora trú og dýrleg goð með hæðilegum orðum og verkum og
hér með nauðgar og niðurbrýtur vorar borgar og menn með allskonar vélum að ekki
vætta stendur honum á móti og forníðar með þessu vora trú, lönd og ríki. Hér með
hefur hann sjálfur deytt með sinni eiginni hendi bæði marga og góða höfðingja og
lagt undir sig þeirra eignir en suma dregið af þeirra trú og allri lotningu
þeirri er þeir voru guðunum pligtugir að veita en undir sinn guð og hans trú. En
hann trúir á Krist hinn krossfesta sem feður vorir létu deyða og með þessari
hans villu deyðir hann bæði orma og dreka, leóna og stóra híðbjörnu. Og af þessu
viljum við nú leita til yðarra góðra ráða og vita af yður öllum hvern styrk að
þér viljið hér til leggja svo að ofsi þessa manns mætti og harðdregni fá
niðurfall og hefnast svo á kristnum mönnum fyrir þetta og fyrirkoma þeim og
þeirra trúnað en efla og upphefja vora og biðjunst við nú af yður öllum svars og
góðs samþykkis hér upp á svo að vor framkvæmd og ríkisins efling megi aukast í
krafti guða vorra og þó nokkuð framgengt verði vor eftirleitni og kærleg bæn til
yðar. Eftir svo mælt gengu bæði kóngar og allir herrar og ráðmenn í staðnum Róma
upp á eina ráðstefnu hvert svar að þeim kæmi til saman að gefa báðum keisurunum
og varð það út af gjört með öllum herrunum, að Maximíanus skuli fara með allan
þann her er hann gæti til fengið austur og vestur um öll þau lönd og ríki er í
þeim áttum liggja og fyrirkoma öllum kristnum mönnum sem hann gæti fyrirkomið,
svo gjörsamlega að hver sem ekki vildi göfga guða þeirra Júpíter og Appoló og
önnur fleiri sem hvert ríki hefði áður dýrkað, þá skyldi hann fullt vald hafa
til þess að deyða og láta deyða alla þá er á móti þessu dirfðist að mæla eður
halda. Og til þessarar ferðar lofuðu kóngarnir honum sinn styrk og öruggt fylgi,
að því heldur mætti hann eyða og öllu fyrirkoma kristilegri trú og öll önnur
heilög boðorð. Og með þessari ráðagjörð og fullu samþykki ganga þeir aftur fyrir
keisarann Díóklesíanum og segja honum allt þeirra samtak að hann skuli vera
einvaldskeisari eftir í Róma, en Maximíanus skuli fara eftir því sem fyrr er
greint. En þegar að Maximíanus heyrði þetta þeirra samtak, þá varð hann harla
mjög glaður við það og kveðst vera fús til þeirrar ferðar og í öllum greinum
þeim samþykkur. Síðan bauð hann út yfir öllu rómversku ríki herboð og svo um öll
nálæg ríki er þar í nánd lágu og setti þeim stund og tíma til fundar við sig. En
hver sem ekki kæmi í réttan tíma forfallalaust, þá skyldi öngu fyrir týna nema
lífinu. Og með þennan óflýjanda her byrjar hann ferð sína út af Róma og inn í
Greken, er vér köllum Grikkland hið mikla. 4. kapítuli Nú í annan stað er frá
því og að segja, að þeir bræður heilags Georgíi fá nú að fregna hvað tíðinda er,
og þykjast fyrir víst vita að þenna her hinn mikla mun keisarinn hafa til saman
dregið á móti bróður þeirra Georgíum sakir þeirra stórráða og skaða er hann
hefði gjört á heiðingjum og fyrir hans skuld mundi keisarinn grimmlega hefnast á
kristnum mönnum hvar sem hann gæti yfir þá komist, og þetta það mikið vera ef
þeir mætti honum ekki koma til liðs og hjálpar í hans þrengingu, en vissu þó
ekki grannt til hvert að þeir skyldu hans leita, frá því að hann hafði með guðs
fulltingi unnið alla Kappadókía, sem hann gjörði sjálfur ráð fyrir áður ein þeir
skildu. Og af þessu þá gjörðu þeir ráð sín á milli, að þeir skyldu biðja sinn
herra kónginn að gefa þeim orlof til að finna bróður þeirra. Og svo gjöra þeir.
En kóngurinn Imolet sagðist það þeim gjarnan veita, og kvað það vera fyrir þá
full vorkunn, en bað þá þó fyrir eins að finna sig aftur ef þeir mættu það gjöra
og því lofuðu þeir og skildust með miklum vinskap og gaf kóngurinn þeim bæði
miklar og dýrlegar gjafir. Síðan fóru þeir þaðan og komu inn í eitt ríki er
Greken heitir, og fréttu eftir bróður sínum þar Georgíum, því að þeir báru fyrir
honum mikinn harm, mest fyrir þann skuld að keisarinn myndi fyrr komast yfir
hann en þeir næði hans fundi. Og svo fóru þeir mjög lengi og fréttu ekki til
hans neitt. Og svo fóru þeir mjög lengi og fréttu ekki til hans neitt, en þá sem
þeir voru komnir mjög langt inn í ríkið sem fyrr segir. Þá einn tíma mjög seint
að kveldi, er þeir tóku sér náttstaði eftir vanda, gistu þeir þá nær einum ríkum
manni, þótt hann sé hvergi hér nefndur, en þó veitti hann þeim allan beina er
þeir vildu eftir beiðast. En um kveldið er þeir sátu yfir borðum og þeim var
rætt um hvað títt væri þar í ríkinu, þá í milli annarra orða fréttu þeir bræður
húsbóndann í húsinu eftir hver þeirra höfuðsmann væri þar yfir ríkinu og svo
hvað hann héti. Húsbóndinn svarar og sagði að hann héti Skorith og væri ágætur
kóngur mildur og mjúkur við sína undirmenn og alla alþýðu svo að hann kveðst
öngvan vita hans líka, nema einn megtugan herra sem heitir Georgíus, því hann
væri lofaður af öllum mönnum að hann mundi vera hinn prúðasti og hinn mildasti
allra herra þeirra er þar í því ríki væri og þótt lengar og víðar sé leitað. Þá
sagði annar gesturinn til húsbóndans en það var Theodórus og mælti. Kæri vinur,
segir hann, hvað kanntu segja mér fleira af þessum herra Georgíum eða þekkir þú
hann nokkuð sjálfur. Bóndinn svarar og kveðst ekki hafa séð hann, en sagði að
sér væri svo sannlega sagt frá honum að hann væri allra manna vænstur og að öllu
hinn hermannlegasti. Hann væri og svo mildur og ör við sína undirmenn að hann
veitti hverjum eftir því sem hver bað hann til. Hann hefur og margar orustur
haft haldið við ýmsar heiðnar þjóðir og hefur ávallt haft sigur, svo að hann
hefur meiri lýð komið til heilagrar kristni og sannrar trúar með megt og
herskildi en nokkur herra annar, af þeim er eg hefur heyrt í frá sagt. Theodórus
frétti þá hvar sjá herrann væri, eða hvert ríki að hann hefði að ráða fyrir.
Bóndi svarar, að hann væri oftast í hernaði, en hvíldi sig á stundum í þeim
borgum og kauptúnum er hann lagði undir sig. En af hans höfuðborg væri sér sagt
að héti Palestíno, og svo væri þar talað að þessi herrann ætti 2 bræður fyrir
utan hafið hjá kónginum af Spalor þeim er Imoleth heitir og eru ágætis menn og
miklir kappar, og skal annar þeirra heita Demetríus, en annar Theodórus. Og á
meðan að þeir hafa þar verið, þá hefur bróðir þeirra unnið undir sig alla
Kappadókíam og höfuðborgina þar sem heitir Saluchen, en fangaði kónginn svo að
hann kom honum til kristilegrar trúar, og gengur svo hér orð af að hann sé á
veginn hingað til móts við herrana af Rómaborg, og valda því heiðingjar að þeir
hafa gefið sig undir þá ef þeir vilja veita þeim sínum styrk á móti þessum
herranum og fyrirkoma honum fyrir því að allir eru hræddir við hann af heiðnum
þjóðum. Og eigi mjög langt síðan var og hér rætt að annar hans bróðir muni koma
hér snarlega og vilji fara til greifans bróður síns, og væntir mig þess að
herrann sé ekki mjög langt héðan brátt úr þessu. Af þessum orðum og frásögn
bóndans gleðjast þeir bræður í þeirra hjörtum og lofa guð en láta þó ekki neitt
á sér finna að þeir eiga nokkuð við hann að gjöra. 5. kapítuli Um morguninn
eftir nokkuð svo snemma stendur Theodórus upp og gengur til bóndans og biður
hann að kynna sér til, hvert að hann eigur þá helst að leggja sína leið svo hann
mætti finna þann herrann sem hann hefði sagt sér svo mikið af er héti Georgíus,
því að sýn fýst væri mest á því að þjóna honum. Bóndi segist svo vilja gjöra, en
biður hann að hafa þar þó hljótt um. En á áliðnum degi bjuggu þeir ferð sína
burt úr staðnum og bóndi með þeim og allt þar til er þeir voru komnir nær mílu
vega frá staðnum. Þar fundu þeir eina mikla þjóðbraut, og sem þeir höfðu gengið
hana nokkra stund þá sjá þeir að hún kvíslast sundur í þrjár brautir. Þá segir
bóndi að þeir skulu ganga þá götu er lægi til hægri handar því hún lægi allt til
þess staðar er sjá herrann réði fyrir sem þeir leita eftir, og þó að nokkur þorp
eður borgir væri í veginum fyrir þeim þá lægi samt þessi brautin beint í gegnum
þau. Með það segist bóndi vilja fara aftur sem hann og gjörði og skildust með
mikilli vináttu. En þeir fóru leið sína, allt þar til er þeir komu til
borgarinnar Saluchenn er bróðir þeirra Georgíus átti, og tóku sér þar náttstað.
En þá höfðu þeir farið í ellefu daga í samt frá því er þeir skildu við bóndann
er fyrr var getið. Annan daginn eftir ganga þeir bræður fyrir bróður sinn
Georgíum og heilsa honum tígulega en hann tók þeim með allri blíðu og kærleika,
því að þar unni hver þeirra öðrum með bróðurlegri ást. Þá einn dag, er þeir
bræður voru á eintali allir um þeirra ráðhag, hvað sem þeir vildu þá helst
forma, því að þeir þóttist sanna fregn af því fengið hafa að keisarinn
Maximíanus mundi vera á ferð kominn með óflýjanda her til þess að fyrirkoma
heilagri trú, Og allir þeir sem við trúnni hefðu tekið myndu eigi þola á sínum
líkama bæði písl og dauða, og eigi síður mundi hann vilja hefnast á honum
sjálfum fyrir þann skaða er heiðingjar hafa kært á Georgíum. En er heilagur
Georgíus heyrir ræðu bræðra sinna þessa segir hann svo. Mínir kæru bræður, hafið
þið öngva sút eður sorg fyrir mér, því að mín fýst er sú helst, að eg vil fara
til fundar við Maximíanus og heyra þau boðorð sem hann vill setja kristnum
mönnum. Þá svarar bróðir hans Demetríus honum og sagði: Kæri blíf heldur hér hjá
okkur fyrir okkara skuld bræðra, því að keisarinn hefur svo mikið lið yfir þig
að hann niðurbrýtur allan þinn styrk svo að ekki má við standa. Og ef svo veri
til að þú verður þá annaðhvort af honum yfirunninn eður sleginn, þá verðum við
bræður nálega alldrei frá því glaðir, og viljum við því heldur að þú kæri bróðir
hættir ekki svo mjög þínu lífi. Þá svarar Georgíus: Minn kæri bróðir, þín
hryggileg orð og ummæli eru mér harla mjög leið og lítið til vilja, því að ef
svo mætti verða að ég væri þess verðugur að forþéna eilíft ríki og líf með öðrum
guðs útvöldum mönnum og vinum, þá vildi ég gjarnan allan minn hug og vilja þar
til setja og mitt veraldlegt líf í veð leggja fyrir guðs skuld og heilagrar
trúar, fyrir því kæri bróðir að þér vitið það vel, að hversu megtugur að hver er
hér á jörðu þá á maðurinn þá héðan og hefur þá öngvan hlut með sér nema verk sín
hvort þau eru góð eða ill, en alla hluti aðra lætur hann hér eftir. Svo er og
mannsins lífdagar harla mjög stuttir því að enginn veit stund né tíma til hvað
nær að hann á héðan að fara, og fyrir þann skyld vil ég þjóna mínum herra og
skapara þá stundina er ég lifir í þessum heimi og forþéna svo eilíft ríki með
guði mínum, og segist svo af fögnuði himinríkis vistar að þúsund ár til að jafna
fyrir ásjónu guðs er ekki meir að reikna en sá umliðinn dagur er í gær var. Og
þessi hinn sami guð er orðinn maður og hefur þolað á sínum líkum bæði píslir og
jafnvel dauða fyrir vora skyld, og með sínum dauða leysti hann alla veröldina
frá óvinarins ákalli. Þar fyrir vil eg gjarnan mæða minn líkama í píslum fyrir
hans skuld og svo sem hann leysti og frelsti allan heiminn með sinni písl, svo
mætti eg og eiga að frelsast og leysast frá eilífri kvöl og pínum annars heims.
Þá svarar Demetríus, er hann heyrði þessi orð bróður síns. Sé sagði hann,
heilagur andi hefur snúið mínu hjarta og þú kæri bróðir með þinni ljúfri
kenningu. Þar fyrir gjörið þér nú sem þinn sé góður vilji til, og skal það vera
mér kært og vil ég fyrir eins fara með þér. Þá svarar Georgíus: Ekki vil eg það,
og skaltu heldur hafa borg mína Palestína og alla erfð vora er þið gáfuð mér í
vald þá vér skildum. En bróðir minn Theodórus landið allt Kappadókíam með þeim
borgum og köstulum er þar til liggja. En eg hefur þó nóg sjálfur þar sem eg
heldur eftir fjórar stórborgir og staði sem eg hefur undir mig unnið með stóru
erfiði þessa stundina á meðan að þið hafið verið fyrir utan hafið. En þá sem eg
kom fyrir staðinn Saluchinn þá hafði eg ekki meira lið en vart tvö hundruð
þúsund eða nokkuð minna. Þá voru óvinir mínir svo miklu fleiri að mitt fólk
þoldi af þeim stórar nauðir. Og í þessari minni þörf kallaði eg á guð drottin
minn Jesúm Kristum og bað eg hann að veita mér hjálp og styrk á móti óvinum
mínum. En hann heyrði bæn mína og ákall, og sendi mér sinn heilagan engil með
eitt merki og var vel langt, og stóð innan í merkinu einn rauður kross. Og sem
engillinn var kominn með þetta merkið inn í minn her, þá kom hann til mín og
heilsaði mér með þessum orðum. Heill sé þú kæri bróðir og vinur Georgíus. Tak
hér við merki þessu er guð á himnum hefur sent þér til sigurmerkis, og það með
að þú skalt hafa sigur í þessum bardaga á óvinum þínum. Hér með bauð hann mér að
eg skyldi kalla á mitt lið og styrkja þá með því að þeir skyldu ekki óttast
óvini sína eður yfirgefa sig fyrir þeim, því að guð drottinn hefði því heitið
mér því að hverjir af mínum mönnum sem féllu í þeim bardaga skyldu fara til
eilífs fagnaðar þeirra sálir. En þegar að engillinn hafði þetta rætt við mig, þá
hvarf hann mér að sýn, en eg varð glaður við þetta og reið eg fram á völlinn sem
lá til staðarins og kallaði eg með hárri röddu á óvini mína með þessum orðum:
Jesús af Nasaret sé á móti yður öllum. Og þegar eftir á dreif fólkið út úr
staðnum svo þykkt að enginn mátti tölu á það koma sakir mikils fjölda og
gjörðist þá mikil atreið og harður bardagi af hvorumtveggjum með ógurlegu
mannfalli. Sýndi drottinn mér þá mikinn dásemdar hlut, að allra kristinna manna
sálir sem þá féllu sá eg fara til himneskrar sælu, en allra heiðinna manna sálir
fóru niður í undirdjúp jarðar allt til helvítis. Og í því leit eg höfuðsmann
óvina minna flýja og undan mér einn samall. Lofaði eg þá drottin minn í mínu
hjarta fyrir alla hluti þessa og varð eg glaður við þetta, því að eg þóttist þá
hafa vísan sigurinn mér í hendi, sem raun bar vitni, að drottinn gaf hann í
mínar hendur og borgina með. Og síðan hefur guð gefið mér sigur í hverri stríð
og orustu er eg hefur haldið í hans nafni. Þá mælti bróðir hans Demetríus. Kæri
bróðir, við viljum fyrir víst fara með þér og aldregi frá þér fara hvað sem til
landa eður ríkja verður, og fyrir öngvan mun það undan láta svo framarlega að
þín reiði liggi ekki á okkur, því að við viljum vera undirgefnir í öllum hlutum.
Þá svarar Georgíus og bað almáttugan guð að umbuna þeim þeirra góðsemd er þeir
vildu sér ávallt, en þetta boð kvaðst hann ekki vilja þiggja ef hann skyldi ráða
í nokkurn máta, heldur sagðist hann vilja að þeir væru heima kyrrir að eignum
sínum svo sem hann hafði gjört áður ráð fyrir. Þóttist það fyrir víst vita, ef
heiðingjar fengu það vita að lönd þeirra og ríki væru höfðingjalaus, þá mundu
þeir strax eyða þau með eldi og járni, og væri illa fyrir séð og vil eg fyrir
þann skuld að þið blífið heima og eflið ykkur í guðs trausti og í sundur deilið
góssi ykkru með fátækum og svo verið þið traustleg stoð kristnum mönnum. Stríðið
mannlega á heiðnar þjóðir svo að heilög kristni megi eflast af ykkru erfiði, og
er það fyrst til alls að vera öruggir í heilagri trú og hyllið vel að yður ykkra
undirmenn og munuð þá efla ykkur ríki með réttri stjórn og góðum friði og guð
mun þá vera í eflingu með ykkur. Þá svöruðu honum bræður hans og sögðust gjarnan
að hans orðum og ráðum fylgja vilja, og þó allra helst vilja eiga að fara með
honum. En hann sagði þeim þar þverlegt nei fyrir. Og sem þeir fengu það ekki þá
hryggðust þeir mjög við það en báðu þó guð að launa honum sína góða kenningu og
skildu með það tal sitt með stórri hryggð. 6. kapítuli Nokkrum mun seinna bjó
heilagur Georgíus ferð sína móts við keisarann sem fyrr segir og valdi til
þeirrar ferðar frítt lið en þó ekki mjög mikið, því að hann setti það
staðfastlega í sitt hjarta að hann vildi með guðs krafti heyja bardaga við
keisarann, en eigi með mannfjölda eða herskildi sem seinna meir mun nokkuð mega
heyrast. En allan annan sinn her gaf hann í vald bræðrum Theodórus og Demetríus
og skildi svo fyrir að þeir skyldu svo trúlega þjóna þeim sem þeir höfðu áður
sér þjónað. Og því lofuðu allir og þótti öllum það þeirra mesta sorg vera að
þeir áttu að skilja við hann, en það varð þó svo að vera sem hann vildi. Eftir
það ríður hann út af staðnum Saluchenn, og með honum það lið er fyrr getið og
hann hafði valið sér til fylgdar af öllum sínum her er hann hafði. Og þá sem
hann var kominn nokkuð upp á veginn, þá eitt sinni sagði hann til sinna manna
með þessum orðum. Upp frá þessu hvar sem þér og hver sem yður fréttir eftir hvað
eg heiti eða hver að eg er, þá svarið þér þeim öngu öðru en svo. Þér verðið hans
vel kennandi og svo þekkjandi, áður en hann fer héðan á burt. Og með svoddan
hætti fóru þeir jafnt í fjórtán daga. En á hinum fjórtánda deginum móti kveldi
komu þeir fram á eina mikla sléttu. þar sáu þeir mörg tjöld og prýðileg og hjá
hverju tjaldi var mikill mannfjöldi og léku sér með allra handa skemmtan. Þar
voru og allra handa hljóðfæri, og strengleikar þeir sem fyrir þá hafði aldrei
fyrr borið svo að þeir mundu með annarri þeirri frygð og heimsins prýði er þar
var að líta. Og þá sem Georgíus og hans menn nálguðust tjöldin, þá þusti fólkið
úr tjöldunum fram á veginn fyrir þá og heilsuðu á þá með mikilli hæversku og
blíðu yfirbragði. Síðan fréttu þeir oftlega eftir er fyrir voru, hver að sjá
hinn ágæti og svo hinn vel burðugi riddari væri og samaleiðis líka hvað hann
héti sem svo hreystimannlega og heldur djarflega riði á þeirra fund án leyfis.
Þá svöruðu menn heilags Georgíi þeim aftur eftir því sem hafði áður sagt þeim
fyrir. Þá létu hinir ekki sér það líka og fréttu þá að þessu æ því meir og oftar
af ýmsum tjöldunum er þeir riðu í hjá og sögðust vilja vita fyrir víst hverjir
að þeir væru. Þá svöruðu hinir nálegu sömu og kváðu þá verða hans vel þekkjandi
áður en hann riði þaðan í burt. Og þá sem þeir höfðu þessu svarað er nú var
sagt, þá bauð Georgíus mönnum sínum að ríða á burtu aftur frá tjöldunum og svo
gjöra þeir. En er þeir voru mjög lítinn veg á burtu frá tjöldunum og þessum
mikla hernum, þá bauð Georgíus mönnum sínum að slá upp sínum tjöldum, og svo var
gjört. En er heiðingjar urðu þessa varir, þá söfnuðust þeir í flokka saman og
gengu þangað að tjöldunum þeim er Georgíus tilheyrði, því að þessi tjöldin
virtist öllum fegri og ágætari en þau sem þeir áttu. Og sakir mikillar fordildar
er mönnum virtist vera á þessum tjöldum framar en þeim er þeir þóttist fyrr
nokkuð tíma séð, þá gjörðist þangað mikil sókn af keisarans fólki að skoða
þetta. Þá töluðu þeir til sem geyma áttu tjöldin og fréttu hina eftir hver að
þann mikla herinn til heyrði er þeir voru í hjá. Þeir svöruðu og sögðu að hann
heyrði til keisaranum Maximíanus bróður Díóklesíanus af Róm. Og eftir það gengu
þeir í burtu aftur til sinna tjalda, en menn heilags Georgíi sögðu honum þegar í
frá, hvað allt hvað sem títt var af keisarans parti og allt það fólk er þangað
hefði komið til þeirra, þá væri allt hans fólk. Eftir það sendi heilagur
Georgíus boð á alla vega burtu frá sér og sínum tjöldum og lætur bjóða til sín
og til sinna tjalda að hver sem þiggja vill kost og drykk þá skuli þeir koma þar
hvort þeir heldur væru ríkir eður fátækir, og jafnt sjúkir sem heilir. Þetta boð
og kall lét hann jafnt sjö daga í samt, og sóttu þangað á hans fund ótal manna
úr öllum áttum líka heiðnir sem kristnir, og stóð þetta hóf sem fyrr segir í sjö
daga, og fengu allir eftir því sem hver vildi. Fylltist þá með þessu það orð er
hann skipaði sínum mönnum að segja, ef nokkur frétti eftir hver hann væri eða
hvað hann héti, þá áttu þeir að segja að þeir mundu hann áður en hann færi þaðan
á burt. En eftir veisluna kallar hann fyrir sig allt sitt fólk og segir þeim
fyrir að hann vilji ganga fyrir keisarann og heyra hans orð og boð hvernig það
væri, en ef svo bæri til að hann kæmi ekki aftur til þeirra svo snart sem rétt
líkindi væru þá skyldu þeir snúa aftur til bræðra sinna og blífa hjá þeim og það
að gleyma ekki sinni heilagri trú er þeir höfðu tekið. Svo og bauð hann þeim að
segja bræðrum sínum að þeir skyldu muna öll þau orð og boð er hann sagði þeim
fyrir er þeir skildu. En er hans menn höfðu út hlýtt hans fyrirsögn, þótti þeim
þá vera sér til eyrna kominn hin mesta hryggðar saga, er þeir áttu við hann að
skilja, og féllu niður á sín hné og báðu hann að láta fyrr lífláta sig þar þegar
í hans nærveru en að skiljast svo við hann. En það fékkst með öngvum máta af
honum annars en svo að þeir skyldu fara aftur og taka að sér þær borgir og héruð
sem hann hafði ætlað sér sjálfum til aðsetu, utan það að þeir skyldu styrkja
hans bræður á móti heiðnum þjóðum nær sem þeir gjörðu þeim boð til, og því
lofuðu þeir allir. Síðan bauð hann þeim öllum að ganga til sín og minnast við
sig, sem þeir og gjörðu með miklum harmi. 7. kapítuli Annan daginn eftir þetta
tekur heilagur Georgíus í hönd sér merki sitt og skjöld og gengur síðan burt frá
sínum mönnum, og þangað á veginn sem keisarinn var fyrir. Og sem hann kom að
mannhringnum þar sem þykkast stóð fólkið, þá heyrði hann að einn maður af
keisarans álfu og boði var með hárri röddu svo mælandi. Þér allir sem hér eru nú
til saman komnir, gefið svar af yður eftir boðorði þessa hins máttka og hins
ríkasta herra Maximíani, hvort að hér sé nokkur sá sem trúir á Jesúm hinn
krossfesta eður dýrkar í nokkru Maríu, þá býður hann þeim nú að kennast
opinberlega eða afneita sér þessa trú, fyrir því ef svo er að nokkur dirfist að
játa á sig þessari trú, þá lætur keisarinn þá alla pína og jafnvel deyða, ef
þeir halda á því lengur. En er sanktus Georgíus heyrði þessi orð og skildi vel
að þetta var talað eftir keisarans fyrirsögn og fullboði, þá gengur hann inn í
mannhringinn allt fram fyrir keisarann og svo nær að hann mátti vel skilja hvað
sem Georgíus vildi mæla. Síðan kallar heilagur Georgíus til keisarans, svo
segjandi. Herra keisari, eg er kominn hingað upp á yðra náð og vænti eg þess að
þér munuð vilja veita mér hana. Þó að mig lystir til að sjá yðra tign og svo
hlýða hvert boð að þér viljið láta hér fram flytja fyrir öllum þessum lýð er á
yðra náð hefur sótt, bæði af nærliggjandum þjóðum og fjarlægum stöðum. Keisarinn
svarar, að hann og svo allir þeir úti frá sem á sína náð væru þar komnir og
goðunum vildu lúta skyldu í friði vera og bað hann að ganga nær svo hann mætti
líta þann mann er við sig ræddi. Og það gjörði heilagur Georgíus, og gekk allt
framan að stólnum er keisarinn sat á og hafði fyrir sér skjöld sinn, en í
skildinum stóð heilagt krossmark, af rauðu gulli gjörður og var svo meistaralegt
verk á að enginn þóttist fyrr hafa þvílíkt séð. Og þegar að keisarinn lítur
hann, segir hann: Þú stoltur riddari, hvar til ber þú á þér þvílíkt mark, eða
veistu ekki að eg lætur boða í alla staði, hver sem dýrkar þann sem píndur var á
þetta merkið, þeir skulu þola á sér stórar pínur og jafnvel dauða ef þeir vilja
ekki láta af þeirra villu og lúta guðum vorum Júpíter og Appolló. Þá svarar
Georgíus: Herra keisari, segið þér mér það eg spyr, en því er svo háttað, að
þeir sem þessa trú hafa og hana réttilega halda, hvernig skulu þeir leggja af
villu þá er þeir hafa, er þeir kunna öngva, því að þeirra trú er óspillt í allan
máta, en þeir sem hana hafa ekki, eða halda hana ekki réttilega, þeir eru
villtir og trúa á villu af því öll vantrú og skurðgoðadýrkan er er bölvuð og
líka allir þeir sem á þau trúa eru bölvaðir. Þá ýfðist keisarinn og mælti: Þessa
manns orðræða er mjög kostuleg og mjög djarflega vel flutt. Og þó að hann væri
sá hinn mesti kappi kristinna manna er þeir treysta á, þá væru þau ærið nóg
djarflega flutt í vora nærveru. Georgíus spyr hver sá væri er hann ræddi um.
Keisarinn svarar og segir að bróður sínum og sér hafi verið skrifuð bréf til úr
heiðindóminum og beðið þá styrks og hjálpar á móti markgreifanum af Palestíno og
öðrum fleirum sem þeirra trú og dýrkan guðanna vilja fyrir koma, þó hann væri og
hellt þar til greindur og héti Georgíus. Markgreifinn svarar: Sannlega herra
megið þér nú þann sama hér líta sem við yður talar og meðkennumst eg að
kristinna manna guð göfga eg fyrir því að hann einn er sannur guð, en enginn
annar, og hver sem að móti þeirri heilagri trú vill tala, þá býð eg þeim nú rétt
í stað einvígi til móts við mig og skal þar undir liggja trúin yðvar herra
keisari og mín. En þegar að keisarinn þykist vita við hvern að hann mælir og
stendur upp og biður hann að dveljast með sér heldur en og sagðist vilja gefa
honum svo mikil lönd og ríki sem hann vildi ef léti af trú sinni og dýrkaði
Appolló, guð sinn. Georgíus svarar. Slík boð, herra, eru til einskis, því að
nærri yður má eg ekki vera, því að fyrir allan yðvarn ríkdóm og hégómleg auðæfi
vil eg ekki til þess taka að krenkja trú mína og níðast svo á mínum skapara og
herra Jesús Kristus sem alls voldugur er, og yfir er öllum hlutum. Hann er og
sannur og eilífur guð, því að himinn og jörð og allt það sem í þeim er kvikt og
dautt er undir hans valdi, og enginn hlutur má gjörast né veitast án hans vilja,
því alla hluti hefur hann gjört af öngu efni, en þínir guðar er þú dýrkar,
keisari, Júpíter og Appolló, eru ekki nema spott og hégómi, djöflar og vondir
andar, og mega sér ekki neitt nema eilífa eymd og pínu. Af þessum orðum heilags
Georgíi verður keisarinn ákaflega reiður og bauð að Georgíum skyldi taka og
setja í myrkvastofu. Þetta hans boð var gjört, og varð Georgíus bundinn og
lagður svo í dýflissu, og ofan á brjóstið á honum var lagður mikill blökkur, svo
að hann skyldi því síður mega hræra sig til nokkurrar bjargar. Hér til voru
settir 12 menn er hann áttu að geyma. Og þá sem þeir höfðu svo um búið sem þeir
vildu og ætluðu að ganga á burt aftur til keisarans, þá í því kom drottinn Jesús
til sankti Georgíum og mælti til hans: Friður sé með þér minn fulltrúi Georgíus.
Þú hefur ávallt sett þitt traust til mín. Þar fyrir vil eg þig aldrei yfirgefa,
nema heldur fagna þú að eg skal æ vera með þér í hverri þraut er þú þolir fyrir
mínu nafni. Síðan spruttu af honum böndin öll og blökkurinn er ofan honum lá svo
að hann varð laus í öllum máta. En sakir mikillar birti sem í myrkvastofunni
varð, af því ljósi sem fylgdi vorum herra, þá máttu þeir sem geyma áttu
blessaðan Georgíum ekki sjá hann og hlupu í burtu sem hver mátti og til
keisarans og sögðu honum í frá, að einhver ódæmin væru komin í myrkvastofuna,
þau sem þeir höfðu aldregi fyrr séð, en hann varð næsta ókvæða við og sagðist
ekki vita hverjum brögðum að hann væri beittur og leið svo nokkra daga að ekki
var vitjað myrkvastofunnar. En þá sem drottinn hafði styrkt sankti Georgíum með
sinni blessaðri miskunn, þá hvarf hann á burtu aftur, en heilagur Georgíus
gjörði guði þakkir auðmjúklega bæði með hjarta og munni. 8. kapítuli Á nokkrum
dögum seinna sendir keisarinn til myrkvastofunnar og biður að leiða skuli til
sín sankti Georgíum og svo var gjört. Þegar að keisarinn sér hann segir hann
svo: Hvaðan kom það mikla ljós er svo glatt skein í myrkvastofunni nærri þér,
svo að mínir menn kváðust varla hafa mátt líta þig? Eða ætlar þú að villa fyrir
oss með missýningum og fjölkynngi þinni svo að þú munir að heldur koma hér þinni
villu fram og meistara þíns, heldur fer þú svo að að þú munir vera kominn hingað
upp á þinn skaða og mikil píslarvætti er þú skalt á þér og þínum líkam þola ef
þú lætur ekki af og dýrkar guðinn. Sanktus Georgíus svarar: Fítons anda eða
djöfullegan kúnst hefur ég ekki framið og öngvan hans átrúnað er eg samþykkur,
heldur hefur minn herra og sannur guð Jesús Kristus látið sér sóma að koma til
mín með einu skínandlegu ljósi og hjálpaði mér með sinni miskunn svo að eg var
leystur úr öllum þeim kvölum er eg var íþyngdur. Og sá hinn sami Jesús er
sannlega mitt einkatraust og hann er miklu fegri en sólin. Og hver sem ekki
trúir á hann, þeir verða án efa fyrir dæmdir til helvítis kvala. Þá mælti
Maximíanus. Seg mér Georgíus hver að þér hefur gefið að eta og drekka á meðan að
þú varst í dýflissunni þar sem menn sjá ekki á þér að þú hefur hungur þolað.
Georgíus svarar og sagði að sá guð sem alla fæddi hann hafði og fætt sig með
sinni miskunn. Þá mælti keisarinn: Lát af Georgíus að lasta guði vora, ellegar
skalt þú þola á þér enn bæði meiri og fleiri pínur. Georgíus sagðist gjarnan
vilja þola píslir fyrir síns skapara skyld en skurðguðum blindum og daufum lyti
hann ekki. Þá reiddist keisarinn og bauð að berja skyldi Georgíum með lurkum, og
svo var gjört. Var þá sankti Georgíus harla mjög barinn og þoldi alla þá pínu
þolinmóðlega fyrir guðs skyld og lagði sig niður á jörðina í krossvísu og
kallaði til guðs almáttugs svo segjandi: Heyr þú minn allra sætasti herra Jesús
Kristus. Styrk þú öll mín skilningsvit svo að eg megi þig ávallt lofa og örugga
gjör mína staðfestu með þinni mildri miskunn til þín, og hjálpa mér þar til að
allt mitt traust og staðleg hop sé ætíð í þér og þessi pína er eg nú þolir fyrir
þína skuld er mér svo létt sem úrdögg falli á mig, og aldrei hefur mér þótt
fyrir í á neinni pínu eður ómaki sem eg hefur fyrir þínu nafni þolað í hálft eð
sjöunda ár drottinn guð minn sannur, þetta veistu vel. En í því kom ein rödd
ofan af himnum og mælti til hans með þessum orðum: Kæri vinur, Georgíus, þol vel
og umber þessa pínu auðmjmúklega fyrir mína skyld, en eg vil gefa þér þar fyrir
í staðinn eilíft líf með mér og fögnuð sem aldrei skal endir á verða. Þá mælti
heilagur Georgíus: Dýrð og æra sé eilífum guði á himnum og friður sé mönnum á
jörðu, og þakkir gjöri þér sannur huggari allra þjóða og lausnari allrar
veraldar fyrir þína óumræðilega mildi er þú lætur þér sóma að veita mér huggun í
minni þrengingu. En af þessum orðum verður keisarinn svo reiður að hann rífur af
sér klæðin er hann var í og bauð að Georgíum skyldi leiða í burtu frá augum á
sér og í einnar fátækrar kvinnu herbergi sem ekki neitt hefði það til er honum
væri til bjargar, hvorki klæði né fæði, og bauð líka sínum mönnum að gjöra svo
ráð fyrir öngvir og aðrir skyldu dirfast að veita honum nokkra björg. Þá svarar
Georgíus er hann heyrði til keisarans hvað hann bauð og mælti: Fyrir víst herra
keisari eruð þér ekki svo hyggnir sem þér látið, þar sem þú meinar að minn guð
mun ekki mega fæða mig þar einn sem hann fæddi í eyðimörkinni fimm þúsund manns
með einum fimm brauðhleifum og 2 fiskum og gengu þó margar karfir fullar af
molunum er lýðurinn var saddur. Og af því máttu vita og sannlegan skilning á það
bera að með hungri megir þú mér ekki til dauða koma. Þá sagði keisarinn að það
skyldi reynt verða, og var Georgíus leiddur í hús einnar ekkju sem öngvan hlut
átti til, og settu hann þar niður bundinn á gólfið, og gengu síðan á burtu aftur
þeir sem hann leiddu þangað, því þeir þóttist það víst vita að öngvir mundu
dirfast sakir keisarans reiði að gjöra ferð sína þangað til þess að veita honum
nokkra hjálp, og ekki heldur var ekkjan heima er hann kom þar. En þá sem nokkur
stund var liðin, þá kom sú fátæka kvinnan heim er húsinu átti að ráða, og fær að
sjá hvar að sanktus Georgíus situr á gólfinu bundinn en allir aðrir í burtu.
Veit hún þá ekki hvort að hún skal fara í burtu aftur eða vita hver að kominn
væri. Og í þessu lítur Georgíus til hennar og biður hana ekki að hræðast. Hvar
fyrir eruð þér kominn hingað góði herra í svo herfilegt hús þar sem eg er svo
örm og fátæk að eg á það eg neitt yður er bjóðandi, því hér er ekki annað en
eymd og armóð. Og með þessum hennar fullum orðum og mörgum öðrum þvílíkum
hleypur hún af stað til dyranna. Og sem heilagur Georgíus sér og heyrir hennar
umyrði, kallaði hann á hana og sagði: Mín kæra, hvar fyrir hleypur þú svo
hastugt, eða hvað skaðar þig að þú barmar þig svo mjög eða hræðist þú mig. Hún
svarar: Nei, minn góði herra, segir hún. Fyrir yðra skuld hleyp eg ekki svo mig
ótti nokkuð af yður til, nema heldur sýnist mér yður ásjóna vera svo fagurlega
og ljúflega myndað að eg meinar að þér séuð heldur engill en maður. En ef þér
eruð veraldleg manneskja, þá verður þér enginn fegri á jörðu fæddur, og er mín
sorg engin önnur nema það að eg á ekki neitt til að gefa þér að neyta. Þá sagði
Georgíus. Seg þú mér, kvinna, á hvern guð trúir þú. Hún svarar og sagðist trúa á
Herkúles og Appolló og þeir væru sínir guðir og á þá sagðist hún lengi hafa
trúað og sér vel nægt. Georgíus svarar: Þá er það og vel til heyranlegt að þú
sért örm og fátæk jafnt og þínir guðir eru, því að þeir mega þér neitt gott og
eigi sjálfum sér. En hún kvaðst því ekki trúa mundu, og hljóp af stað sem hún
hafði ætlað og fram í hofið sem guðar hennar voru, og féll þar öll fram til
jarðar með ópi og kveinan sinnar eymdar og fátæktar og kallaði síðan á guða sína
að gefa sér eitt brauð til að færa gesti sínum, því að þessi djöfull var svo
mjög magnaður að hann svaraði mönnum er þeir leituðu til hans hvar um sem þeir
vildu hans freista. Og svo ætlaði þessi hin fátæka kvinna að enn mundi vera, og
lá þar á bæn sinni langa stund. En það var samt að þessi andskoti gaf henni ekki
svar að heldur, hversu lengi sem hún grét, og fór síðan aftur heim með búið og
var mjög harmþrungin um það að guðir sínir mundu vera sér orðnir reiðir og
fráhorfnir til allrar bjargar og gæfu er þeir höfðu áður sér veitta. 9. kapítuli
Nú skal hér fyrst hverfa í frá, en segja nokkuð af því hversu fagurt og mjög
undarlegt tákn að guð almáttugur lét verða fyrir síns ástvinar skyld og trúlegs
þénara heilags Georgíi á meðan að þessi fátæka kvinnan var í burtu. Og þó að það
sé nokkuð fáheyrt eða ótrúanlegt fyrir mönnum, þá má það ekki undarlegt þykja
það sem guð vill vera láta, að enginn hlutur er honum um, og allt verður eftir
því sem hann vill vera láta, líka þessi hlutur sem allir aðrir. En þá sem þetta
bar til á árinu, þá var það um hávetrartíma er sanktus Georgíus var kominn í
eitt almennilegt hús til þeirrar fátækrar ekkjunnar er fyrr var getið þar sem
hvorki fékkst til fæðslu að eta né drekka og enginn hlutur annar nema vesöld og
harðindi, en hann sjálfur bæði bundinn og fjötraður og þar með hungraður, hverja
þrengingu og pínu að hann viljanlega tók á sig fyrir guðs skuld og hans heilögu
boðorði, eftir því sem guðspjallamaðurinn segir. Viltu fullkomlegur vera
lærisveinn guðs og fylgja honum eftir, þá yfirgef þú alla hluti veraldlega.
Þessa klausu og heilsamlega kenningu staðfesti sanktus Georgíus í sínu hjarta
þar sem fyrir fáum vikum var hann einn hinn megtugasti kóngur og veraldlegur
höfðingi yfir löndum, ríkjum og höfuðborgum, en gaf þetta allt upp í vald
frændum sínum og vinum og tók á ímynd og eftirlíking við lausnara sinn pínur og
sjálfviljugan fátækdóm, sem nú mátti heyra, og það fleira sem seinna meir mun
sagt verða. Og fyrir þetta mun guð drottinn gjöra honum nokkra þá huggun, sem
frábærileg mun þykja, og hér má vel heyra. Nú sem ekkjan var í burtu og fyrr var
í frá sagt. á meðan kom engill guðs inn í þetta auma húsið til sankti Georgíum
og sagði til hans. Óttast ekki Georgíus, heldur gleð þig, því fyrir þennan vonda
sessinn er þú hefur haft, þá er þér nú einn stóll fyrir búinn á himni þar sem þú
skalt sitja til eilífrar hvíldar, og almáttugur guð er þín bíðandi þar. Hér með
frygðar sig allur herskapur himinríkisvistar þinnar tilkomu, og þetta herbergi
er þér of lítið, en það er að skilja, að heimur þessi sem þú ert nú í er þér of
lítill sakir þinnar trúlegrar þjónustu er drottinn vill þér umbuna, því að
heimur þessi er ekki nema eymd og vesöld hjá þeirri sæld sem þér er fyrir búin,
nærri guði og hans útvöldum vinum. Og til marks hér um, þá stattu upp og gríp
þessa súlu er hér stendur á miðju gólfinu, og bjóð henni í nafni Jesú Kristí að
hún frjóvgist og beri lauf og ávexti, því að guð hefur gefið þínum höndum þá
mekt að svo skuli vera sem þú segir fyrir, og af þeim ávexti skaltu og þeir er
þú vilt. Tak og hér eitt brauð sem eg hefur fært þér, og hefur það þá náttúru
hversu margir sem af því neytir, þá verða allir saddir og hverjum smakar það
eftir því sem hver vill að það yrði. Svo er hér og eitt borð það eftir því sem
hver vill að það yrði. Svo er hér og eitt borð og dúkur er þú skalt borða á, og
það hefur þá náttúru, hversu margir sem sitja vilja við það, þá fá allir rúm. Og
fyrir víst skaltu það vita að guð er með þér allan tíð upp frá þessu. Og sem
engill guðs hafði þetta sagt, hvarf hann frá honum að sýn, en sankti féll fram
allur á gólfið og lofaði guð sem hann mátti. Og í þessu hrundi niður af honum
bæði fjötrar og bönd þau sem á honum voru. En eftir það að hann hafði beðist
fyrir, stóð hann upp og faðmaði um súluna sem engill guðs sagði honum fyrir. En
þegar jafn snart óx súlan út með breiðum kvistum og umsnerist hennar náttúra í
fagran apaldur svo háan að hann var öllu hærra en húsið, svo að tréð sjálft var
12 álna hátt, en svo fagurt að líta, að hvorki fyrr né síðar hefur þvílíkt tré
verið séð, og kvistarnir með þeirra blóma voru svo miklir og þykkir að þeir
huldu alla þekjuna er var á húsinu svo gjörsamlega að hana sá hvergi. Þetta tré
hafði og margs konar blóma að líta, og samaleiðis ávexti, þó svo að enginn var
öðrum svo líkur að eigi mátti skilja eður þekkja, einn frá öðrum. Og þá sem
heilagur Georgíus leit á tréð, þá leit hann upp í himininn og mælti: Lofaður
sértu drottinn minn fyrir þína óumræðilega mildi er þú lætur þér sóma að veita
mér óverðugum mér til huggunar, þar sem nú einkanlega er sá tími á árinu að
allir hlutir eru eftir náttúrulegu eðli nú þurrir og til lítils máttar, en þú
gjörir nú með þinni guðlegri mekt að ein þurr súla er orðin grænn viður með
blóma og mörgum ávexti, hvað minn sæti herra og sannur guð getur eg þér
fullþakkað og eigi heldur til fulls lofað þig bæði fyrir þetta og allt annað.
Eftir það gekk hann inn lengra í húsið og sá þar eitt borð af þeim steini er
rúbín heitir. Hann er á að líta rauður og skín jafnt sem þú sjáir í eld. Og þar
á ofan lá fagur dúkur og þó undarlega gjörður, og ofan á dúknum eitt brauð eftir
því sem engill guðs sagði fyrir. Til þessa borðsins gengur heilagur Georgíus og
sest niður. En í þessu þá kemur hin fátæka kvinnan er fyrr var í frá sagt aftur
hlaupandi flaumósa og mjög hátt kallandi og sagði er kom að dyrunum. Hó hó minn
góði herra. Hvað mikil undur að nú er skeð á einum litlum tíma og mun vera fáséð
og slíkt hefur eg aldrei fyrr vitað, að nú meðan eg var í burtu hefur í öllum
stöðum fallið mikill snjór af náttúru vetrar nema hér aðeins, að upp úr miðju
ræfrinu á húsi þessu er vaxinn ágætur runnur með alls kyns blóma og ávexti svo
margháttuðum að eg ber hvergi nærri skilning á því hvað hver heitir, en þó síður
þeirra náttúru. Og kvistirnir á trénu eru svo miklir og þykkir að hvergi sér til
þekjunnar, en fuglarnir þar með sitjandi og syngjandi hver eftir sínum mætti,
svo margir og fagrir að varla má tölu á þá koma á þessu trénu, með þeirri lyst
og unaðssemd að einskis manns hugur eður hjarta má yfir meiri gleði og skemmtan
skilja en þessa. Og því trúi eg sannlega að sjá gestur sem hér er kominn mun
heldur vera guð en maður. Og með þessu skvaldri og óðamælgi lætur hún fara allt
þar til er hún kemur þar að sem sanktus Georgíus situr undir borði sem fyrr var
getið. Og sem sanktus Georgíus heyrði þessi orð kvinnunnar, hló hann að mælti:
Kæra kvinna, hvert hefur þú farið, eða hvað er þér að þú hleypur svo fast með
svo mikilli óðamælgi að hún grundaði ekki það er hún segði, en hún varð ókvæða
við og féll niður á gólfið fyrir honum og bað miskunna sér en hann bauð henni
upp að standa og mælti. Mjög óvarlega sagðir þú fátæk að mundi guð vera er til
þinna húsa væri kominn og fyrir víst er trúa þín veik og óstöðug, því að þú sást
mig með þínum að eg var bundinn og fjötraður, allt þar til að drottinn guð minn
leysti mig og er eg ekki þess verðugur að nokkur kalli mig guð þar sem eg ekki
annars en þræll hans eður sendiboði, og í hans nafni þá gakk þú hingað til mín
og et með mér því að mér sýnist sem þú sért hrygg og syrgjandi, og vil eg með
guðs almáttugs fulltingi frelsa þig af þinni sorg. Síðan gekk kvinnan til
borðsins og sat nær honum og greindi honum í frá sinni ferð er hún fór til
afguðs síns og bað hann eftir venju að hjálpa sér og gefa sér eitt brauð til að
færa gesti sínum, og hafði hann ekki viljað ansa henni því heldur að gefa sér
nokkuð og fyrir víst mundi hann vera sér orðinn reiður. En nú eftir á segir hún
sá eg þau undur að mér gaf á að líta þar sem hér í mínu húsi var áður einn þurr
stafur eður súla, þar er nú komið eitt svo fagurt og frábærilegt að enginn mun
þvílíkt hafa fyrr séð, og án efa er það ef guðar mínir, Júpíter og Appolló, hafa
ekki gjört það, þá er það undarlegur guð er slíka hluti má gjöra. Georgíus segir
þá. Mjög heimsk kona ertu, er þú trúir að einn fauskur sem áður er gjörður með
manna höndum megi hafa þann kraft að þvílíkt tré eða nokkurn hlut annan skapi
eður gjöri að hann er sjálfur dauður og til einskis nema snara í eld og brenna
til ösku, og skaltu heldur héðan af trúa því að guð á himnum sem skapað hefur
alla hluti af öngu efni hann hefur og gjört og skapað þetta tréð og lífgað eftir
sinni miskunn, sér sjálfum til heiðurs en mönnum til gamans, og svo til þess að
menn skulu að heldur vita að hann er einn sannur og guð en enginn annar. Þá
sagði kvinnan: Minn góði herra, allt vill eg það halda og sannlega trúa sem þú
býður mér, og féll niður til jarðar og bað veita sér miskunn fyrir þess guðs
skyld sem hann dýrkaði og tryði á. Síðan bauð Georgíus henni að sækja sér hreint
vatn og bera til sín og svo gjörir hún. Eftir það frétti heilagur Georgíus hvort
að hún vildi trúa á guð almáttugan skapara himins og jarðar og á hans eingetinn
son Jesúm Kristum, sem pínu og dauða þoldi á krossinum helga fyrir alla
veröldina og reis eftir á af dauða á þriðja degi. Ekkjan kvaðst öllu vilja því
trúa sem byði sér. Síðan skírði sanktus Georgíus ekkjuna og settust undir borðið
sem fyrr segir. En þá sem Georgíus hafði litla stund setið undir borðinu lítur
hann til kvinnunnar og sá á henni að hún var hrygg og mjög harmþrungin. Þá mælti
hann: Hvað er þér kvinna að þú ert hrygg. Seg mér og mun eg með guðs hjálp fá að
frelsa þig. En gakk fyrst og brjót nokkur aldin af kvistum trésins er þú sagðir
af og legg hingað á borðið fyrir mig. Síðan fór hún og gjörði eftir því henni
var fyrir sagt. Sýndi drottinn mikla miskunn vin sínum sankti Georgíum að þetta
sama tréð er fyrr getið var fyrst um morguninn með laufi og blóma nýsprottnum og
byrjað undir ávexti, en nú er sanktus Georgíus sendi eplunum og öðrum hlutum er
á greindu tré uxu þá í allan máta voru nú fullvaxin sem vera áttu, og tók
kvinnan ávöxtinn sem hún vildi og lagði á borðið fyrir sankti Georgíum. Hafði þá
þessi ávöxtur og brauð er á borðinu lá alla þá náttúru sem engill guðs greindi
honum, að hverjum sem að smakkaði eftir því er hver vildi eða kunni eftir
beiðast, því að þetta borðhald var gjört af guðdómlegum krafti, en eigi af
veraldlegri fæðu. 10. kapítuli Eftir það að þau höfðu neytt sem þeim líkaði þá
gekk mikið af hvorutveggja ávextinum og svo brauðinu, og tók hún það til sín
eftir hans boði og geymdi það. Síðan mælti hún. Sankti Georgíum, þessa hluti
alla sem þér minn herra hafið bæði veitt mér og sagt, þá gleðst eg mjög af yður
til, og þó einkanlega helst af því einu huggunarorði er þér mæltuð til mín. Og
því minn góði herra klagar eg nú mína eymd og sorg fyrir yður, og biður eg yður
hjálpar að þér viljið leysa mitt vandræði sem þér lofuðuð mér. En það er eitt
barn er eg á, en það er ekki eldra en 12 vikna gamalt, og þá sem það kom til og
var fætt þá þegar var það blint og dauft og hneppt svo það varla hrærði sig og
hefur svo verið síðan. og af þessu ber eg í mínu brjósti mikla sorg og sút, og
hræðunst eg það þó allra mest að eg muni hafa svo mjög reitað guð allra guða að
hann hefur sína hefnd með þessu látið koma niður á barninu, mér til pínu og
mikils angurs og pínu. Og féll síðan öll niður til jarðar fyrir fætur á sankti
Georgíum með miklum gráti. En jafnskjótt sem þessi guðs riddari sér hennar grát
og auðmýkt, mæðir hans hjarta þegar sakir góðgirndar og segir til hennar.
Kvinna, stattu upp og mun guð veita þér og barni þínu sína miskunn. Far þú og
ber hingað til mín barnið. Svo gjörir hún, fer og sækir barnið og leggur það
niður fyrir fætur á sankti Georgíum. en þegar hann sér barnið fellur hann niður
á sín hné og biður sína bæn til almáttugs guðs. En þegar að hans bæn var úti, þá
hafði barnið fengið alla heilsu, svo að það hafði bæði sýn og heyrn, rétt og
liðugt í öllum sínum liðum og limum. Eftir það skírði hann það og gaf því sitt
eigið nafn og minntist við það. Síðan fékk hann móðurinni aftur barnið og bað
hana geyma vel. En sakir huggunar fögnuð og gleði er hún fékk, þá gáði hún ekki
neitt að gjöra við barnið nema hún af stað sem hún mátti burtu úr húsinu og inn
í staðinn kallandi með hárri röddu svo segjandi. Lof og dýrð sé almáttugum guði
á himnum, og því trúi eg nú að hann formá alla hluti, og mega það nú allir sjá
og skilja að hann er guð en enginn annar, af því verki sem hefur á barni mínu,
því að áður var það blint, dauft og hneppt, en þessi hinn sami guð hefur nú sýnt
bæði mér og því sína miskunn, að það er nú orðið heilt og í öngum máta vankað,
það sem aldregi hafa mínir guðir er eg hefur áður trúað á getað gjört né
hjálpað. Og af þessu hennar kalli þusti mikill fjöldi fólks fram að henni og
ætluðu að hún mundi vera málóð í fyrstu. En er fólkið skildi að það var ekki
svo, heldur kraftaverk guðs, lofuðu margir guð er áður héldu hennar orð spotti
og gengu með kvinnunni til að sjá þá dásemdar hluti er guð hafði látið sér sóma
að gjöra fyrir síns ástvinar skuld heilags Georgíi og fundu alla hluti eftir því
sem hún hafði áður greint bæði um barnið og svo tréð með ýmislegum blómum og
aldini vaxið. Þar með ótal fugla vera þar á sitjanda og syngjandi, hver eftir
sinni tegund og hljóðum er guð hafði þeim gefið. Síðan gengur hún inn húsið og
biður þetta fólk allt er með hana hafði farið að ganga inn með sér og svo gjörir
það. Sjá þeir þá hvar að sanktus Georgíus liggur á bænum og er sínum höndum upp
hallandi til himins að lofa sinn skapara, en svo sætur ilmur var fyrir þeirra
nösum að hver sagði í frá, að enginn þóttist þvílíkan ilm og sætleik fyrr hafa
kennt. Síðan tók hún nokkra mola er gengið hafði af og hann bauð henni að geyma
sem fyrr segir og bað þá að smakka, en þeir gjörðu svo. En hverjum smakaði eftir
því sem hver vildi og gátu ekki lokið, hversu lítið að hver býtti eður gaf
öðrum, þá þóttist hafa nóg og vera saddur. Þennan hlut undruðust allir þeir er
neyttu, og sögðu sem með einni tungu allir, að sá væri sannlega guð er slíka
hluti gjörði og veitti en enginn annar og féllu niður til jarðar fyrir sankti
Georgíum og hann miskunnar og kváðu hans guð og allra kristinna manna vera
mikill og svo öruggur. En er heilagur Georgíus heyrir þeirra ræðu, stendur hann
upp og segir: Kærustu vinir. Sá guð er þessa hluti hefur gjört hann má sannlega
kalla bæði mikinn guð og máttugan og eigi síður öruggan, því að allir hlutir eru
skapaðir eftir hans vilja, en enginn án hans fulltingis. Og allir hlutir eru
undir hans valdi, því að hann hefur sjálfur gjört þá, sem Jóhannes
guðspjallamaður segir, og fyrir víst er hann svo en öruggur því að hann
yfirgefur aldregi þann sem honum trúlega þjónar og sitt öruggt traust setur á
hans miskunn. Og af hans ljúflegri og heilagri kenningu sneri hann öllu því
fólki er þangað hafði farið til heilagrar trúar og skírði það í nafni heilagrar
þrenningar. Eftir það fór hver heim aftur til síns heimilis og lofuðu guð. Var
þetta þegar sagt út og kom ryktugheit yfir allan staðinn og jafnvel fyrir
keisarann sjálfan og drottningu hans er Alexandría hét, þar sem þau voru í sínum
herbergjum. En hann verður ókvæða við og þykist víst nú ekki vita hverjum
brögðum að hann er beittur, eða hvað hann til gjöra er hann fréttir slík undur,
og lætur senda eftir öllum sínum kóngum. Þeir voru að tölu 72 og öðrum herrum og
máttugum höfðingjum að leita til ráðs við þá hvað þeir skyldu gjöra við sankti
Georgíum því hann ætlaði að hungur mundi löngu hafa fyrirkomið honum. Og er
þetta fólk var til saman komið fyrir hann, segir hann þeim frá hvað ódæmin að
sér hafa verið til eyrna komið og svo víst sem þetta væri satt, þá mætti það
ekki vera nema einhver af guðunum sjálfum muni þá vera stiginn niður af himnum
til í heiður við Appolló og Júpíter rómverja guða, af af þessu væri hann mjög
hugsandi hvað sem helst væri til aðgjörða svo að duga skyldi. Þá svöruðu honum
allir, að þeim þætti það ráð að keisarinn og drottning hans Alexandría með
þeirra öllu föruneyti skuli ganga til sjálf og sjá þessa hluti og leiða
markgreifann til Georgíum með fagurmælum að hann vilji láta í ljósi hvað þetta
merkir eða hver sem slíka hluti hefði gjört. Þessu verður keisarinn samþykkur og
tekur í hönd á drottningunni og leiddi hana svo með sér þangað að húsinu er
sankti Georgíus var í og allir hans kóngar og vildarmenn voru með honum með
margs konar hljóðfærum. Fær hann þá að líta dýrðarverk almáttugs guðs er hann
virðist að veita sínum ástvin. Og sem keisarinn og hans fylgjarar sjá þetta
verða þeir nálega hamslausir af gleði, og með þessu þá þrengdist þetta ógurlega
fjölmenni að líta þetta undarlega tré og svo að heyra þar margra handa fuglasöng
þann er þeir þóttist aldregi fyrr þvílíkan heyrt hafa, og gengu fyrir keisarann,
báðu hann að verða vísan um þetta hvaðan að þessi hinn frábærilegur hlutur kæmi
til. En hann kvað fyrir víst svo gjöra skyldu. 11. kapítuli Nú sem kóngurinn og
hans vildarmenn höfðu bæði heyrt og litið þennan fyrir greindan hlut er drottinn
lét sér sóma að veita sínum ástvin sankti Georgíum þá tók keisarinn til orðs og
mælti: Seg mér Georgíus hvar af kemur þetta hið mikla undur er vér lítum nú hér
í þinni náveru og í híbýli. Því að nú er þó ekki sá réttur tími á árinu að
nokkrir viðir mega blóma eður ávöxt bera að réttu eðli og hygg eg án efa að minn
guð muni hafa útvalið sér einvirðulega þenna stað sér til dýrkanar. Þá svarar
sankti Georgíus: Sannlega keisari segi eg yður að sá guð er þetta hefur gjört er
ekki yðar guð, en þó er það einn voldugur og krafthöfðigur guð og svo einn
megtugur herra umfram alla herra svo mjög að enginn finnst hans líki. En því er
hann ekki yðar guð eður herra, að þér viljið ekki þekkja hann né svo heldur
vinskap halda við nokkra þá er hann elska, en þó er þessi guð og herra er eg
segi af sá hinn sami sem skapað hefur himin og jörð og alla hluti en enginn
hann. Og af þessu er hann einn voldugur guð og krafthöfðigur umfram alla guða og
herra. Þessi hinn sami guð og herra hefur látið sér sóma að senda mér sinn
helgan engil hingað til þess að gjöra þetta tré með sínum blóma og ávexti sem nú
sjáið þér og samaleiðis sendi hann mér og þessa fugla sem á trénu syngja mér til
gleði og huggunar. Og engill guðs mælti svofelldum orðum til mín að eg skyldi
þetta herbergi ekki forsmá og megið þér nú herra keisari heyra hversu þetta
undur er til komið sem þér. Þá mælti Dakíanus keisari er svo nefndist öðru
nafni. Heyr þú eðli riddari Georgíus. Ef þú vildir svo vel gjöra og gefa mínum
guði Appolló þenna heiður. Eg skyldi fyrir gefa þér í staðinn mikla æru og
virðingu svo að þú skyldir öngvan herra þurfa að óttast, og þar til skyldu allir
þessir 70 kóngar þér til fóta falla og veita yður alla þá þjónustu sem þeir mega
fremsta veita yður til sæmdar og gefa þó yður þar á ofan mikið gull og dýrgripi.
En eftir minn dag skaltu og eignast þenna keisaradóm allan sem eg hefur nú að
halda. Sanktus Georgíus svarar: Mikil boð herra keisari eru þetta er þér bjóðið
mér. En þó vil eg engin af þeim þiggja, og vil eg gjarnan heldur vera fátækur
til dæmis að taka minn herra Jesúm Kristum, sem sjálfviljandi vildi vera fátækur
sem hann sjálfur sagði í písl sinni svo segjandi: Ríki mitt er ekki í þessum
heimi, og því vil eg eftir honum gjöra, sem hann hefur fyrir mér áður gjört. Þá
svarar keisarinn: Gakktu þá með mér út úr húsinu og sýn mér svo glögglega þenna
undarlega hlut mér til skemmtanar. Georgíus svarar og sagðist það gjöra vilja
fyrir hans skuld, en þó kæmi sér það í hug að honum myndi þar lítil gleði eður
skemmtan í verða. En þó fóru þeir út til að skoða tréð og hlýða fuglasönginum.
En jafnskjótt sem þeir komu út úr húsinu, þá þögnuðu allir fuglarnir sem þeir
höfðu aldrei sungið og flugu á burtu hver sem einn í ýmsar áttir, en laufið og
blóminn allur af trénu féll niður á jörð sem duft fyrir vindi, en sumur
ávöxturinn og börkurinn af greindu tré þornaði upp sem eldur hefði um leikið.
Svo voru og grösin þau sem áður voru með allan sætasta ilm margra handa, þau
voru svo föl sem það harðasta frost hafði með sínum bitrum kulda þvingað þau. Og
sem keisarinn lítur þetta að allir þessir hlutir eru að öngu orðnir sem hann
ætlaði að sér skyldu vera til mikillar gleði og skemmtan, þá verður hann ákafa
reiður, en vissi þó eigi hvern að hann vildi skulda um þetta. Þá svaraði til
einn galdramaður sem var með kónginum og sagði: Þetta hið mikla undur, herra,
sem hér hefur birst fyrir mönnum, það hefur enginn gjört nema Jesús hinn
naddverski er sumir kalla græðara því hann gjörði marga undarlega hluti þá stund
á meðan að hann gekk hér á jarðríki. Svo hefur og herra keisari Appolló sólarguð
vor marga krafta í sér, og marga undarlega hluti kann að gjöra, og þyki mér það
Georgíus að þú offrir honum og dýrkir hann fyrir guð. Þá svaraði Georgíus:
Sannlega vil eg sólarguð dýrka og færa honum mína fórn því að þann einn er
sólarguð er hana hefur skapað og svo stýrir, og samaleiðis fyrir yðra skyld vil
eg þetta gjöra til þess að endar mættu verða á vorri þrætu. En þó nú að sinni má
það ekki vel gjörast að offra eður dýrkan gjöra, að sólin er undirgengin svo að
hennar ljós er frá oss horfið, nema herra keisari að svo sé yðar guð Appolló er
svo kraftadigur að hann nú í stað láti sólina gefa sína geisla af sér. Þá vil eg
færa honum mitt offur og dýrka hann, en kann hann þetta ekki gjöra, þá vil eg á
morgun bjóða honum til eða hann mér og skulum við þá reyna í yðarri náveru hvor
að sannara hefur í okkrum viðskiptum. Og sem keisarinn heyrir þetta verður hann
mjög glaður því hann treystir harla fast á guð sinn Appolló að hann muni sigra
Georgíum svo að hann geti snúið honum til sinnar trúar, og mælti við sig sjálfan
svo segjandi: Vel sé mér það eg fékk nokkurn tíma litið þenna herra af
Palestíno, því að mínir guðir hafa hann sannlega fært hingað til mín mér til
heiðurs og sæmdar. Af þessum keisarans umyrðum hló sanktus Georgíus og sagði til
keisarans. Herra keisari, það er fyrst ráðlegast að þér viljið ganga til hvíldar
í yðart mak og finnunst heldur aftur á morgun. Hann kveðst svo gjöra mundu og
sagði til drottningunnar sú er Alexandría hét, að hún skyldi með sér
markgreifann Georgíum í þeirra pallacio og skemmta honum nóttina yfir með allri
þeirri gleði og skemmtan og svo hljóðfærum sem hún kynni af stað að koma og hann
mátti sem helst verða glaðastur af. En hún sagðist það gjarnan gjöra vilja. Og
eftir þetta gengur keisarinn og allt hans föruneyti með honum heim til herbergja
og Georgíus með þeim. En þá sem keisarinn og hans föruneyti hafði setið nokkra
stund, þá bauð keisarinn að klappa skyldi til hljóðs og svo var gjört. Eftir það
lét keisarinn ganga sitt boð út um öll stræti og lét því boð fylgja að allir í
staðnum skyldu koma upp á einn stað nær hans pallacio að morgni þegar að sólin
gefi af sér sína birtu, fyrir því að þá mundi markgreifinn af Palestíno þar koma
og offra Appolló sólarguð keisarans og snúast til hans dýrkanar og þeirra trúar.
Þetta var allt svo gjört sem keisarinn hafði boðið og gekk síðan til svefns, en
drottning Alexandría og Georgíus sátu eftir í þeirra samtali er þau höfðu sín á
milli sem hér má heyra í þessum kapítula er hér fylgir. 12. kapítuli Eftir það
að keisarinn Maximíanus var genginn til svefns og hvíldar sem fyrr segir og
drottningin sat eftir með sankti Georgíum þá byrjaði hann að skýra fyrir henni
nokkuð af guðs stórmerkjum og af hans hingaðburði og hérvist allri, svo og af
hans písl og dauða þar með af hans heilagri upprisu og uppstigning til himna.
Hér með greindi hann henni af þeim dýrðar krafti er heilagur andi kom yfir
heilaga postula í mynd einnar eldlegrar tungu þá er hann kenndi þeim að mæla
allar tungur þær sem þeir vildu, og sjálfir kenndust við þeir sem komnir voru
þangað í staðinn Jerúsalem og bjuggu þar eftir því sem sanktus Lúkas
guðspjallamaður skrifar út af, og segir í guðspjallinu, að í þenna tíma sem
þessi gjöf heilags anda veittist guðs postulum þá hafi þar í staðnum búið margra
handa þjóðir hverjar að svo hétu: Partí og Medí, Elamíten og þær þjóðir er í
Mesópótamíam og af Indíam, Friggíam og Kappadókíam, af Pontum og Asíam, af
Panfílíam, Egiptum og af því landi er Líbíi heitir og liggur nærri því ríki er
Sírenin heitir hvert að nafnið tók af Sírus kóngi. Þar voru og rómverskir og
júðar og þeir sem kallaðir voru proseliti, en það voru þeir sem snúist höfðu frá
heiðnum siðum og til júðverskra hluta. Það voru og þeir er sum ritning kalla
Gethinn, en það eru grikkir og þeir af Arbíen. Þessar þjóðir allar og þó miklu
fleiri undruðust þessa gjöf heilags anda er þeir heyrðu postulana mæla með
þeirra tungum og tóku sig saman í flokka og ræddu sín á milli svo segjandi: Ekki
eru þessir menn allir gallískir því að þeir mæla vorum tungum jafnt og þeir væru
fæddir í vorum löndum, nema það sé af undarlegu verki guðs. Hér með greindi hann
henni af kristilegri trú er postular guðs höfðu boðið að halda. Þar ofan á sagði
hann og henni af jungfrú Maríu og hennar hreinlegum jungfrúdómi allt þar til að
hennar hjarta drottningunnar upp kveiktist til guðs elsku fyrir náð hins helga
anda frá allri villu og vantrú. Og á meðan að sanktus Georgíus og drottning
Alexandría sátu að sínu tali þá hafði keisarans boð komið til hinnar fátæku
kvinnunnar er fyrr var frá sagt og sanktus Georgíus hafði til herbergis verið
með, sem annars staðar í staðnum. En jafnsnart sem hún fékk að heyra og skilja
það að markgreifinn Georgíus hafði lofað keisaranum að offra skurðgoði hans
Appolló, þá hryggðist hún harla mjög við þenna boðskap og settist niður með
miklum gráti og barmaði sér með mörgum umyrðum. Eftir það stóð hún upp og hljóp
sem hún mátti til dyranna og linnti þeirri ferð ekki fyrr en hún kom upp í
keisarans palacio og allt innar í húsið er þar sátu að tali. drottningin og
sanktus Georgíus og mæltu þessum orðum til hans sem hér segir. Heyr mig góði
herra Georgíus. Mikinn hlut og þó undarlegann hefur ég nú fyrir litlu heyrt af
yður sagt. það mig furðar að svo muni vera. enn það er segja. að þér viljið
offra skurðgoðum keisarans. og góði herra gjörið þér ekki svo þó að mín ráð séu
lítils verð. nema heldur þenkið þér upp á þá marga og undarlegu hluti er guð
drottinn allra guða hefur gjört við yður svo að ég veit og hef séð með mínum
augum. fyrst hvers að hann lítt sér sóma að prýða hús mitt fátækrar kvinnu þar
sem þér voruð sjálfir inni. og af einni þeirri súlu gjörði hann eitt fagurt tré
með allskyns blóma og ávexti. og hann sendi yður sinn heilagan engil með
himneska fæðu. Samaleiðis og hversu guð drottinn leysti barn mitt frá öllum
sínum meinum og gjörði það heilt fyrir annan yðvara bæna. og ef þér viljið nú
gleyma öllu þessu og mörgu öðru er hann hefur veitt yður og yfirgefa hann en
týna þar með yðrum fögrum sigri og sálu. þá fer það minn góði herra ekki vel og
því treysti ég að guð minn mun ekki vilja að þér svo gjörið. Og þá sem kvinnan
hafði þetta mælt þá hlupu til nokkrir af mönnum keisarans og vildu berja hana
með stöfum burt úr höllinni. en drottningin og sanctus Georgíus hjálpuðu henni.
heldur heiðraði drottningin hana með miklum orðum og ljúfum. fyrir það að hún
hafði svo einarðlega fram flutt sitt erindi og bauð að leikarar skyldu gleðja
hana með þeirra hljóðfærum og svo gefa henni að drekka og svo var gjört sem
drottningin bað. og eftir svo mælt fór hún heim aftur í hús sitt en sanctus
Georgíus og drottningin Alexandria tóku aftur til þeirra ræðu er það höfðu áður
um að tala. Enn er þau höfðu nokkurra stund setið frá því að kvinnan hin fátæka
var í burtu þá beiddist hún orðlofs og sagðist vilja ganga til sængur. sem hún
og gjörði. En í annan stað var sankti Georgíum fengið prýðilegt hús og sæng er
hann átti að hvílast í. hvað hann með öngvu móti vildi í sænginni liggja. nema
heldur svo snart sem fólkið í burtu gengið frá honum. Féll hann niður til jarðar
á sín hné og hélt sínum höndum til himins og bað til almáttugs guðs og hans
kærustu móður jungfrú Maríu. og bað þau með allri ást. að þau vildu honum þar
til hjálpa að drottningin mætti snúast til heilagrar trúar. En litlu síðar er
hans bæn var úti. þá kom drottningin fyrir dyrnar og klappaði á hurðina og bað
sankti Georgíum að láta hurðina upp fyrir sér. svo að hún mætti ná hans fundi.
En þessi guðs vinur var til þess fús því hann þóttist það vita að heilagur andi
myndi hafa vitjað hennar hjarta. er hún væri þar komin og lauk upp fyrir henni
er hann heyrði hennar kall. og heilsaði á hana líflega. svo segjandi. Guð sé með
þér og heilagur andi verði búandi í þér. eða hvað helst er nú yðvart erindi hún
svarar. Minn góði herra segir hún. Mitt erindi er það hingað til yðar. að ég vil
með öllu yfir gefa allan átrúnað og skurðgoða dýrkan. en snúast til Jesúm
Cristum sannan guð og mann. og vil ég héðan í frá þjóna og unna það fremsta sem
ég forma eftir mínu megni fyrir alla hluti fram. þvíað ég trúi að hann er einn
allvoldugur guð yfir öllum en enginn annar. og fyrir hans skuld vil ég biðja þig
að skíra mig í hans nafni því það er sannlega mín bón og eftir leitun af öllu
hjarta. og svo gjarnan bæði gjöra og halda það sem þér viljið mér bjóða. Og er
hún hafði þetta mælt. bað hann hana að ganga út með sér og svo gjörði hún En
þegar þau voru komin út undir beran himinn. þá kom sem ein þoka með úrdögg yfir
höfuðið. á henni. Og í þeirri þokunni var að líta sem eitt skært ljós brynni. og
í miðju ljósinu sá drottningin eitt fagurt lamb og hafði einn dýrlegann kross í
klaufunum. En sem hún hafði þetta grandlega skoðað. þá mælti hún. Minn góði
herra Georgius seg mér það hvað þetta þýðir er ég sé af því að ég hræðist mjög
þessa sýn. Þá svarar Georgíus Mín kæra frú sagði hann. Óttist ekki þetta. þvíað
guð vill döggva þig með náð hins helga anda. og vill að þú skulir njóta þess að
þér yfirgefið fyrir hans skuld lönd og ríki og aðra veraldlega sæld er þér hafið
haft hingað til og í því er þau ræddu um þetta. þá féll dögginn á drottninguna
og með þeirra sömu döggu. skírði sankti Georgíus hana og varð hennar skírfaðir.
og mælti til hennar. Guð hefur nú mikla náð gjört á þér og þar er fyrir bið ég
þig að sért örugg og staðföst í þinni trú og mun guð ætíð vera með þér. þó að
þér þykir heimurinn ekki vera þér svo blíður héðan í frá sem hingað til og er
það ekki nema til þess að drottinn vill reyna þína staðfesti og trúleik þíns
hjarta er þú berð til hans. en það skaltu fyrir víst vita að því meira sem
heimurinn stríðir á móti þér. því meiri dýrð og æ endanlegri gleði og fögnuður
mun þér aukast í staðinn með sjálfum guði og hans útvöldum vinum í himneskri
sæld. Síðan féll hún á sín hné og bað sankti Georgíum að biðja fyrir sér til
guðs svo allt það er guði væri til heiðurs og vilja í hennar þjónustu. þá mætti
hún það öðlast fyrir hans varnaðar orð. og svo gjörði hann. En eftir það sagði
hann til hennar Nú skaltu ganga til keisarans og seg honum að ég mun gjöra það á
morgun sem ég hef lofað. en hún kveðst svo mundu gjöra. og gengur síðan í burtu
og til keisarans og segir honum hvað Georgíus hafði lofað og verður nú harðla
glaður við þetta þvíað hann veit enn öngvan hlut af hennar breytni er hún hefur
gjört og Georgius. k13 Um morguninn þegar að klukkan hafði slegið sex. en það er
á vorri tölu um miðmorguns skeið. þá gekk keisarinn með allan sinn her í sína
pallacio og drottning Alexandria. þar komu og þeir lxx. kóngar er með keisaranum
voru og fyrr voru greindir. og ótal annað fólk til vita hvað þar fram færi. og í
bland þessu fólki öllu var og kominn ekkjan er sankti Georgíus hafði verið til
herbergis með. og þegar sem keisarinn var kominn í sætið. Þá biður hann að kalla
skuli Georgíum fyrir sig og svo var gjört Og jafn snart er keisarinn lítur hann.
segir hann svo. Þér markgreifi Georgíus af Palestino. Vér viljum nú að þér endið
yðar lofun við oss hér fyrir öllum sem þér vel vitið. en það er að veita heiður
og lotningu vorum guði Apollo. Georgíus svarar. og segist fyrir víst það gjöra
vilja ef hann læti guð sinn Apollo ganga þangað í höllinna fyrir þá eða fljúga.
Þá svarar keisarinn. Sólin er nú skínandi í heiði rétt sem sólar guð vor Apollus
vill. þar fyrir áttu að lítillækka þig og ganga til hans þar sem hann er í
musterinu og stendur þar í einum stólpa. Georgíus svarar. til guðs yðvars herra
keisari geng ég hvergi. En ef þér viljið að ég gjöri honum nokkurra lotningu. Þá
bjóði þér honum að hann gangi hingað til vor. og ef hann gjörir svo að hann
hlýði þessu yðar boði. Þá vil ég færa honum mitt offur. Þetta orð er Georgíus
mælti fékk hin fátæka ekkja að heyra er fyrri hefur verið frá sagt og tók að
kalla á Georgíum svo segjandi. Ó vei ó vei minn góði herra Georgíus. Mikið illt
ber nú mér til eyrna fyrir því. ef það gengst svo við sem þér hafið mælt. þá
hefur yður heiður og æra einn stuttan enda. en þegar að sanktus Georgíus skildi
hennar orð og glögglega vissi hver til sín talaði. Þá bað hann keisarann leyfið.
að sú kvinnan er hann heyrði til. mætti ganga nær. en keisarinn bað hann láta
hana ganga svo nærri sem hann vildi. Og sem ekkjan heyrði orð keisarans gleðst
hún við það og þrengist innar eftir gólfinu og allt þar til að sankti Georgíus
stendur og segir til hans. Minn góði herra. hvað dregur þig til þess að þér
viljið göfga skurðgoð dauf og dumba en fyrir hlíta guð kristinna manna sem
skapað hefur alla hluti af öngvu efni. Svo heyrði ég þig og sverja margan eið að
þú skyldir aldrei nokkurum guði lúta né offra og eigi nokkurn guð annan kæri
hafa en drottinn Jesúm Christum einn saman. en áðan heyrði ég þig lofa
keisaranum að offra afguð hans Appollo og gjöra þig svo meinsæris mann og
trúlausan við þinn skapara þar sem hann hefur gjört fyrir þig marga og mikla
undarlega hluti. og bið ég þig minn góði herra að látir þér það ekki í hug koma
með réttri alvöru að dýrka tvo guði. sem þeir er þjóna tveimur herrum eða
húsbændum senn og drottinn mælti sjálfur til lærisveina sinna og guðs spjalla
maðurinn sankti Lucas skrifar út af í xvi capitula og tekur svo til orðs og
segir Hver sem trúr er í smám hlutum. hann er og trúr í hinum stærri hlutum. og
hver sem illur eða ótrúr finnst í litlum hlutum hann er og illur. í því sem
meira varðar. af því má enginn einn vel þjóna tveimur senn. af því að hann hatar
annan, elskar annan. og svo er enn um þetta yðvart efni minn herra. ef þér
viljið þjóna guði. en dýrka Appollo þá má það ekki vel vera. nema þér viljið svo
týna yðari trú fyrir hræðslu sakir og einarðar leysi. þér hafið og heyrt mín
herra. af sankti Pale er hann skrifaði til þeirra rómverja og sagði. Vitið þér
ekki hverjum að þér eigið að þjóna eða hlýðni að veita. fyrir því að hverjum sem
hver þjónar þess þræll er sá. og er það illa skipt ef þér viljið týna yðrum guði
en trúa á Appollo í staðinn. Og sem keisarinn heyrði heyrði þessa hennar ræðu.
þá mælti hann. Sannlega er þessi kvinna kristin og er hún dauða verð. og bauð að
menn skyldu leiða hana í burtu til dráps og písla. en sanktus Georgíus bað fyrir
hana svo keisarinn gaf henni frið fyrir hans bæna stað Síðan mælti Georgíus til
ekkjunnar með nokkurum ávítunar orðum svo segjandi Þú kvinna hefur mjög talað um
breytni á minni trú og vanvirt mig fyrir alþýðu með þínum orðum svo að ég hef
aldrei þvílík orð fengið af nokkurum manni sem svo hefur hrært á mína trú og æru
sem af þér til. En þó skal allt þetta vera þér upp gefið fyrir guðs skuld. og
far heim í hús þitt og seg það syni þínum Georgium að hann standi upp og gangi
hingað til mín án dvöl. hún svarar. Minn herra þér vitið það vel sjálfir að
sonur er svo ungur að hann kann ekki ganga þar sem hann enn vart. þrettán vikna
og öngvan skilning ber hann heldur til þess að mæla eða gjöra sem yður megi
nokkuð til gamans eða skynsemdar í vera. Georgíus svarar. far þú kvinna og gjör
eftir því sem ég býð þér þvíað guði er enginn hlutur um megn. og trú þú er ég
segi þér. Þá féll hún á sín hné og bað fyrir gefa sér sinn vantrúnað og heimsleg
orð er hún hafði við hann talað. En hann bað hana standa á fætur og gjöra sitt
erindi. Síðan stóð þessi kvinna upp og hljóp það fljótasta er hún mátti heim að
húsi sínu og áður enn hún kom inn í húsið þá kallaði hún með hárri röddu á son
sinn, svo segjandi, Kæri sonur stattu upp með einn hast og flýtt þér, þvíað
heilagur Goergíus bauð þér þetta, og bað mig segja þér að þú skyldir koma til
hans í keisarans pallacio. En þegar í stað að barnið hafði heyrt orð og boðskap
er móðir hans bar honum. Þá með guðs krafti og fulltingi stökk barnið upp
allsbert og fór fram á gólfið. enn í því kom móðirin inn í húsið og sér nú
barnið alnakið. Þá hugsaði hún með sér sjálfri hvað hún skyldi fá yfir barnið
svo að það væri ekki nakið því hún var svo fátæk að hún átti ekki nálega öngvan
hlut nema eitt fornt línlak og með það seinasta tók hún það til ráðs, að taka
sundur þetta línlakið og gjöra því þar úr einn hjúp að hylja það með og svo
gjörir hún. En þó var ekki gjörningurinn á skyrtunni meiri en svo, að hún skar
með hnífi sínum eitt kringlótt gat sem höfuðið átti að fara í gegnum En síðan
reist hún önnur tvö götin sitt hvorumegin og áttu að þau að vera fyrir höndunum
og snarar síðan þessum dúknum yfir barnið og biður það nú fara til fundar við
sinn herra Georgíum en jafn snart sem barnið var komið í hjúp þennan er nú var í
frá sagt þá gjörði drottinn mikinn og fáheyrðan dásemdar hlut við þetta barn.
Georgíum fyrir arnann og verðleik heilags. Georgii og brátt má heyra. k14 Nú þá
sem móðir barnsins hafði búið um skyrtuna sem fyrr greinir og barnið var skilið
við móður sína og vildi fara af stað. og áður en það kom út úr húsinu um snerist
þessi skyrtan eftir guðs vilja í einn fagran stakk fótsíðan af hinu besta klæði
er sumlegir kalla skarlat, og var svo velskorinn honum til máta sem þann besti
meistari hafði sniðið hann. En þá sem barnið var komið út úr húsinu, þá kom þar
engill guðs með einn dýrlegan krans. gjörðan af gulli og perlum og öðrum
prýðilegum steinum og setti þennan þennan kransinn á höfuðið á sveininum. Og með
þessum búningi gengur barnið sem annar fullroskinn maður fram í keisarans
palacio með fullu skynsemi og kurteisi. Og þegar að það kemur í höllina, Þá
frétti það nokkurra menn er voru í veginum fyrir honum hvar hann myndi mega
finna sinn herra markgreifann af Palestino. en fólkið undraðist barnsins máltæki
hversu ljúf og viturleg að þau orð voru er það bar fram og leit hver að öðrum.
og teiknuðu honum til með sínum höndum hvar að Georgíus var. Síðan gengur barnið
þar að er hann stóð fyrir keisaranum og fellur niður á sín fyrir honum og sagði,
Þér eðli herra, hvað er yðvar vilji til mín, Þvíað yðvart boð kom til mín og var
svo greint að ég skyldi finna yður og er ég nú til þess hér kominn að með krafti
og náð hins helga anda vil ég fullgjöra. því ég sannlega trúi að guð er með
yður. og ég má vel hér vitni um bera á sjálfum mér, fyrst þar sem þér gáfuð mér
aftur mín augun heil og vel skyggn er ég var blindur fæddur. Mínar hendur
gjörðuð þér heilar, er áður voru lamar og að öngvar nýtar Mínir fætur og svo
aðra mína limi hafið þér gjört rétta og liðuga sem áður voru hnepptir og í
gegnum þrútnir jafnt og annar fauskur. Þessa hluti alla hafið þér þegið fyrir
mig með yðrum bænum af yðrum herra Jesú Christo hver að allsvoldugur er yfir
öllum guðum honum sé lof utan enda. Síðan mælti Georgíus til piltsins. Og sagði,
Stattu upp ungur sveinn. og gakk fram í musterið þar sem afguð keisarans stendur
í einum stólpa. Seg þessum orðum til hans að ég hef boðið honum að fara hingað í
höllina til mín og fyrir alla þá er þar voru til saman komnir í nafni Jesús
Christi. en ef hann vill ekki fara sem þú vilt, þá tak þér vönd þennan er ég mun
fá þér og gef honum þar af nokkur högg og mun hann fara sem þú skipar. En barnið
sagðist þetta skyldi gjöra. Þá mælti keisarinn, Mikil undur sé ég á þér ungi
sveinn. og mjög undarlegur mun sá vera sem þér hefur gefið slíka gjöf og
frábærlegt vit sem þú hefur. og er þó allt þvert á móðir náttúru bæði um mál
þitt og svo gang, þar sem þú mælir svo viturlega sem fullroskinn maður, en
gengur þó svo kurteislega jafnt og þú hefðir þjónað sjálfum guðunum alla þína
daga. En þessum orðum keisarans gaf barnið sér ekki neitt að, heldur en það
hefði aldrei heyrt til hans. utan stóð upp af sínum hnjám. og laut sínum herra
Georgíum og gekk síðan utan eftir gólfinu til þess að fara og að fullgjöra síns
herra erindi. og þegar að það kom út fyrir dyrnar á höllinni þá kom þar engill
guðs öllum ásjáandi og fór með sveinunum allt fram í musterið er af guðinn var í
og geymdi það fyrir andskotanum og öllu öðru er því mætti mein að verða. Nú sem
svein þessi sér stólpann er andskotinn faldi sig í þá sagði hann svo, Þú Appollo
sem er keisarans guð. Minn herra Georgíus gjörði þér boð til, við nafn almáttugs
guð að þú komir og farir með mér án allrar bið stundar fram í keisarans pallacio
fyrir alla þá er þar eru nú til samans komnir. en hann þagði og svaraði öngvu.
Þá mælti barnið í annað sinn svo segjandi, Ég særi þig við Jesúm Christum sannan
guð og mann at þú án dvöl farir með mér eftir míns herra boði og skipan. Þá
hrópaði andskotinn með ógurlegri röddu svo að engin þorði að vera þar nær nema
barnið og einn maður sem skrifari sanktus Georgíus hafði verið áður. og stóð
hann fyrir utan dyrnar á musterinu. Þessir tveir fóru hvergi. Síðan tók barnið
vöndinn og flengdi stólpann nokkur högg. en djöfull þessi er keisarinn kallaði
guð sinn vera hrein þá upp yfir sig og sagðist vera yfir unninn. og hann yrði nú
að fara úr sínu híbýli hvað sem hann hann segði. og fór þá fram úr stólpanum er
hann faldist í og svo líka úr hofinu í manns mynd. en barnið fór eftir á hann
með vöndum og fylgdu honum svo eftir. En þegar að óvinur þessi vildi nokkuð
tregðast í sinni göngu þá flengdi barnið hann jafnsnart og var svo þeirra ferð
allt til að þeir komu fram í höll keisarans. Og þegar að keisarinn lítur guð
sinn þar kominn til sín stendur hann upp úr stólnum er hann sat í og fellur fram
fyrir honum á sín hné og mælti, Sjáið hérna hversu mikla virðingu að hann veitir
oss að hann vill ganga hingað til vor svo opinberlega. Og fyrir slikt og margt
annað er hann gjörir oss. Þá vil ég biðja minn kæra vin Georgíum að dýrka og
vegsama þó þennan guð þvíað hann formá alla hluti. og er hann því sólar guð að
hann ræður öllum heimi. þá svarar heilagur Georgíus og brosti að. og sagðist
gjarnan vilja alla lotning gjöra sólar guði þeim sem hana hafði gjört og ávallt
ræður bæði henni og svo öllu öðru. en þessi yðar guð mun snart bera sér sjálfur
vitni hver að hann er. og sagði til andskotans Ég særi þig við lifandi guð
almáttugann að þú segir mér hér fyrir öllum og í nærveru sjálfs keisarans þar þú
nú stendur. hver þú ert og hvaðan að þú ert kominn. Þá svaraði óvinurinn. með
hræðilegum hljóðum. svo að varla mátti menn standast þau og sagði. Þessi þín orð
Georgíus er mér ógurleg pína. af því að ég verð nú það fram láta og segja satt
það sem ég vildi gjarnan dylja. Og er það nú sannast að segja. að Jesús Christus
er þessi Georgíus dýrkar er einn sannur guð og ræður öllum hlutum. og alla hluti
hefur hann gjört af öngvu efni nema af sínum eiginlegum guðdómlegum krafti. En
fyrir drambsemi og of metnað síns höfðingja er Lúsífer hét og allra þeirra sem
voru í hans samlagi. þá vorum vér út reknir af himneskri sæld af þessum guði er
ég segi nú í frá. og skiptumst í þrjá parta. Fór þá einn partur með höfðingja
vorum til neðursta dýpa helvítis hvað ekki er annað nema eymd og vesæld með
frosti. fýlu og bruna eilífum. Annar hluturinn af vorum selskap var eftir í
loftinu á milli himins og jarðar. Þar þá hver sem hver iðraðist sinnar illsku.
en þó eru þeir í þeirra illsku svo öfundsjúkir að þeir banna kristnum sálum hver
eftir því sem hver má að ná þeirri unaðsamlegri dýrð og gleði. er þeir höfðu
misst. og er fjöldi þeirra svo mikill að þá má enginn telja nema sá einn er þá
hefur skapað utan svo til að jafna sem maður líti í þykkasta úr dögg. Hinn
þriðji parturinn af vorum selskap er hér á jarðríki með mönnum til þess að
svíkja mannkynið frá sínum skapara og lokkar þá til með margföldum syndum að
brjóta á móti þeirra guði. og kenna þeim ráð. að þeir skulu dýrka afguði dumba
og daufa og trúa á þá með allri vegsemd. en það er þó ekki til reyndar nema
djöflar og er ég einn af þeim. en ekki guð. Þá mælti Georgíus hlýðið þér nú
herra. hvað yðar guð ber um sjálfur þó að þér viljið og ekki trúa mínum orðum.
og þyki mér það jafn víst að þér munið ekki vilja trúa þó að hann sjálfur sýni
sig eftir því sem hans rétta eðli er til og hvern að þér og yðvir kóngar dýrkið
fyrir guð. og af því herra keisari þér hafið oftlega beðið mig um að snúast frá
mínum guði og til yðvars. Þá vil ég nú að þér herra og allir út í frá vitið
fyrst hverjum að þér þjónið. og frá því þér haldið það og fyrir satt að hann
formá allt hann vill og ræður öllum heimi þá láta hann öngvan þann hlut hér fram
koma er ég býð við nafn míns guðs og herra að hann skuli gjöra. Og sem
andskotinn heyrir þetta. Þá óróaðist hann allur og vildi komast í burtu. Þá
mælti Georgíus þú óhreinn andi skalt vita að ég vil nú án alls haturs eða
öfundar veita þér þá lotningu og æru sem ég veit að þú vildir. mér ef þú mættir.
En það er ekki annað en spott og háðung af öllum og býð ég þér við sannan guð
sem ég trúi á og allir kristnir menn að þú lætur keisarann og alla aðra sem hér
eru sjá þig í þinni réttri mynd sem þú ert. Þegar jafn snart féngu allir að sjá
er í höllinni voru hvar að djöfullinn sat uppá einum stólpa biki svartari og var
hræðilegur að líta í allri sköpun. Þessi óvinur kallaði með æsilegri röddu svo
segjandi, Ó þú almáttugur guð, hvað mikla skömm og háðung fæ ég nú af öllum þar
sem þú gjörir mig opinberann fyrir allri alþýðu. mér forsmánar svo að allir mega
nú bæði vita og fullan skilning á bera að ég er enginn guð og eigi heldur hef ég
neitt vald á sólinni eða öðrum hlutum þó að heimskir menn og vantrúaðir kalla
mig sólar guð og er það ekki nema hégómi og flærð, því að Jesús Christus er
allra hluta allvoldugur, bæði yfir sólu og öðrum hlutum svo gjörsamlega að allir
þeir árar sem féllu úr himnaríki hvert að þeir eru í lofti eða á jörðu og líka í
helvíti megum öngvan hlut gjöra né hindra frá himneskum fagnaði þó vér viljum
nema hann lofi. en sakir vors metnaðar og mikillar drambsemi sem oss fylgir. Þá
liggjum vér þar út um að banna öllum kristnum mönnum og þeirra sálum að koma til
þess óendalegs fagnaðar er vér vorum í frá reknir. en þó að ég ræði um slíka
hluti þá er mér það ekki sjálf rátt. og vil ég Georgíus gefa þér allt þetta til
ef þú vilt offra til mín og veita mér lotningu. og ef þú gjörir svo, Þá mun ég
auka enn á nýju þína sæmd og virðing sem þá er þú hafðir hana mesta af öllum
mönnum. Og svo veit ég eina fagra drottningu og ærið ríka að gulli og öllum
verald- legum auðæfum sem þú vilt kjósa. hana vil ég fá fyrir þig til eigin konu
ef þú vilt vera minn maður og þjóna mér trúlega. Að þessum orðum andskotans hló
sanktus Georgíus og tók upp úr pungi sínum einn gyllinni og mælti, Nú herra
keisarans vil ég fulllgjöra mitt loforð að ofra sólarguði sem ég hef lofað. Þá
gladdist keisarinn og ætlaði að Georgíus myndi vilja offra hans guði og stóð
hann upp og lét klappa til hljóðs að allir skyldu heyra hvað markgreifinn
Georgíus segði. Síðan hóf sanktus Georgíus svo sitt mál. Þér herra keisari og
svo allir aðrir skuluð vita að þeim gyllinni er ég held á ofra ég þeim sólar
guði er hana hefur gjört. en þig leiðir andskoti. sendi ég í nafni Jesú Christi
til neðstu undirdýpa helvítis svo að þú svíkir aldrei menn oftar, og jafnt í
samri stundu hvarf sá vondi andi öllum ásjáandi. En þegar að keisarinn sér að
afguð hans var horfinn svo skyndilega verður hann ákaflega reiður og mælti til
sankti Georgíum, Mjög hefur þú Georgius brugðið af þinni trúlegri lofun er þú
lofaðir mér að veita lotning vorum guði Appollo. en tælt oss og alla aðra er hér
voru nú til samans komnir í hans nærveru með þinni villu og fjölkynngi, svo að
vildi ekki hlýða þínum umyrðum lengur og tók sig á burtu frá oss af þínum völdum
og væri þér það hið besta ráð að friða þig aftur við hann ef þú vilt í friði
vera og gefast á hans vald. þá svöruðu kóngarnir allir og allt hans besta ráð er
í höllinni voru sem með einum munni keisaranum. Herra sögðu þeir, þér sjálfir
hafið heyrt nú fyrir litlu af Appollo guði yðrum. að hann kveðst enginn guð
vera. og öngva mekt sagðist heldur hann hafa á móti þeim guði og herra er
Georgíus heiðrar, nema heldur kvaðst hann vera einn af djöflum. þá varð
keisarinn æfa reiður og stökk upp úr sætinu og fram á gólfið og bauð öllum undir
hlýðni að þeir skyldu koma þar aftur að morgni. k15 Um morguninn er klukkan
hafði slegið átta en það er á voru máli jafnnærri báðu hádegi og dagmálum. þá
kom keisarinn og allur hans her í höllina. og er hann var kominn í sitt hásæti,
Þá tók hann svo til máls og sagði til sinna ráðgjafa, þér kæru vinir gefið mér
gott ráð til þessa. Hvað ég skal gjöra við þennan mann Georgíum. Þvíað ég óttast
mjög fast um að það að hann muni með sinni list fá um snúið öllu mínu ríki og
góðum mönnum bæði frá mér og svo líka frá guðunum sjálfum svo sem hann hefur nú
fyrir komið Appollo vorum sólar guði. Þá svöruðu honum kóngarnir og aðrir
höfðingjar og kváðu þar enn sem fyrr vant um að tala þvíað þeim þætti sem þeirra
af guð myndi lítið hafa að gjöra hjá þeim guði er Georgíus dýrkaði, þar sem hann
bindi þeirra guð með einu orði, og hans undir menn þessi Georgíus gjörir honum
hverja skömm og forsmán ofan á aðra svo að guð yðar herra þorði ekki við halda
sakir þeirrar svívirðingar er hann fékk hér í augliti allra manna þá sem hann
varð að sýna sig fyrir öllum, hvernig hann væri og hvaðan að hann væri kominn.
og af þessum hlutum herra mega þér þá vel skilja, að þar sem hann getur ekki
forsvarað sig með sínum krafti fyrir einum manni. Þá mun hann og ekki réttur guð
vera. þó að vér dýrkum hann. Þá reiddist keisarinn við kóngana er hann heyrði
þessi þeirra svör og mælti. Eigi skyldu þér láta mín orð of mjög sönn verða. Svo
að þessi Georgíus geti snúið yður öllum til sinnar vantrúar og er það mikil
skömm fyrir yður ef þér gjörið nokkuð að hans orðum. þá stóð drottning
Alexandria upp og mælti, fyrir víst herra segi ég yður að enginn er sannur guð,
nema sá sem Georgíus dýrkar og aðrir rétt kristnir menn. en þá sem hann heyrði
hana svo mæla þá lá honum að ganga af vitinu og kallaði með hárri röddu svo
segjandi, Ó vei ó vei mín kæra kvinna. hvað mikla heimsku gjörið þér ef þér
viljið dýrka Jesúm hinn krossfesta en hæða vora guði er oss hafa veitt alla
sælu. og gjörir þú slíka óhæfu þá stendur þér það lítt og muntu þola þar fyrir
miklar pínur á þér ef þú lætur ekki af en vinur þinn Georgíus vissan dauða. Hún
svarar og sagði að hann myndi ráða verða pínum sínum en trú sinni er hún hefði
sönnum guði játað myndi hún ekki yfirgefa né af láta, hvorki fyrir blíðu né
stríðu. Síðan lét keisarinn senda eftir Georgíum Og svo var gjört. Þá mælti
keisarinn við sankti Georgíum er þeir fundust. Seg þú mér hinn þráláti. hver
hefur gjört þig svo djarfann að þú dirfist að vilja konu mína til þinnar
vantrúar með þinni falskri fortölu. Georgíus svarar og sagði: Það skulu þér vita
herra keisari að alla þá kenningu er ég hefi henni kennt iðrast ég ekki. og væri
það loflegt að ég gæti svo yður lært til fullrar staðfestu. Þá vildi ég fyrir
víst ekki af láta. þá reiddist keisarinn ógurlega mjög við sankti Georgíum Síðan
bauð keisarinn að gjöra skyldi eitt mikið hjól. og lét búa það allt utan með
snörpum sverðum til þess að pína og lífdagar heilags Georgíi yrði að styttri. Og
er Georgíus heyrði þetta, féll hann niður til jarðar á sín hné, lofandi guð og
mælti er hann leit hjólið. Drottinn Jesús Christus, kom mér nú til hjálpar, í
þessari minni þrengingu þvíað þú sjálfur veist að ég hef nú ekki annað traust
nema af þér til og það að ég mætti sem flesta daga til þinnar heilagrar trúar
með mínu erfiði áður en ég skildist við. Svo veist þú það og drottinn minn að
þessa stríð er ég held í þínu nafni og fullu trausti á móti þessum ómilda manni
Decíum Gjör ég ekki mér til lofdýrðar eða nokkurs veraldlegs bata. Nema heldur
þér til lofs og allrar virðingar.. og leita ég því til þinnar miskunnar að ég
megi öruggur ávallt blífa í þinni þjónustu. Og þegar að hann hafði endað bæn
sína, þá tóku menn keisarans hann upp og snöruðu honum uppá hjólið er milli
sverðanna og sögðu til hans, Líttu nú Georgius hverja hjálp að þau veita þér nú
Jesús og María er þú treystir svo mjög svo fast uppá. En hann brosti að og
mælti. í öllum stöðum er drottinn nær hann vill. svo er og hans hjálp í öllum
stöðum bæði hjá mér og svo öllum þeim er á hann treysta með fullu trausti nær
hann sem honum þykir nauðsyn til standa. Og í þessu kom ofan úr loftinu mikill
vindur með jarðskjálfta ógurlegum. þá kallaði sanktus Georgíus til guðs
almáttugs og sagði, heyrðu drottinn Jesús Christus. Ég bið þig fyrir stóra sorg
og angist sem þú hafðir í grasgarðinum skírdags kveld þá sem ómildir júðar
höndluðu þig ómiskunnsamlega en þú baðst fyrir svo að þinn sviti snerist í blóð.
Svo bið ég og þig fyrir þá miklu forsmán er þér var veitt þá sem þú saklaus
varst hengdur á krossinn milli tveggja reyfara og veittir öðrum þeirra miskunn
er þig bað. Svo veittu mér þína miskunn í minni náð. Þegar jafnsnart birtist
honum engill guðs og heilsaði á hann með þessum orðum. Gleðst þú Georgíus þvíað
guð er með þér og allur himneskur herskapur gleðst fyrir þína skuld og þinnar
trúlegrar þjónustu. helgir englar lofa og þig og vilja kóróna þig með sér í
eilífri dýrð. og guð drottinn bauð mér að segja þér svo, að hver sem þína písl
heiðrar og á þig kallar. Hvað nær sem þeir biðja þig og það er þeir biðja það
veitir guð þeim fyrir þína skuld. Og fyrir það að þú þolað munt nokkuð á þínum
líkama fyrir þíns skapara skuld, þá vill guð gefa þér að sitja með sér í sínu
ríki utan enda. Og sem Georgíus heyrði þessa fögru lofun af guðs engli þá
þakkaði hann guði margfaldlega sína miskunn. k16 Eftir þessa vitran sem nú var í
frá sagt sýndi drottinn dásamlegt tákn sínum ástvin sankti Georgium svo að
hjólið er fyrr var greint um snerist allt og brotnaði sundur í smá parta. En
sankti Georgíus sakaði öngvan hlut heldur en hann hefði legið í mjúkri hvílu.
Eftir það bauð keisarinn mönnum sínum að vitja þangað er Georgíus ætti að pínast
og hvort að hann væri dauður eða eigi, Þvíað hann vissi ekki af því að engill
guðs hafði talað við hann. og er sendimenn keisarans komu til hans. Þá var hann
að mæla þessi orð, Herra Jesús Cristus þér kann ég aldrei né heldur má full
þakka fyrir það að þú hefur mér óverðugum hjálpað í mínum vandkvæðum, Fyrst þá
sem ég yfirvann Appollo afguð keisarans, og nú í öðru sinni að ég varð ekki
líflátinn af þeim, vij. sverðum er minn líkama áttu að sníða í sundur og hjólið
er nú og sjálft í sundur brotið í smá parta og marga hluti aðra drottinn minn er
þú hefur mér veitta hvað óteljanlegar eru. Og því má ég þér aldregi til fulls
þakka. Þessi orð og mörg önnur viður lík heyrði drottningin Alexandria til
heilags Georgíj og sagði til hans. Ef þér góði herra hafið nú vel lifað í
sællífi. Þá er það vel þakkar vert. Og megið þér hrósa yðari pínu vel þessari.
Er þér gleymið öllum öðrum yðrum píslum er þér hafið áður þolað. Þá svarar
Georgíus Kæra frú. Þessi písl er mér mjög lítil að þola fyrir míns herra og
lausnara skuld fyrir því að hann styrkir mig til að yfir vinna allar mínar
þrautir. Þá mælti drottningin. Góði herra Georgíus Segið þér mér hver hefur
hjálpað yður svo að þér hafið haldið yðru lífi og limum ósködduðum. En ekki
frétti hún að þessu fyrir það að hún vissi það ekki. nema heldur til þess að hún
vildi láta það birtast fyrir öllum er hún hafði nokkurra stund borið leynilega
með sér og brátt mun heyrast. Hann svarar. það hefur gjört drottinn minn Jesús
Cristus en enginn annar. hann er sá er allar þrautir og pínur yfir vinnur. Þá
var þetta sagt keisaranum. En hann brast við reiður. Og gekk þangað er Georgíus
var og drottningin. Og mælti til þeirra jafnsnart er hann kom. Hvort þið ætlið
þið að ég muni að heldur vilja trúa á þann krossfesta Cristum er þessi maður
boðar af. Þá svarar Georgíus það væri þér keisara til mikillar fagnaðar dagur ef
þú tryðir á hann með hreinu hjarta og dýrkaðir hann og hans písl. En ekki sem nú
gjörðir þú. Svo sem nokkuð til háðungar við hann er þú sagðir að hann hefði
pínur og dauða þolað á heilögum krossi. Og er þér þetta þitt tal meir til
fyrirdæmingar en til bata. Þvíað bæði písl og dauða tók hann á sig fyrir vor
skuld en eigi fyrir sína. Fyrir því að vér vorum áður dauðir frá eilífu ljósi.
Og dýrð himnaríkis vistar. En hann bætti vora löstu með sinni pínu. Og keypti
oss aftur frá eilífum dauða með sínum dauða. Og gaf öllum eilífa gleði með sér
og sínum vinum þeim til hans miskunnar vilja leita. Hér með greindi hann og
keisaranum frá drottins vors upp risu. Og uppstigningu til himna og marga aðra
dásemdar hluti er hann gjörði hér í sinni hérvist en það var samt á hans vegna
Decíus. En þó snerist til heilagrar trúar af hans heilagri kenningu heilags
Georgíi. xij. þúsundir fólks ungt og gamalt En er Decíus varð þessa vís varð
hann ákaflega reiður og bauð að allt þetta fólk skyldi líflátast. Og svo var
gjört. Þá mælti Georgíus er hann lét fólkið vera líflátið. Mínir kærustu bræður
og systur verið þér örugg og styrk í guðs trausti. Og kunngjör ég yður öllum
þeim sem hér í dag láta út hella sínu blóði. Eða aðrar píslir taka viljanlega á
sig og sína líkama fyrir guðs skuld. þeirra salir allra skulu fara til eilífs
fagnaðar. Og þar með skulu þær kvittar vera frá allri ánauð og pínum annars
heims. Og þegar eftir á að hann hafði þetta mælt þá var allt þetta fólk líflátið
með öxi. En af þessu morði og manndrápi er Decíus keisari lét gjöra þá varð
honum svo illt við að hann féll úr sætinu er hann sat í og niður á jörð og sagði
til kvinnu sinnar Alexandria. Mín kæra hvað mikið illt er mér orðið vesælum
manni þvíað mér þykir rétt sem ég skyldi deyja út af harmi þeim ég hef fengið af
þessum manni Georgíum því nálega líst mér sem ég verð hafður að undrum allra
manna. Hún svarar heyr mig þú hinn ómildur týranni og gráðugur vargur. Er nú
eigi svo komið fyrir þér sem ég hef fyrir löngu sagt þér. að þú skyldir láta
alla kristna menn vera í friði þó að þú værir svo illur og stríðlyndur að þú
vildir ekki trúa né svo dýrka þann guð er þeir heiðruðu. Og þú með þínum
grimmleik myndir ekki bata þig á þeim. Nema heldur auka þér reiði hans á þig og
þar með eilífa pínu ef þú lætir ekki af. En þú hefur ekki viljað neitt að mínum
orðum gjöra og því kann ekki stórt að slá undrun á það að reiði drottins sé yfir
þig kominn svo illur sem þú ert. Og fyrir þennan skuld að þú vilt með öngvu móti
snúast til betri vegar, Þá vil ég með öllu taka mig frá þér og þinni illsku, og
samaleiðis frá allri skurðgoða villu og dýrkan, En trúa á sannan guð sem skapað
hefur himin og jörð og alla hluti, þvíað hann er guð en enginn annar. en er
Decíus heyrði orð drottningar og hennar vilja hvað ætlaði sér að gjöra. Þá mælti
hann Óvei óvei mér sagði hann, þvíað nú fornemur ég vel að mín ólukka vill upp
hefjast fyrir mér enn á nýju þar sem kvinna mín vill svo bak hverfast við mig og
vorri tign en snúast til kristinna manna trúar. Þá svarar drottningin, Fyrir
víst herra skulu þér það vita að þér skal ég aldrei samþykk vera upp frá þessum
degi til neinna vondra hluta þeirra sem mínum skapara eru gagnstæðlegar og hans
boðorða, Þvíað þú ert sannlega fortýndur ef þú betrar þig ekki, af að guð
kristinna manna gjörir fyrir markgreifans skuld. en þó vilji þér ekki að heldur
láta af að setja þína reiði og grimmleik á því meir á móti honum. Og forþénar
með þessu eilíft helvíti og óendanlegar kvalir og pínur. Fyrsta hugvekja Um
rétta og sanna þekking syndanna Ó, þú heilagi herra og réttláti dómari, mér eru
altíð fyrir hugskotssjónum mínar syndir og ég hugsa á hvörjum degi um þinn
stranga réttlætisdóm, því dauðinn hangir mér yfir höfði jafnan, á hvörri stundu.
Ég hugsa um þann stranga réttlætisdóm á hvörjum degi, því að menn munu verða að
standa reikningsskap af öllu því sem þeir hafa aðhafst á hvörjum degi. Þegar ég
rannsaka mitt líferni og framferði þá finn ég í sannleika að það er
annaðhvört+annaðhvort ónýtt eður ogsvo óguðlegt. Öngvu nýtar eru margar mínar
syndir og athafnir. Þó eru enn fleiri mín orð og munnræður öngvu nýtar, en allra
flest er öngvu nýtt af mínum þönkum og hugrenningum. Já, mitt líferni og
framferði svo sem ég strax sagði er ekki alleinasta öngvu nýtt heldur og einninn
illt og óguðlegt. Í því finn ég ekkert gott, því að þó svo sé að þar í megi
sýnast nökkuð gott þá er það þó í raun og sannleika hvörki gott né fullkomlegt,
því að það er allt flekkað og fordjarfað af saurgun upprunasyndarinnar og
spilltrar náttúru. " Ég óttaðist því öll mín verk að ég vissi þú þyrmdir ekki
þeim sem syndga," sagði hinn heilagi Job. Nú ef sá réttláti Guðs maður klagar
svo, hvað skyldi ég þá, óguðlegur, mega klaga yfir mínum verkum og framferði?
Allt vort réttlæti er svo sem saurugt klæði blóðsjúkrar kvinnu. Nú ef réttlæti
voru er ei öðruvís háttað, og það er svo andstyggilegt og óhreint, hvað meinar
þú þá, kristin sál, að muni vera vort ranglæti og syndir? " Þótt þér gjörðuð
allt það sem yður er boðið," segir vor endurlausnari," þá segið: " Vér erum
ónýtir þrælar"." Nú ef vér erum ónýtir í því þá vér berum oss að hlýða Drottni,
hvað munum vér þá vera svívirðilegir þegar vér yfirtroðum og foröktum hans boð
og befalningar? Það fyrst ég er þér skyldugur um líf og sál og alla dýrkan, sem
það hvört tveggja kann þér að gjalda og í frammi að láta, hvað hef ég þá eftir
það ég kunni þér að bítala fyrir mínar syndir? Þau vor verk sem fyrir vorum dómi
sýnast að vera réttlát, þau eru ei annað en synd að reikna skyldu þau berast
saman við Guðs réttlæti. Eitt eldlegt ljós sýnist skært ljóma í myrkrunum en ef
það er út borið í sólarinnar geisla þá missir það allan sinn ljóma og svo sem
formyrkvast. Oft sýnist það tré að vera keiprétt sem eftir á sannprófast bæði að
vera bogið og hlykkjótt þegar mæliþráðurinn er við það borinn. Svo eins líka
sýnist einn smíðisgripur oft fullkominn fyrir þeirra augum sem hann skoða, þar
þó smiðurinn sér vel að hann er í mörgu ófullkominn og óbúinn. Eins líka er það
margt einskisvert fyrir réttu áliti þess æðsta dómarans sem menn sjálfir virða
mjög heilaglegt verk að vera, því að Guðs dómur og mannanna eru mjög ólíkir. Mér
stendur ógn af mörgum syndum sem ég man mig hafa gjört en þó eru hinar aðrar enn
þó langtum fleiri til hvörra ég ekkert man og af hvörjum ég ekkert veit. Hvör
kann að kannast við það hvörsu oft hann syndgar? Af mínum heimuglegum og
óvitanlegum syndum frelsa þú mig, Drottinn. Ég þori ekki að upplyfta mínum augum
til himinsins, af því að ég hefi styggt þann sem á himnum býr og drottnar. Ég
finn ekkert skjól né hæli hér á jörðunni, því ekki er von neinnrar vináttu né
skjóls hjá skepnunum það fyrst að skepnanna herra og drottinn er af mér styggður
og móðgaður. Minn óvinur, djöfullinn, klagar mig fyrir Guði á þennan hátt
segjandi: " Þú réttlátasti dómari, dæmdu hann að vera mína eign, eftir sinni
verðskuldan, með því hann vildi ekki vera þín eign, eftir þinni framboðinni náð
og miskunn. Hann hefur þér áður tilheyrt vegna þess þú hefur hann skapað en mér
heyrir hann nú til vegna þess hann hefur látið sér þóknast að fremja mín verk.
Hann var þinn því þú endurkeyptir hann með þínum dauða og pínu en minn er hann
nú orðinn af því hann hefur mér hlýðugri verið en þér. Hann fékk af þér
réttlætisins og sakleysisins skrúða en honum hefur hann burt kastað og tekið í
staðinn af mér þessa svívirðilega flík óguðlegs framferðis. Sjáðu, hann kemur
ekki fram fyrir þig í þeim fagra skrúða sem þú hefur honum fengið. Þar fyrir er
réttvísast þú dæmir hann mér til handa og til eilífra kvala með mér og öðrum
fortöpuðum." Hér að auk áklaga mig allar höfuðskepnurnar. Himinninn segir: " Ég
hefi lýst þér svo þú hefur mátt hafa þína unun þar af." Loftið segir: " Ég hefi
gefið þér allra handa slags fugla sem þér skyldu þéna." Vatnið og sjórinn segir:
" Ég hefi gefið þér allra handa fiskakyn þér til fæðis." Jörðin segir: " Ég hefi
gefið þér korn og vín, mat og drykk þér til atvinnu og fósturs en allt þetta
hefur þú brúkað til foröktunar við vorn skapara. Þar fyrir skyldi allur sá góði
sem þú hefur af oss þegið snúast þér til straffs og kvala." Eldurinn segir: " Ég
vil þig uppbrenna." Vatnið segir: " Ég vil þér drekkja," etc. Mig áklaga
heilagir englar sem Guð hefur mér gefið til þjónustu í þessu lífi og til
sambúðar og elskuligrar umgengni í því ókomna lífinu, því að ég hefi með mínum
syndum brotið af mér, bæði þeirra þjónustu hér í þessu lífi svo og líka þá von
sem ég hafði til þeirra samveru og umgengni í því ókomna lífinu. Mig áklagar hér
ofan á eiginlegt sjálfs lifanda Guðs orð, sem að er hans heilaga lögmál, hvört
að útheimtir að ég skuli annaðhvört allt það gjöra sem þar inni stendur skrifað
eður ogsvo fyrirfarast að eilífu. Nú er mér ómögulegt lögmálið upp að fylla en
óbærilegt að eilífu að glatast. Mig áklagar loksins sjálfur Guð, sá strangasti
dómari, hvör að sínu lögmáli hið allra alvarlegast og strengilegast framfylgir.
Þennan dómarann kann ég ekki að véla með neinnri fegrun minna málefna, því hann
er sjálfur vísdómurinn. Undan hans dómsályktan kann ég hvörgi að flýja, því hann
er það almættisveldi sem ríkir í öllum áttum. Hvört skal ég þá flýja? Hvört skal
ég þá skjóls og hælis leita? Til þín alleina, þú ástúðlegi og gæskufulli Jesú,
minn einasti endurlausnari og sáluhjálpari. Miklar og stórar eru mínar syndir,
og það er víst, en miklu stærri er sú bót sem þú vannst á þeim með þinni
forþénustu. Mikið er að sönnu mitt ranglæti en langtum stærra er þitt réttlæti.
Við þetta mitt ranglæti kannast ég, virstu þess því ekki við mig að minnast. Ég
dyl því ekki, þar fyrir lát það fyrir þínu augliti falið. Í hjá mér finnst
ekkert annað en það sem mig kann að fordæma. Í hjá þér finnst ekkert annað en
það sem mig kann sáluhólpinn að gjöra. Margt hef ég það framið hvar fyrir ég
mætti með öllum rétti vera fordæmdur, en samt hefur þú ekki þar fyrir misst þá
náð og gæsku út af hvörri þú kunnir mig aftur hólpinn að gjöra. Í Salómons
lofkvæði stendur að ég skuli fela mig í bjargskorunum. Þú sjálfur ert þetta
hellubjarg en bjargskorurnar eru þín sár og undir. Í þeim skal ég fela mig fyrir
áklögun allra skepna. Mínar syndir hrópa víst upp í himininn en langtum hærra
hrópar þitt heilaga blóð sem er úthellt fyrir mínar syndir. Kröftugar eru mínar
syndir til að áklaga mig fyrir Guði en þúsund sinnum kröftugri er þín sára og
bitra pína til að afsaka mig í hans augliti. Mikið megn hefur mín illskufull
breytni til að fordæma en miklu meir orkar þó þitt allra helgasta framferði til
að gjöra mig sáluhólpinn. Ég appellera mitt mál frá réttlætisdómstólnum og inn
fyrir náðarstólinn og ekki vil ég annars fyrir dóminum standa utan ég megi þar
þína forþénustu og fullnægju fyrir mig bera. Önnur hugvekja Uppvakning til
iðrunar út af umþenkingu og íhugan Kristí pínu Hugleið og athuga, sála mín, þær
bitru og beisku kvalir þíns endurlausnara, sem fyrir þig á krossinum pínist.
Athuga hans sundurflöktu sár þar hann hangir og hans ofraun þar hann öndina upp
gefur. Það signaða höfuðið, fyrir hvörju sig auðmýkja og lítillækka þeir voldugu
himnesku andar, verður í sundur rifið og krassað með þyrnanna broddum. Það
signaða andlitið, sem ber fríðleik langt yfir alla aðra mannanna sonu, verður
með hrákum óguðlegra skálka saurgað og svívirt. Þau blessuðu augun, sem skærari
eru en sólin, formyrkvast og missa sína sjón í andlátinu. Þau allra helgustu
eyrun, sem hlýða eiga til englanna þakkargjörða og lofsöngva, verða að heyra upp
á óguðlegra syndara spott og brigslyrði. Sá signaði munnurinn, sem prédikar út
af Guðs leyndardómum og englunum kennir, verður hér að drekka gall og edik. Þeir
blessuðu fæturnir, fyrir hvörra fótskör vér fram föllum og gjörum vorar bænir,
þeir verða með nöglum niður festir. Þær blessuðu hendur, sem hafa himnana
útþanið, verða á krossinum útþandar. Sá allra helgasti líkami, sem er það allra
hreinasta og óflekkaðasta herbergi og bústaður guðdómsins, verður með svipum
sleginn og með spjóti í gegnum lagður. Já, hann gat ekki hrært neinn lið eða lim
utan alleina sína blessaða tungu, með hvörri hann bað fyrir þeim sem hann
krossfestu. Hann sem með föðurnum stjórnar og ríkir, hann er á krossinum mjög
hörmulega útleikinn af syndugum mönnum. Guð líður hér forsmánarlega pínu. Guð
sjálfur úthellir hér sínu blóði. Af stærð þessa bítalingsins má ráða í hvörri og
hvílíkri hættu að vér, aumar manneskjur, höfum verið staddar. Af svo dýrmætri og
mikið kostandi lækningu má sjá hvað hættulegur að hafi verið vor sjúkdómur. Stór
hafa þau sárin verið sem ekki kunnu að læknast utan með sárum þess lífskröftuga
holdsins Jesú Kristí. Það hefur að sönnu verið þungt krankdæmi, við hvörju
ekkert annað átti en alleinasta dauði læknarans. Athuga með þér, þú kristin sál,
þá brennandi heiftarreiði Guðs í gegn syndinni. Guðs eilífur og elskuligur sonur
bað föðurinn fyrir oss eftir það vorir fyrstu foreldrar höfðu syndgast. Ekki
kunni ennþá að réna hans reiði. Sá hinn sami gjörðist meðalgangari vor hjá
föðurnum, fyrir hvörn hann hafði himininn skapað, en ekki kunni þar með að réna
hans reiði. Endurlausnarinn íklæddist manndómlegu holdi svo að hann meðdeildi
því guðdómsins dýrð og vegsemd, og upp á það að sú manndómlega náttúran
helgaðist þar af, og að sú eitraða syndanna sótt útdrífist úr voru holdi með
þeim sterka læknisdóm fyllilegs réttlætis, hvört þá var orðið samtengt voru
holdi. Ekki kunni ennþá þar með að stillast föðurins reiði. Endurlausnarinn
hlaut að taka upp á sjálfan sig allar vorar syndir og svo allt það straff sem
þær höfðu forskuldað. Þar fyrir lætur hann binda sinn blessaða líkama, hann
lætur slá hann, særa hann, stinga hann, krossfesta, deyða hann og niður leggja
hann í gröfina. Blóðið rennur, dynur og drýpur út af öllum liðum og limum
herrans Kristí, út af ofraun pínunnar. Hans allra helgasta sál hryggist úr máta,
já, hún hryggist allt til dauða og finnur til helvískra kvala. Sá eilífi sonur
Guðs verður að hrópa og klaga þar yfir að hann sé yfirgefinn af sínum himneska
föður. Svo ákaflega sveittist hann blóðinu, og í svo stórri hjartans angist og
hrellingu var hann staddur, að hann varð að þiggja styrk og huggun af einum
engli, hann sem þó hughreystir og styrkir alla engla. Já, hann sem að öllum
lifandi skepnum gefur lífið, verður að deyja. Ef þetta skeður við það græna tréð
hvað mun þá ske við það visnaða? Komi slík hefnd fram við þann heilaga og
réttláta, hvað mun þá ske við þann synduga? Hvað hart mun sá straffa þá enu
ranglátu fyrir þeirra eigin syndir, sem svo hart tekur upp á þann réttláta fyrir
annarlegar misgjörðir? Eða hvörninn skyldi hann kunna að líða það við þrælana
sem hann straffar soninn fyrir svo vægðarlaust? Hvað meinar þú þá þeir munu eiga
fyrir höndum sem hann aldeilis frá sér útskúfar, þar sá líður svo þungar kvalir
sem hann hefur sér allra kærastan? Ef að Kristur slapp ekki fyrir utan straff,
sem þó kom fyrir utan synd, hvað mikils straffs eru þá hinir verðir, þeir sem
koma með syndinni í heiminn, lifa í syndinni og deyja burt í syndinni? Ó, hvað
stór heimska er það að þrællinn er of kátur, þar að sonurinn líður hans vegna
svo harðar hefndir? Er það tilheyrilegt að þrællinn auki synd á synd ofan og sem
leiki sér að ranglætinu, þar syninum verður svo þungsótt að geta mýkt og stillt
föðurins reiði? Ó, hvað óendanleg er Guðs reiði! Ó, hvað óumræðileg er hans
bræði! Ó, hvað órannsakanlega strangt er hans réttlæti! Sá sem svo hræðilega
refsar sínum elskuligum og eingetnum syni, ekki fyrir neina hans eigin sök
heldur alleina þar fyrir að hann vill fría þrælinn, hvað meinar þú hann muni þá
gjöra við þrælinn, sem uggalaust og óttalaust leikur sér að sínum syndum og
illsku, og lætur ekki af? Vel væri til fallið þó þrællinn af ótta skylfi og
titraði og yrði hryggur vegna sinna forþéntu launa, þar sonurinn verður svo hart
straffaður hans vegna, hvör þó til einskis ills hefur unnið. Vel er til fallið
þó þrællinn skelfist og hræðist, sá sem ekki lætur af að misgjöra, þar sonurinn
líður svo margt og mikið fyrir syndirnar. Vel má skepnan vera hrædd, sem
krossfest hefur sinn skapara. Vel má þrællinn vera óttasleginn og uggandi um
sig, sá sem deytt hefur sinn eigin herra. Vel má sá syndugi og óguðlegi vera
óttasleginn, sá sem þann blessaða og heilaga svo þjáði. Nú vel elskuligir
bræður, látum oss heyra það hann til vor hrópar. Látum oss gæta að hvað hann oss
grátandi segir. Hugleið þú, maður, segir hann hvað ég líð fyrir þig og þinna
vegna. Til þín hrópa ég, því að þinna vegna líð ég. Sjáðu það straff sem ég
þoli. Sjáðu þá nagla með hvörjum mitt hold verður í gegnum grafið. Mun nökkur
písl svo stór að líkjast megi við þessa pínu sem ég líð. Og þó að sú ytri kvölin
liggi sárt á þá liggur þó langtum sárara á mér sú innri sorgin, sem kemur þar af
að ég finn og formerki að þú ert svo óþakklátur fyrir allt þetta. Miskunna þú
oss! Miskunna þú oss, hinn einasti miskunnsemdanna herra, og snú þú vorum
steinhjörtum til þín. Amen. Þriðja hugvekja Um ávöxt réttrar og sannrar iðrunar
Rétt og sönn iðran er grundvöllur og upphaf þess eilífa lífs, því að hvar sem að
er sönn iðran þar er og fyrirgefning syndanna. En þar sem er fyrirgefning
syndanna þar er Guðs vingan. En þar sem Guðs vingan og vinátta er þar er
Kristur. Þar sem Kristur er þar er hans forþénusta. Þar sem Kristí forþénusta er
þar er ánægilegur bítalingur fyrir syndirnar. Þar sem að er fullnægjubítalingur
fyrir syndirnar þar er réttlætið. Þar sem réttlætið er þar er glöð og rósöm
samviska. Þar sem er glöð og rósöm samviska þar er heilagur andi. Hvar heilagur
andi er þar er sú guðdómlega þrenning. Þar sú blessaða guðdómsins þrenning er
þar er og einninn eilíft líf. Hvar fyrir að þar sem rétt og sönn iðran er þar er
og einninn eilíft líf. Þar þvert á móti, þar sem ekki er rétt og sönn iðran þar
er og ekki heldur syndanna fyrirgefning, ekki Guðs vinátta, ekki sjálfur
Kristur, ekki Kristí forþénusta, ekki fullnægja nein fyrir syndirnar, ekki
réttlætið, eigi góð né rósöm samviska, ekki heilagur andi, ekki heilög þrenning
og ekki heldur eilíft líf. Ó, hvað blindir erum vér þá að vér drögum undan vora
iðrun. Því skulum vér skjóta henni á frest til morguns? Hvörki morgundagurinn og
ei heldur iðrunin er í voru valdi og því ættum vér að taka það hvört tveggja
meðan það gefst. Þar kemur að vér verðum fyrir dóminum reikningsskap að standa,
ekki alleinasta fyrir eftirkomandi daginn eður morgundaginn heldur og einninn
fyrir þann dag sem í dag er. Ekki er neinum það svo víst að hann muni til
morguns lifa, svo sem það er víst að þeim óguðlega er fyrirdæmingin fyrirbúin.
Guð hefur fyrirheitið þeim syndanna fyrirgefningu sem iðruðust, en það að þeir
skyldu lifa til morguns því hefur hann þeim ekki fyrirheitið. Ekki heyrir þeim
til Kristí fullnægja sem ekki hafa sannarlegt angur og trega í hjartanu vegna
syndanna. Vorar syndir skilja á milli Guðs og vor segir hinn heilagi Jesaja
spámaður en fyrir iðrunina snýr mannskepnan aftur og nálægir sig Guði upp á
nýtt. Sjá til að þú þekkir þína synd og látir þig hana af hjarta angra, þá muntu
vissilega finna að Guð er þér náðugur fyrir Kristum. " Ég útskef eður útslétti
þínar syndir", segir Drottinn. Þar af er að merkja að þær hafa áður verið
uppskrifaðar í þeirri himnesku ráðstofunni, það fyrst þær verða útdregnar eður
að nýju útskafnar. " Snú þínu andliti frá mínum syndum", segir spámaðurinn
Davíð. Þar af er að merkja að Guð lítur til syndanna og gefur gaum að þeim svo
að hann straffi þær fyrir sínu augliti. " Snúðu aftur til vor", segir hinn
heilagi Móses. Þar af er að merkja að syndirnar snúa Guði frá mönnunum og skilja
svo að Guð og menn. " Vorar syndir andsvöruðu oss", segir hinn heilagi Jesaja.
Þar af sjáum vær að þær klaga oss fyrir réttlætisdómstóli Guðs lifanda. "
Hreinsa þú mig af mínum syndum", segir Davíð. Þar af má merkja að syndirnar eru
sá andstyggilegasti saurleiki í Guðs augliti. " Lækna þú mína önd því að ég hefi
syndgað á móti þér", segir og Davíð í öðrum stað. Hér af má sjá að syndin er
eitt skaðsamt og þungt krankdæmi sálarinnar. " Hvörn sem syndgar í móti mér,
þann skal ég útskafa af minni bók", segir endurlausnarinn. Hér af er að merkja
að vegna syndarinnar verða menn útskafnir af lífsbókinni. " Útsnara mér ekki frá
þínu augliti", segir Davíð. Þar af má sjá að syndirnar fá því orkað að maður
verður þeirra vegna útskúfaður frá Guðs augliti. " Tak ekki þinn heilaga anda
frá mér", segir Davíð í sama sálmi. Hér út af er að merkja og skilja að með
syndunum verður sá heilagi andi útrekinn af voru hjartans herbergi og musteri.
Já, heilagur andi verður eins í burt styggður með syndunum svo sem það að
býflugurnar verða í burtu drifnar með reyknum og dúfurnar með illum daun. " Gef
mér aftur gleði þíns hjálpræðis", segir Davíð. Þar af sjáum vér að syndirnar
gjöra hugskotið hryggt og taka í burt alla hjartans hugsvölun. " Landið er
saurgað af þeim sem í því búa, hvörjir eð brjóta Guðs lögmál", segir Jesaja
spámaður. Þar af má merkja að syndin er svo sem eitt næmt eitur sem snarlega og
hættulega kann að spilla og fordjarfa öllu því sem hana snertir. " Af djúpinu
hrópa ég til þín, Drottinn," segir Davíð, með hvörjum orðum hann vill kenna að
syndir og lestir niðursökkvi manneskjunni allt til helvítis. " Vér vorum forðum
dauðir í vorum syndum", segir postulinn. Er þá ekki auðskilið af þeim orðum að
syndin er einn andlegur dauði sálarinnar? Með sjálfviljanlegum syndum sem maður
gjörir þvert á móti samviskunni þá missir hann Guð, sinn skapara. Nú er Guð
eilífur og órannsakanlegur góði, hvað er þá annað að syndga og missa þann eilífa
góða en að taka í staðinn eilífa órannsakanlega eymd og ógæfu? Svo sem Guð er sá
allra besti og ágætasti hlutur meðal alls þess sem nafn hefur, svo er syndin sá
allra versti og andstyggilegasti sem nefnast kann. Kross og mótgangur er ekki
illur í sjálfum sér í raun og sannleika, því hann leiðir eftir sig margt gott.
Að kross og mótgangur sé einn góður hlutur það bevísast þar af að hann kemur frá
Drottni, frá hvörjum ekki kann að koma nema gott því hann sjálfur er sú æðsta
gæska og góði. Kross og mótgangur átti heima hjá Kristó svo lengi sem hann
umgekkst í þessu lífi. Nú er það auðvíst að ekkert það sem í raun og sannleika
er í sjálfu sér illt kann að eiga heima hjá þeim besta herranum, hvörjum öll
gæska er eiginleg. Kross og mótgangur leiðir og einninn manninn til eilífra
gæða, það er til eilífs lífs, og því kann hann í sannleika ekki illur að
kallast. Fyrir kvöl og pínu, eður svo sem í gegnum kvöl og pínu, þá inngekk
Kristur í sína dýrð. Eins líka innganga og þeir hinu kristnu til þess eilífa
lífsins í gegnum aðskiljanlegar eymdir og hörmungar. Þar fyrir er enginn hlutur
svo illur og vondur sem syndin, hvör eð dregur manneskjuna frá þeim allra æðsta
góða, sem er frá hennar Guði og skapara. Þess meir sem þú nálgast Guð, þess
lengra ertu í burt frá syndinni og þess nær sem þú ert syndinni, þess fjær ertu
Guði. Ó, hvað heilsusamlegur og ágætur hlutur er þar fyrir iðrunin, hvör að
leiðir og dregur aftur frá syndinni og til Guðs lifanda. Syndin er í raun að
reikna svo stór svo sem sá er sem hún er á móti drýgð og brotin. Nú vitnast svo
um Guð, á móti hvörjum allar syndir verða framdar, að himinn og jörð fái hann
ekki inniluktan. Hvað ógnarleg má þá vera stærð syndarinnar? En allt um það þá
er iðrunin svo stór að þá hún skyggir á syndirnar þá kunna þær ekki að verða
séðar lengur af Guði. Þann hinn synduga áklagar samviskan, hvörja hann hefur
saurgað. Skaparinn, hvörn hann hefur móðgað. Sökin, á móti hvörri hann kann ekki
að þræta, og skepnur Guðs, með hvörjar hann hefur illa og óréttilega farið. Já,
englar Guðs, sem hann hefur frá sér fælt svo títt, og djöfullinn, hvörs vilja og
áeggjun hann hefur hlýtt. Ó, hvað nytsamlegur og heilsusamlegur hlutur er þá þar
fyrir iðrunin, sem að oss fríar frá svo stórum og hættulegum kærumálum og
áklögunum. Kappkostum þar fyrir í Jesú nafni, kappkostum að ná svo dýrmætum og
kröftugum læknisdóm fyrir svo skaðnæmri og banvænnri sótt syndarinnar. Hvör sem
gjörir ekki fyrri iðran en í sjálfum dauðanum, hann yfirgefur ekki sjálfur
syndina heldur yfirgefur syndin hann, því hann kann varla lengur að syndga þó
vildi. Þar finnst varla neitt dæmi að neinn hafi gjört sanna iðran sem eigi
hefur tekið sig til að iðrast fyrri en mitt í sínum dauða og andlátsstundu, utan
alleina ræningjans á krossinum. " Ég hefi þénað þér í fjórtan ár og því er nú
tíminn til kominn að ég hugsi um fyrir sjálfum mér og mínu húsi", sagði hinn
heilagi Jakob forfaðir við mág sinn Laban. Hafir þú nú þjónað þessum heimi í svo
langan tíma, eður kannske lengur, mun þá ekki ráðlegt að taka til að hugsa
nökkuð fram í veginn um velferð sálarinnar? Vort hold eykur sig í syndunum
daglega, því væri þörf að andinn, eður innri maðurinn, afþvægi þær daglega með
tárum iðranarinnar. Þau iðrunartár fá sinn kraft í blóðinu Kristí. Kristur er
þar upp á dáinn að syndin skyldi í oss deyja. Skyldum vér þá vilja leyfa henni
að lifa í vorum hjörtum, hvörri að Kristur svo alvarlega vildi fyrirmuna að lifa
í oss að hann útgaf þar til sitt eigið líf í dauðann? Guðs sonur gengur ekki inn
í þess manns hjarta með náðinni þar sem Jóhannes hefur ekki áður tilbúið honum
veg með iðruninni. Guð deyðir fyrst með angri og trega, svo hann síðan lífgi með
huggun heilags anda. Hann leiðir fyrst til helvítis með tilfinningu til Guðs
reiði, svo hann leiði aftur þaðan með sætleikssmekk guðlegrar náðargæsku. Elísa
spámaður heyrði í sinni vitran fyrst koma einn mikinn og sterkan stormvind sem
um koll kastaði fjöllunum og sundurmolaði björgin og steinana, og eftir þann
stormvind stóran jarðskjálfta, og eftir jarðskjálftann sá hann mikinn eld, en um
síðir fann hann að kom einn hægur og mjúkur vindblær. Fyrir vindblæ þennan
merkist Guðs ástarylur, til hvörs manneskjan kann ekki að finna utan áður hafi
undan farið ógn, skelfing og sárt svíðandi samviska vegna syndarinnar þekkingar,
því sá sem huggast skal hann verður áður að vera orðinn hryggur. Sá sem seðjast
skal, hann verður áður að vera hungraður. Guð læknar einskis þess sár sem ekki
kannast við þau og lætur sér þykja raun að þeim. Guð skýlir ekki syndunum utan
þú þær áður viðurkennir og dragir af þeim skýluna. Hann fyrirgefur ekki þá synd
sem þú vilt eigi meðkenna fyrir synd. Hann gjörir þig ekki réttlátan utan þú
viðurkennir og þekkir þig áður ranglátan. Hann huggar þig ekki utan þú finnir í
hjá sjálfum þér öngva huggun. Soddan rétta og sanna iðran virstu, góði Guð, með
þínum heilaga anda að uppvekja í oss og vorum hjörtum. Amen. Fjórða hugvekja Um
það sæta Jesú nafn Ó, þú góði Jesú, vertu mér Jesús, það er frelsun og hjálp
minnar sálar. Og miskunna mér, þú sem hefur þitt nafn af frelsun og miskunn. Þó
mitt líferni fordæmi mig þá samt mun nafnið þitt, Jesú, gjöra mig sáluhólpinn.
Fyrir þetta þitt sæta nafn bið ég þú gjörir við mig eftir því sem þitt sæta nafn
hljóðar, það er að þú frelsir mig og hjálpir frá fordæmingunni. Með því þú ert
sá sanni og mildi hjálparmann þá muntu og einninn þá til náðar taka sem snarlega
hafa miklar og stórar syndir drýgt. Miskunna þú mér, góði Jesú, á meðan
miskunnartíminn yfir stendur, svo ég verði ekki af þér fordæmdur seinna meir,
þegar náðartíminn er úti og tími dómsins og réttlætisins tekur til. Þótt þú
takir mig inn í fang og skaut þinnar miskunnar þá verður þar eins mikið rúm
handa öðrum eftir sem áður, svo enginn þarf þaðan fyrir mig úti að lykjast. Þó
þú, góði Jesú, gefir mér molana af þinni gæsku og miskunn þá mun engin þurrð á
henni sjást samt sem áður. Þú ert minna vegna fæddur, minna vegna umskorinn,
minna vegna ertu og einninn Jesús orðinn, það er vor hjálpari og frelsari. Ó,
hvað sætt og hjartanlega gleðilegt er þetta nafnið! Hvað er Jesús annað en
sáluhjálpari? Hvað kann þá þeim sáluhólpnu að bera til meina? Hvað er það annað
sem vér kunnum að girnast, óska oss eður vænta auk sáluhjálparinnar? Taktu mig,
Drottinn Jesú, inn í tölu þinna elskuligra barna svo ég kunni ásamt með þeim að
lofa og dýrka þitt heilaga lífskröftuga nafn. Þótt ég hafi firrt mig mínu
réttlæti, sem þú hafðir mér gefið í upphafi, þá hef ég ekki kunnað að sneiða þig
þinni miskunnsemi sem hvörki hefur upphaf né enda. Svo hægt sem mér hefur verið
að steypa mér í fyrirdæmingu og dauðann, svo hægt er þér að frelsa mig. Minn Guð
og Drottinn, gæt ei svo frekt að mínum misgjörðum að þú gleymir þinni
miskunnsemi. Lát ekki svo mikið ríða mínar syndir að þær kunni upp að vega þína
forþénustu og sýnast þyngri en hún í metaskálum þíns réttlætis. Sjá þú ekki svo
grannt eftir minni illsku að þú gleymir þinni gæsku. Minnstu ekki þinnar reiði
við mig sekan heldur minnstu þinnar miskunnsemdar við mig auman. Þú sem mér
hefur gefið það hjartalag að ég kunni að láta mig langa til þín af hug og
hjarta, muntu nökkuð vegna þinnar hjartagæsku geta þá falið þig fyrir þessari
minni hjartans girnd og eftirlangan? Þú hefur fram fyrir mig sett minn
óverðugleika og syndir, með hvörjum ég hef með réttu forþénað eilífa
fyrirdæming. Muntu nú geta byrgt fyrir minnar sálar augum þína forþénustu og
þitt fyrirheit mér útgefið um það eilífa lífið? Mitt málefni kemur að sönnu
undir dóm á himninum en það gleður mig að í þeirri himnesku ráðstofunni þá var
þér gefið það nafn sem merkir frelsi og lausn, því að af himnum ofan kom
engillinn með það signaða Jesú nafn til Maríu meyjar. Ó, þú allra miskunnsamasti
Jesú, hvörjum skaltu vera Jesús það er frelsari, ef þú skyldir ekki vera þeim
aumu syndurum Jesús, sem leita sér náðar og hjálpar hjá þér einum? Þeir sem
treysta upp á sitt eigið réttlæti, þeir leita frelsis og sáluhjálpar hjá sjálfum
sér. En með því ég finn það ekkert í hjá mér með hvörju ég kunni að hafa
forþénað eilíft líf þá flý ég til þín, þú góði frelsari og hjálparmann. Hólpinn
gjör þú mig, sem fram fyrir þig kem fordæmdur. Miskunna mér sem til þín kem
syndunum hlaðinn. Gjör mig réttlátan, sem til þín kem óréttlátur. Gef mér sigur
í mínu máli, sem er þunglega áklagaður. Þú, Drottinn, ert sannleikurinn og því
er þitt nafn í sannleika það hið sama sem það þýðir. Þar fyrir láttu það og
einninn sannast á mér. Vertu mér og einneginn Jesús, það er sáluhjálpari og
heilsugjafari. Vertu mér Jesús í þessu lífi. Vertu mér Jesús á dauðastundunni.
Vertu mér Jesús á þeim ysta dómi. Vertu mér Jesús í því eilífa lífi. Án efa
muntu mér á öllum þessum tímum Jesús, það er frelsari og hjálpari reynast, því
að svo sem þú ert óumbreytanlegur í þinni veru svo ertu óumbreytanlegur og altíð
hinn sami í þinni miskunnsemi. Ekki muntu mín eins vegna, þó ég sé aumur
syndari, umbreyta þínu nafni heldur muntu ogsvo vera mér Jesús, frelsari, því þú
út rekur öngvan þann frá þér sem til þín kemur. Þú sem mér hefur gefið það sinni
að vilja koma til þín, þú munt og einninn það veita að þá ég kem þá verð ég
einninn og meðtekinn og ekki útskúfaður, því að þín orð eru líf og sannleiki.
Þar fyrir þótt að upprunasyndin hvörja ég hefi í náttúrunni og með náttúrunni
erft eftir mína fyrstu foreldra hún fordæmi mig þá ertu þó samt minn Jesús sem
mig frá henni frelsar. Þótt minn syndsamlegur getnaður fordæmi mig þá ertu þó
samt minn Jesús. Þótt mín saurug og syndum spillta fæðing, sem er bölvan
lögmálsins undirorpin, hún fordæmi mig, þá ertu þó samt minn sáluhjálpari eður
Jesús. Þótt syndir míns ungdóms fordæmi mig þá ertu þó samt minn Jesús. Þótt
allt mitt framferði, sem hefur verið saurgað og flekkað alla mína lífdaga með
hræðilegum glæpum og stórsyndum, það fordæmi mig, þá ertu samt og blífur minn
Jesús. Þótt dauðinn, hvör að er forþént laun minna saka og synda, hann fordæmi
mig, samt ertu minn Jesús. Í hjá mér er synd, óverðugleiki og fordæming en í
þínu nafni er réttlætingin, útvalningin og sáluhjálpin. Í þínu nafni er ég
skírður, á þitt nafn trúi eg, í þínu nafni vil ég deyja, í þínu nafni vil ég
upprísa, í þínu nafni fyrir dóminn koma. Í þessu nafni eru oss allir góðir
hlutir til reiðu og í því innluktir svo sem í einum ríkulegasta fésjóð. Þessum
fésjóð kann ekkert annað að sóa eður eyða en alleina mín eigin vantrú. En að það
megi ekki ske, þess bið ég þig, minn endurlausnari, fyrir þetta hið sama þitt
nafn, upp á það að ég ekki af mínum sjálfskaparvítum og vantrú fortapist, hvörn
þú vilt með þinni dýrmætu forþénustu og með þínu heilsusamlega og lífskröftuga
nafni hólpinn gjöra. Amen. Fimmta hugvekja Hvörninn maður skal í andlátinu
styrkja og hughreysta sína trú út af íhugan þeirrar elsku sem herrann Kristur
hefur sýnt mannlegu kyni, þar hann þoldi dauða og kvöl fyrir það Sjá hvað stóran
órétt ég gjöri þinni heilögu pínu sem þú hefur fyrir mig liðið, ó, herra Jesú,
þar mitt hjarta hryggist og mín sál angrast þar af að hún hefur engin sín eigin
verk eður forþénustu fyrir sig að bera. Langtum meir ætti mínu hjarta og sálu að
vera umhugað um þína helgustu pínu, því að þín pína er það góða verkið sem ég má
alleina fyrir mig bera og þín hlýðni alleinasta er mín forþénusta. Órétt gjöri
ég þá þinni sáru pínu ef ég leitaði við að setja upp á hana bót og lappa minna
góðra verka, þar þó þín pína og hennar forþénusta hefur öngvan brest en lappar
minnar eigin forþénustu eru ljótir og til einskis fyrir þínu augliti. Ef ég
fyndi mig í sjálfum mér réttferðugan, til hvörs ætti mér þá þitt réttlæti? Eður
hvar til skyldi ég þá þitt réttlæti svo freklega girnast? Vilji ég stóla upp á
lögmálsins verk, þau sem ég kann að gjöra, þá verð ég út af lögmálsins ályktan
fordæmdur. En Guði sé lof, sem mér kennir það að þekkja að ég er ekki undir
lögmálinu heldur undir náðinni. Ég hefi lifað óguðlega og syndgast í himininn og
fyrir þér, ó, þú allra heilagasti herra og faðir, svo ég er nú ekki verðugur að
kallast þinn sonur. Samt bið ég þú virðist að kalla mig þinn þræl. Lát mig ekki
ganga á mis við þína pínu né hennar heilsusamlegasta ávaxtar synjað verða. Lát
ekki þitt hið allra helgasta úthellta blóð verða svo ókröftugt að það geti ekki
fært þann ávöxt hjá mér að mín sála verði í því sáluhólpin. Syndirnar hafa altíð
hingað til lifað í mínu holdi. Láttu þær nú loksins mega fyrir mitt andlát út af
deyja. Mitt hold hefur allt hingað til haft yfirráð yfir mínum anda, lát nú þar
fyrir andann um síðir mega yfirhönd hafa og sigur vinna á holdinu. Lát þann ytra
manninn forrotna og verða orma- og maðkafæðu, svo sá innri kunni að verða
upphafinn til dýrðarinnar. Ég hefi allt hingað til hlýtt djöfulsins áeggjan og
illum innblæstri, en gefðu nú, Drottinn, mér að sá skaðlegi óvin megi nú loksins
undirtroðinn verða undir mínum fótum. Ég veit djöfullinn forsómar sig nú ekki og
að hann er nú nálægur og áklagar mig nú fyrir þér, en hann hefur ekkert með mig
að gjöra. Dauðans ógnarleg ásýnd skelfir mig en það hughreystir mig þar á mót að
dauði þessi muni gjöra enda á mínum syndaathöfnum, og muni vera svo sem upphaf
og inngangur til eins heilags framferðis. Nú loksins héðan af mun ég geta
fyllilega þóknast þér, minn Drottinn, nú loksins mun ég í því hinu góða svo
styrkur verða að ég aldrei héðan af hneygist né teygist til nökkrar illsku.
Djöfull og dauði hræða mig með mínum syndum en ég vil vísa þeim til að áklaga
þann sem upp á sig tók allan minn vanmátt, hvörn og Drottinn sló sökum minna
synda. Mín skuld er að sönnu mjög stór og af henni kann ég ekki hið minnsta að
bítala en sá sem í borgun hefur fyrir mig gengið hann er svo ríkur og
gæskufullur að hann bæði kann og vill mig kvittan gjöra, og því er allt mitt
traust á honum alleina og á hans hjartagæsku. Bítali sá fyrir mig sem fyrir mig
hefur í borgun gengið. Svari sá til minna misverka sem mína sök hefur að sér
tekið. Ég hefi að sönnu syndgað, Drottinn Guð, og mínar syndir eru óteljanlega
margar og óumræðilega stórar, en samt skal ég ekki vera sekur í þeirri
hræðilegustu synd og illgjörð að ég væni þig lygi eður vilji þér ei trúa, hvör
eð vottar bæði með orðum og verkum, já, og einninn með þínum dýra eiði, að
fyllileg bót og bítalingur sé kominn fyrir mínar syndir. Svo hræðist ég nú ekki
mínar syndir því þú ert mitt réttlæti. Ég hræðist ekki mína heimsku og fávisku
því þú ert minn vísdómur og speki. Ég hræðist ekki dauðann því þú ert mitt líf.
Ég hræðist öngva villu því að þú ert minn sannleiksvegur. Ég hræðist ekki
forrotnunina því að þú ert mín upprisa. Ég hræðist ekki dauðans harmkvæli því þú
ert mín hjartans gleði og geðfrói. Ég hræðist ekki þann stranga og síðasta dóm
því að þú ert mitt réttlæti. Láttu út fljóta og renna til minnar þyrstrar og
uppþornaðrar sálar vökva þinnar lífskröftugu náðar og huggunar. Minn andi
hjaðnar nú og svo sem upp þornar en innan skamms mun hann í mér endurkvikna og
glaðvær verða. Mitt hold fer nú hnignandi til forrotnunar en innan skamms mun
það aftur blómgast. Ég verð nú að rotna og foreyðast, en úr þessari rotnan og
foreyðingu muntu mig frelsa, þú sem hefur mig frelsað frá öllu illu. Þú hefur
skapað mig, hvörninn kann verk þinna handa að forganga? Þú hefur keypt mig frí
frá öllum mínum óvinum, hvörninn kann dauðinn þá að hafa vald yfir mér? Þú hefur
til kostað þínum líkama og blóði, lífi og æðum, já, sjálfum þér, til þess að
kaupa mig aftur í frið og frelsan og að gjöra mig aftur sáluhólpinn. Með hvörjum
rétti skyldi þá dauðinn mega halda því sem þú hefur með svo dýrmætu verði keypt
og til þín leyst? Þú, Drottinn Jesú, ert sjálft réttlætið, því munu syndir mínar
ekki kunna að megna á móti þér. Þú ert sjálft lífið og upprisan og því mun minn
dauði verða undan þér að láta. Þú ert sannur Guð, því mun djöfullinn ekkert mega
sér á móti þér. Þú hefur gefið mér þinn heilaga anda til eins pants upp á allt
það gott sem þú hefur mér fyrirheitið. Við þennan pant uni ég mér, við hann gleð
ég mig, af honum hrósa ég mér, trúandi því staðfastlega og án alls efa að ég
muni innleiddur verða til brúðkaups þess blessaða lambsins. Þá verður þú mitt
brullaupsklæði, minn hjartanlegasti brúðgumi, því að í skírninni íklæðist ég
þér. Þú munt því fullkomlega dylja mitt klæðleysi með fegurðarskrúða þíns
signaða réttlætis. Við þennan fegursta réttlætisskrúða vil ég öngvaninn eginn
festa þá ljótu leppa og tötra míns eiginlegs réttlætis eður minna góðra verka.
Hvað er réttlæti vorra eigin verka annað að reikna en saurugur dúkur einnrar
blóðfallssjúkrar kvinnu? Hvörninn skyldi ég dirfast að festa þann
andstyggilegasta klút upp á það allra dýrmætasta réttlætisins klæði herrans
Kristí? Í þessum þínum dýrmæta réttlætisskrúða skal ég fram koma á efsta degi
fyrir þitt auglit, þegar þú dæmir heimskringluna með réttvísi og sanngirni. Í
þessum skrúða skal ég koma fram fyrir þitt auglit í dýrð þíns himneska ríkis að
eilífu. Þessi fagri og dýrmæti skrúðinn mun hylja mína blygðun og mitt brigsl
svo að þess verði aldrei framar meir minnst um alla eilífð. Þar mun ég birtast
og sjást, dýrlegur og heilagur fyrir þínu augliti, og þetta mitt hold og þessi
minn líkami mun þá íklæðast eilífri dýrð og vegsemdarljóma. Já, þeirri dýrð og
vegsemdarljóma sem aldrei dvín og aldrei þverrar um eilífð allra alda. Kom þú
snarlega, herra Jesú, allir þeir sem þig af hjarta elska segja, kom þú snarlega
og dvel ei lengur. Sjötta hugvekja Huggun einnrar iðrandi sálar sem henni
stendur af pínunni Kristí, útdregin af orðum hins heilaga Anselms læriföður Öll
vegsemd og hrósan kristinna manna er komin undir forsmán og fyrirlitningu
herrans Kristí og hans pínu. Öll þeirra hægð og rósemd stendur þeim út af sárum
og benjum endurlausnarans. Vort líf er falið í hans dauða, vor vegsemd í hans
upphafningu. Ó, hvað mikil er þín miskunnsemi, þú himneski faðir og almáttugi
góði Guð! Að styggja þig, það kunni ég að geta gjört af mínum krafti, en hitt,
að sætta mig aftur við þig, því kunni ég ekki fá orkað af mínum krafti. Þar
fyrir gekkstu til og komst mér aftur í sætt við sjálfan þig með pínu og dauða
þíns sonar. Hugleið nú þar fyrir, þú heilagi herra Guð, þá furðanlegu
samtengingu mína við þig, þar þinn eingetinn son er orðinn hold af mínu holdi og
blóð af mínu blóði, og fyrirgef mér þess vegna þá synd og saurgan sem ég ber í
mínu holdi. Á líttu það sem þinn góði sonur hefur liðið og fyrirgef þess vegna
það sem þinn illur þræll hefur brotið. Mitt synduga hold og blóð hefur reitt þig
til reiði en þíns sonar allra helgasta hold og blóð stillir þig aftur til friðs
við mig. Mikið illt hefur mín illska og óhlýðni forskuldað en langtum meira gott
hefur gæska og hlýðni míns endurlausnara forþénað. Mikið og stórt er mitt
óréttlæti en miklu meira og stærra er þó míns endurlausnara réttlæti, því að svo
mikla yfirburði sem Guð hefur yfir synduga mannskepnu svo mikið hefur og gæskan
herrans Kristí yfir mína illsku. Allt það ég er er þitt og þér undirgefið, lát
það og einninn vera allt af þér elskað. Þú sem gefur mér þá náð að ég geti þig
beðið, veittu mér og einninn þá náð að ég verði bænheyrður um það ég um bið. Þú
veitir mér þá náð að ég leita þín, veittu mér og einninn þá miskunn að ég fái
þig fundið. Þú kennir mér að knýja á náðardyrnar, ljúk þar fyrir upp fyrir mér
þar ég á kný. Þú hefur gefið mér að girnast þína náð, gef þú mér og að öðlast
hana. Þú hefur gefið mér viljann til þess góða, gef mér og einninn það sama að
geta framkvæmt. Þú heilagi herra Guð og réttferðugi dómari, sé svo ég dylji
mínum syndum þá eru þær ólæknanlegar en ef ég opinbera þær þá eru þær
viðurstyggilegar. Þær særa mig í hjartanu og skelfa mig í samviskunni. Haltu nú
þar fyrir ekki inni þinni stóru náð, Drottinn, með því þú finnur í hjá mér svo
stóra eymd. Mikla og stóra synd finnur þú hér í hjá mér. Láttu þar fyrir þess
stærri og yfirgnæfanlegri vera náðina. Ó, himneski faðir, úthelltu ekki þinni
reiði yfir mig með því þú hefur áður slegið þinn hjartans son vegna minna synda.
Góði Jesú, friðaðu mig frá Guðs reiði, þú sem hana barst sjálfur minna vegna á
krossinum. Þú heilagi verðugi andi, skýl þú mér með þinni huggun fyrir Guðs
reiði, þú sem í guðspjallsins fyrirheitum boðar öllum þeim náð og miskunn sem
hafa iðrandi sál og sundurknosaðan anda. Ó, þú heilagi Guð og réttláti dómari,
ekki veit ég þann stað í hvörn ég kunni að flýja undan þinni reiði. Fari ég upp
í himininn, þá ertu þar. Fari ég niður til helvítis, sé, þá ertu þar nálægur.
Þótt ég taki upp á mig vængi morgunbirtunnar og búi hjá ystu hafsins endimörkum,
þá leiðir þín hönd mig þaðan og þín hægri hönd nær mér þar. Þar fyrir skal ég
flýja til Kristum og fela mig í hans sárum. Ó, þú miskunnsami faðir, á líttu
líkama þíns sonar, hvörsu hann var allur sundurflattur í sárum, og líttu ekki á
mín syndasár. Þíns sonar blóð þvoi og hreinsi mig af öllum saur og óhreinindum
minna synda. Heyrðu þær heitu og alvarlegu bænir þíns hjartans sonar, hvörjum
hann úthellir fyrir þér um sáluhjálp þeirra útvöldu. Ó, heilagi herra Guð og
réttferðugi dómari, mitt líferni og framferði gjörir mig óttasleginn, því ef það
er innvirðulega yfirskoðað og rannsakað þá er þar ekkert annað að finna en
annaðhvört synd eður ávaxtarleysi. Og þótt að þar megi sýnast að vera nökkur
góður ávöxtur þá er hann þó annaðhvört með hræsni mengaður eður af einhvörjum
öðrum ófullkomlegleika spilltur og fordjarfaður, svo að hann þar fyrir
annaðhvört+annaðhvort kann ekki að þóknast eða ogsvo hann stórlega misþóknast í
þínu augliti. Að sönnu þá er allt mitt framferði annaðhvört+annaðhvort
fordæmanlegt vegna syndarinnar eður foraktanlegt vegna ávaxtarleysisins. Já, það
er ekki alleinasta vegna ávaxtarleysisins foraktanlegt heldur og einninn í raun
og sannleika fordæmanlegt, því að hvört það tré sem ei færir góðan ávöxt skal
upphöggvast og í eldinn kastast. Ekki er alleinasta því trénu í eldinn kastað
sem færir af sér illa ávexti heldur og einninn hinu sem öngva ávexti færir. Ég
skelf af þeirri umþenkingu þegar ég hugsa um hvörsu þeir sem á vinstri hönd
dómarans standa á efsta degi verða fordæmdir alleinasta þar fyrir að þeir höfðu
ekki gjört neitt af því góða sem Guði þóknaðist. Þeir höfðu ekki gefið hungruðum
að eta og ekki þyrstum að drekka, ekki vitjað þeirra sjúku og ekki klætt þá
nöktu. Ó, þú visna og ávaxtarlausa tré, sem hefur forþént að kastast í eilífan
eld, hvörju viltu svara eður hvað viltu fyrir þig bera á þeim degi þegar af þér
verður heimtur reikningsskapur þar af hvað þú hefur gjört á öllum þeim tíma sem
þú hefur lifað hér í heimi? Þá mun verða gætt að hvörju höfuðhári og þar mun
ekki skjótast um eitt augnablik tímans. Ó, hvað hart mun þá að þrengja á allar
síður þegar öðrumegin standa syndirnar með sinni harðri áklögun en öðrumegin
Guðs stranga réttlæti með sinni skelfilegri ógnan. Þegar niður undir eru
uppsperrtar þær hræðilegu kverkar og gin helvítis en uppi yfir reiður og byrstur
dómari, innan fyrir nagandi samviska, utan til veröldin öll í einum loga. Nú ef
sá réttláti verður þá naumlega hjálplegur, hvað skal þá verða um þann óguðlega
sem svo er staddur og á sig kominn? Honum er óbærilegt í Guðs augliti að
standast en að skýla sér er ómögulegt. Hvaðan skal þá sálu minni koma frelsi?
Hvaðan skal henni koma ráð eður úrræði? Hvör er sá sem heitir engill hins mikla
ráðs? Jesús er sá hinn sami, í millum hans handa er ég skjálfandi og titrandi.
Hughreyst þig nú aftur, sála mín, og örvæntu þér ei náðar né miskunnar. Vonaðu
upp á þann sem þú hræðist. Flýðu aftur til hans frá hvörjum þú ert áður flúin.
Ó, Jesú Kristí, fyrir þitt sæta og huggunarsama nafn, sem merkir frelsan, þá
gjör við mig eftir þessu þínu nafni. Á líttu mig auman og veslugan, sem ákalla
þitt nafn. Þótt þú takir mig inn í það stóra og útbreidda skaut þinnar miskunnar
þá verður þar jafnmikið rúm eftir sem áður og þar þrengist enginn út þar fyrir.
Það er víst satt, minn Drottinn, að mín samviska hefur forþént eilífa glötun og
mér er ekki mögulegt sjálfum þar fyrir að bæta. En hér á móti er það
óbrigðanlega satt að þín miskunn er þúsund sinnum stærri en nökkurt brot eða
misgjörð kann að vera. Í þér, Drottinn, er öll mín von og því mun ég ekki til
skammar verða ævinlega. Sjöunda hugvekja Um ávöxt pínunnar Kristí Svo oft sem ég
þenki um pínuna Kristí þá kann ég ekki annars en að vera sterkustu vonar um Guðs
elsku við mig og minna synda fyrirgefning. Hann hneygir niður höfuðið í sinni
blessuðu pínu til að kyssa oss. Hann útbreiðir báða arma til að faðma oss. Hann
upplýkur höndunum til að útdeila oss sínum gáfum. Hann lætur opna sína síðu til
þess að sýna oss inn í það heita elsku hjartað sitt sem hann hefur til vor. Hann
lætur upphefja sig frá jörðunni upp á krossinn svo hann dragi alla upp í
hæðirnar með sér. Hans sár eru blá af ofrauninni en ljómandi af elskunni. Göngum
því inn um hans opnuðu sár og skoðum hans hjartalag sem hann hefur til vor. Að
sönnu er þar gnægð endurlausnarinnar hjá honum, því að þar draup ekki aðeins
einn blóðdropi af hans signaða líkama heldur útstreymdi hans allra helgasti
dreyri svo sem nökkurs konar flóð eður fossar af hans fimm líkamans limum,
höndum, fótum og síðu. Já, svo sem vínberið í vínþrúgunni sundursprengist af
þeim ofurþunga sem á því liggur, og útgefur því sinn lög á allar síður, eins
gekk það til í pínunni herrans Kristí. Hans blessaður líkami pressaðist undir
ofurþunga vorra synda og guðlegrar reiði og úthellti því á allar síður þeim
signaða lög síns rauðlitaða blóðs. Þegar Abraham vildi offra sínum syni í
brennifórn þá sagði Guð til Abrahams: " Nú merki ég í sannleika að þú elskar
mig." Mættum vær þá ekki miklu framar þekkja elskuþel Guðs við oss, þar af að
hann vildi framselja sinn elskuligan son í dauðann fyrir oss og láta hann verða
eina friðþægingarfórn fyrir vorar syndir? Drottinn vor elskaði oss þegar vér
vorum hans óvinir, hvörninn skal hann þá ekki elska oss þá vér vorum sættir við
hann? Meinar þú þá að faðirinn kunni nökkurn tíma að gleyma svo dýrmætu blóði
síns sonar, þar hann þó gleymir ekki tárum guðhræddra heldur telur þau öll og
saman reiknar? Skyldi Kristur, þar hann er nú lifandi, geta gleymt þeim hvörja
hann svo heitt elskaði allt í dauðann? Skyldi hann nú geta gleymt þeim í sinni
dýrð og vegsemd hvörra vegna hann leið svo forsmánarlega kvöl og vansemd?
Yfirvegaðu nú, sála mín, það margfalda gagn og góða sem pínan herrans Jesú
Kristí færir þér. Kristus sveittist fyrir þig blóðugum sveita svo að sá kaldi
dauðans sveiti skyldi ekki ofbjóða þér í þínu andláti. Hann stríddi við dauðann
svo að vér fengjum líka vel staðist í sjálfum dauðanum. Hans sál var hrygg og
kvaldist allt í dauðann svo að þú fengir þá eilífu gleðina á himnum. Hann vildi
láta svíkja sig með kossi, hvör að er teikn elsku og vináttu, svo syndin yrði
afmáð og útslökkt til hvörrar djöfullinn hafði tælt vora fyrstu foreldra með
yfirvarpi sinnar vingunar. Hann vildi af Gyðingum fangaður verða og bundinn upp
á það hann leysti oss sem í syndanna fjötrum bundnir lágum og áttum að útkastast
í eilífa fordæming. Hann vildi í grasgarðinum skyldi sín kvöl og pína byrjast,
svo hann bætti fyrir syndina sem í paradísar aldingarði tók sitt upphaf. Hann
vildi huggast af einum engli svo að hann gjörði oss samlagsbræður englanna á
himnum. Hann verður forlátinn og yfirgefinn af öllum sínum lærisveinum svo hann
héldi oss þess fastara við sig, hvörjir að höfðum fallið frá Guði og yfirgefið
vorn skapara. Hann var áklagaður fyrir ráðinu með ljúgvotta vitnisburði svo að
vér kynnum ekki að verða áklagaðir af djöflinum með lögmálsins ströngum
sannleika. Hann var fordæmdur hér á jörðunni svo að vér yrðum saklausir
úrskurðaðir á himnum. Hann þagði þegar honum var um syndina brigslað, hvör þó
öngva synd gjörði, svo að vér skyldum ekki þurfa að þagna þegar vorar syndir
koma fram fyrir Guðs dómstól, heldur mega bera fyrir oss Kristí forþénustu, sem
fyrir þær hefur bætt og borgað. Hann lét sig með knefum slá í sitt blessaða
andlit svo að vér yrðum frí frá slögum djöfulsins og illrar samvisku. Hann vildi
líða spott og brigsl svo vér mættum spotta djöfulinn sem hlakkar til vorra
ófara. Þar verður byrgt fyrir hans ásjónu svo frá oss takist dula og skýla
syndarinnar, hvör eð byrgir fyrir vor sálaraugu svo vér kunnum ekki að sjá Guð,
og færir oss svo fordæmanlega blindni andlegrar heimsku. Hann vildi verða
afklæddur sínum klæðum svo að vér fengjum aftur það rétta klæðið sakleysisins
sem vér höfum misst fyrir syndina. Hann var særður og stunginn með þyrnibroddum
svo að hann læknaði allt það sem stingur og angrar, sker og særir vort hjarta og
vora samvisku. Hann bar þann þunga kross á sínum herðum svo hann tæki þar með
frá oss þunga þess eilífa straffsins. Hann klagar yfir að hann sé yfirgefinn af
Guði svo oss yrði það ekki tilreiknað að vér yfirgáfum sjálfan Guð, og svo vér
skyldum af vorum Guði aldrei verða yfirgefnir né útsnaraðir. Hann leið þorsta á
krossinum svo að hann útvegaði oss þann sæta svaladrukk guðlegrar náðar, og svo
það vér skyldum ekki tortýnast í eilífum þorsta. Hann vildi steikjast í ofurhita
og báli guðlegrar reiði svo að hann þar með keypti oss fría frá því helvíska
kvalanna báli. Hann var dæmdur svo hann fríaði oss frá Guðs stranga dómi. Hann
var sakfelldur svo að vér sem sekir erum skyldum dæmast saklausir. Hann var
sleginn af höndum óguðlegra manna svo hann tæki oss undan höggum og slögum
djöfulsins. Hann hrópaði og stundi hátt af þeim óbærilegum kvölum sem hann leið
svo að vér skyldum ei ævinlega væla og emja í þeim helvísku kvölum. Hann grét og
úthellti sínum tárum svo hann þurrkaði öll hryggðartárin af vorum augum. Hann er
dáinn svo vér skyldum lifa. Hann hefur kennt til þeirra helvísku kvalanna svo
þær skyldu oss aldrei snerta. Hann lítillækkaðist svo að vér fengjum bót á vorri
gömlu drambsemi. Þyrnikórónu var þrengt að hans höfði svo hann útvegaði oss þá
himnesku dýrðarinnar kórónu. Hann var píndur og plágaður af öllum svo að hann
útvegaði öllum sáluhjálpina. Hans augu döpruðust og formyrkvuðust í dauðanum svo
að vér mættum lifa í því skæra ljósi eilífs lífs og himneskrar dýrðar. Hann
heyrði minnkunarorð, spott og brigsl svo að vær mættum í staðinn heyra á himnum
þá fögru og sætu englanna lofsöngva. Lát þar fyrir alla örvænting fara og vert
með hraustu geði, þú trúaða sál, þú réttkristin manneskja. Þótt sá eilífi Guð sé
með syndinni styggður þá er þar þó kominn aftur eilífur bítalingur fyrir. Ekki
verður þú nú framar meir dæmd vegna þinna synda, því að Guðs sonur var til kvala
og dauða fordæmdur fyrir allar veraldarinnar syndir sem hann upp á sig tók.
Þínar syndir hafa að sönnu straffið forþént en það straff er Guð búinn allareiðu
að leggja upp á sinn hjartans son. Séu þín syndasár mikil þá vittu að Kristí
blóð er svo kröftugt umsal að það kann þau hæglega að græða. Þótt Móses í
lögmálsbókinni álykti að þú sért bölvuð, með því þú hefur ekki haldið allt það
sem skrifað stendur í Guðs lögmáli, þá þarftu ekki að óttast því að Kristur er
þinna vegna orðinn bölvan. Sú handskrift sem var á móti þér, og var skrifuð í
því himneska þinghúsinu, hún verður ekki lengur lesin því yfir hana er nú dregið
með blóði Guðs sonar, Jesú Kristí. Svo skal nú þá þín pína og dauði, minn sæti
Jesú, vera mitt allra traustasta huggunarathvarf í lífi og dauða. Amen. Áttunda
hugvekja Um það hvörsu fast og óbifanlega vor sáluhjálp er byggð og grundvölluð
Vertu ekki hrygg, sála mín, og efa í öngvan máta nú framar meir um Guðs
miskunnsemi. Renndu þínum þönkum upp í himininn til þíns skapara, hvör eð þig
skapaði án þinnar umsorgunar, hvör eð myndaði þinn líkama í leyndum, hvör eð
tilbjó herbergi þíns líkama djúpt í jarðarinnar fylgsnum. Sá sem nú lét sér vera
umhugað um þig þegar þú varst enginn, skyldi honum nú ekki vera um þig hugað þar
hann er búinn að skapa þig eftir sinni eigin mynd? Ég er Guðs sköpuð skepna og
því vil ég vænta mér góðs af skaparanum. Og þó að mín náttúra sé flekkuð og
fordjörfuð af djöflunum og særð af ræningjunum það er syndum og illskuverkum þá
lifir þó samt minn skapari. Hann sem gat skapað mig í fyrstu, hann kann ogsvo að
endurskapa mig, það er að gjöra mig aftur að sínu barni fyrir náðina sem af mér
til var djöfulsins barn orðinn fyrir syndina. Sá sem mig skapaði án alls
syndaflekks og saurgunar, hann kann ogsvo hæglega að taka í burtu frá mér alla
synd og saurgun og alla illsku sem sér hefur inn smeygt hjá mér vegna djöfulsins
áeggjunar, Adams yfirtroðslu og minna eigin misverka, og hefur sér svo útdreift
um alla krafta minnar sálar og míns líkama. Alla þessa illsku kann hann að taka
í burt frá mér aftur og gjöra mig svo sem að einnri nýrri skepnu, ef hann vill.
Nú vill hann það efunarlaust því að hvör er sá sem hatar eiginlegt verk sinna
handa? Erum vér ekki fyrir Guði svo sem leirinn í höndum leirpottasmiðsins?
Hefði hann haft hatur eður andstyggð á mér þá hefði hann vissulega ekki skapað
mig þá ég var enginn. Nú þótt það væri að sönnu mikil furða og dásemd elskunnar
að Guð sýndi í því þá hann skapaði mig, þá sést þó enn meiri furða og dásemd í
því þegar hann endurleysti mig. Aldrei hefur Guðs elska við oss mennina kunnað
svo glögglega að sjást svo sem í pínunni herrans Jesú Kristí og á hans sárum og
undum. Hvörninn er mögulegt að sá sé ei í raun og sannleika elskaður, vegna
hvörs að sá eingetni sonurinn er af föðurins skauti útsendur? Væri svo að þú
hefðir ekki girnst mína sáluhjálp, herra Jesú, hvað skyldi þér þá ganga þar til
að vilja niðurstíga af himnum? Já, að niðurstíga í eymdina, kvölina og í
dauðann? Þar til kostaði Guð sínum eigin syni að endurleysa þrælinn frá
glötuninni. Að sönnu er það mikil elska sem Guð hefur til mannkynsins þar hann
vegna mannskepnunnar sáluhjálpar og eilífrar velferðar og endurlausnar útgaf
sinn hjartans son undir eymdina, undir dauðann og undir þá sáru og forsmánarlegu
krossins kvöl. Með harla dýrmætu verði erum vér endurleystir og aftur í frið
keyptir við Guð. Harla dýrmæt og stór er þar fyrir miskunnsemi vors
endurlausnara. Það sýnist svo sem Guð elski sín óskabörn jafn heitt svo sem sinn
elskuliga eingetna son, því það sem vér kaupum kann ekki að vera oss kærara né
ógeðþekkara en það vér fyrirgefum, annars gjörðum vér aldrei það kaup. Nú útgaf
Guð sinn náttúrlegan son, sem er eitt með honum og sameiginlegrar veru með honum
sjálfum, til þess hann fengi oss mennina til sinna arfleiðinga og óskabarna.
Ekki skal mig því furða þótt hann hafi tilbúið oss vistarveru í því himneska
húsi og herbergi með því hann hefur ekki sparað að gefa út fyrir oss sinn
hjartans son, í hvörjum að býr öll fylling guðdómsins. Að sönnu þar sem er öll
uppfylling guðdómsins þar er og uppfylling þess eilífa lífsins og þeirrar eilífu
vegsemdar, því þar sem guðdómurinn er þar fylgir honum eilíft líf og vegsemd. Nú
ef Guð gaf oss í Kristó alla uppfylling eilífs lífs, hvörninn skal hann þá synja
oss eins lítils parts þar af, eður svo mikillrar hlutdeildar sem hvörjum einum
af oss nægist. Vissulega elskar sonurinn oss mjög innilega og heitt þar hann
kostaði sjálfum sér og sínu lífi til vorrar velferðar. Hann leið þá stærstu
fátækt og örbirgð svo að hann gjörði oss ríka, því svo stendur um hann skrifað
að hann hafi ekki haft það hann kynni höfði sínu að að halla. Hann fæddist maður
svo að hann gjörði oss að Guðs börnum. Já, hann gleymir oss enn nú ekki þó hann
sé búinn að framkvæma og fullgjöra vora endurlausn, heldur biður hann fyrir oss
jafnlega þar hann nú situr til Guðs föður hægri handar. Því skyldi ég efast þar
um hvört hann muni vilja veita mér og útvega það sem til minnar sáluhjálpar
þénar, með því hann hefur sjálfan sig útgefið þar til að útvega mér
sáluhjálpina? Hvað er það sem faðirinn skyldi ekki vilja veita syninum, hvör eð
honum var svo hlýðinn allt til dauðans, já, allt til krossins dauða? Hvað er það
að faðirinn skyldi ekki veita syninum þar hann er búinn að meðtaka af honum svo
mikið verð fyrir vora sáluhjálp svo sem faðirinn hefur látið sér vel lynda og
líka? Þar fyrir þótt syndir mínar áklagi mig nú þá treysti ég samt upp á þennan
minn meðalgöngumann því hann er langtum meira verður og betur heyrður heldur en
mínir áklagendur. Þótt minn veikleiki gjöri mig hræddan þá hrósa ég mér samt af
hans styrkleika. Hvað skal ég sinna þar um þótt djöfullinn áklagi mig? Og mín
eigin illskuverk fordæmi mig og bevísi mér sökina á hendur? Samt sem áður ánægir
mér það að skapari himins og jarðar og sjálft réttlætið biður fyrir mig. Mér
ánægir þegar ég hefi hans sátt og vingan við hvörn ég hefi alleina syndgað og
misbrotið. Hvað sem hann vill ekki reikna við mig mér til ávirðingar það er svo
sem það hefði aldrei skeð né gjört verið. Nú þó ég hafi drýgt stórar og margar
syndir, og hafi oft í sömu syndir og löstu fallið, hvað um það? Ég þyrfti og
ekki að girnast Kristí, míns endurlausnara, réttlæti væri ég ekki þjáður undir
syndanna þunga. Væri ég ósjúkur þá þyrfti ég ei læknarans við. Hann er
læknarinn, hann er frelsarinn, hann er réttlætið, hann kann ekki að neita
sjálfum sér. Ég er sá hinn sjúki, ég er sá hinn fordæmdi, ég er sá syndugi, ég
kann ekki að neita sjálfum mér. Miskunna þú mér þar fyrir, ó, þú góði læknari,
ó, þú mildi frelsari, ó, þú sanna réttlæti. Amen. Níunda hugvekja Hvörninn vér
eigum Guð alleina að elska Rís upp, kristin sál, frá elsku jarðneskra hluta og
tak þér fyrir hendur að elska hér eftir þann ypparsta og æðsta góða í hvörjum að
eru falin og fólgin öll gæði og án hvörs að ekki má neinn hlutur réttilega góður
kallast. Engin sköpuð skepna kann að fullnægja svo girnd og geði voru að vér
ekkert framar girnumst að henni fenginni, og kemur það svo til að engin skepna
er af sjálfri sér til góð, heldur það góða sem hún hefur með sér og í sér það
hefur hún annars staðar að þegið. Þar renna að sönnu og út fljóta frá skaparanum
til skepnunnar svo sem nökkurs konar lækir og kvíslir gæskunnar en uppsprettan
sjálf er í eilífum Guði. Því skyldum vér þá halda svo mikið af þessum lækjunum
að vér gleymum þar fyrir uppsprettunni sjálfri? Allt það gott sem finnst í hjá
skepnunni það er svo sem skuggi, eftirmyndan, líking eður svipur aðeins þess
fullkomlega góða sem að er Guð sjálfur. Því skyldum vér þá halda svo mikið af
þessum skugganum þess góða að vér þess vegna gleymum því hinu góða sjálfu? Um
dúfuna sem út var sleppt af Nóa örk stendur skrifað að hún hafi hvörgi kunnað að
finna þann stað eður það pláss í því ókyrra og óstöðuga vatnanna flóði þar hún
hafi kunnað að hvíla sinn fót á. Eins kann ogsvo vor sál ekki það neitt að finna
í bland allra jarðneskra hluta sem hún kunni sitt geð og girnd til lengdar á að
hvíla vegna óstaðfestu og forgengilegleika þessara jarðneskra hluta. Mætti ekki
reiknast að sá gjörði sjálfum sér minnkunn sem elskaði nökkurn þann hlut sem
ekki sæmdi hans tign og burðum? Nú er sálin vor tignari og ypparlegri en nökkur
önnur skepna með því að hún er endurkeypt með Guðs sonar pínu og dauða. Því
skyldi hún þá vilja skepnurnar elska? Er það ekki svo sem þvert á móti þeirri
hátign og dýrðarlegum heiðri til hvörs að Guð hefur hana upphafið? Allt hvað sem
helst vér elskum það elskum vér annaðhvört+annaðhvort fyrir voldugleika eður
fyrir speki, eður fyrir fríðleiks sakir. En hvað er voldugra en Guð sjálfur?
Eður hvað er vísdómsfullara en hann? Hvað fríðara og fegra en hann? Allt veldi
og makt veraldlegra kónga og herra er af honum gefið og lýtur undir hans vald.
Allur mannlegur vísdómur og speki er ekki annað en heimska og fáfræði hjá hans
vísdómi að reikna. Öll fegurð og fríðleiki skepnanna er ljótleiki að reikna hjá
hans fegurðarljóma. Ef að einn voldugur og tignarríkur kóngur biðlaði til
einnrar fátækrar og umkomulítillrar stúlku, og sendi sína þénara með þau erindi
til hennar, mundi ekki hennar heimsku við brugðið ef hún gleymdi kóngsins
tengdum en girntist að eiga heldur hans þræla og þénara sem til hennar væri
sendir? Miklu meiri heimska er það ef sálin vor elskar framar skepnurnar sem oss
eru sendar til þénustu heldur en þann blessaða brúðguma sinn, Jesúm Kristum, sem
hefur elskað hana svo heitt, og svo mikið til þess unnið að hann mætti fá hana
sér til ekta, að hann útgaf sig í kvöl og dauða. Sjálfar skepnurnar afráða vorum
sálum að hafa þvílíka heimsku segjandi: " Því viljið þér halda yður svo fastlega
við oss? Því girnist þér ekki það sem langtum æðra er en vær? Vær kunnum yður
öngvaninn eginn eilíflega að ánægja. Farið því til yðar og vors skapara og
elskið hann." Skepnunum er svo háttað þó vér elskum þær þá kunna þær öngva elsku
oss aftur að sýna, og ekki hafa þær oss heldur elskað að fyrra bragði. En Guð,
sá sem að er sjálfur kærleikurinn, hann kann ekki annars en að elska þá aftur á
mót sem hann elska. Já, hann varð fyrri til að veita oss vora hjartans girnd en
vér kunnum hann að biðja, og fyrri varð hann til að elska oss en vér hann. Hvað
innilega bæri oss nú þá að elska hann aftur á móti sem svo innilega hefur oss
elskað að fyrra bragði? Hann elskaði oss þegar vér vorum öngvir, því að
elskuverk Guðs er það að hann lét oss myndast í móðurlífi og fæðast í þennan
heim. Hann elskaði oss þá vér vorum hans óvinir, því að elskuverk og
miskunnarverk Guðs lifanda var það að hann sendi oss sinn son til endurlausnar.
Hann elskar oss þar vér erum fallnir í syndina, því að miskunnar og elskuverk
Guðs er það að hann ekki ofurselur oss í dauðann jafnsnart sem vér syndgumst,
heldur bíður hann eftir vorri iðran og yfirbót. Elskuverk Guðs er það að hann án
vorrar verðskuldunar, já, þvert á móti vorri verðskuldan, innleiðir oss í þá
eilífu dýrðarveru á himnum. Hefði ekki elska Drottins verið þá hefðum vér aldrei
fengið Guð að þekkja oss til sáluhjálpar. Hefði ekki elska Drottins verið þá
hefði allur vor vísdómur og þekking verið einskisverð og skaðnæm. Hvörninn kemur
það til að kærleikurinn er ypparlegri en þekking allra leyndardómanna? Það kemur
svo til að þekking leyndardómanna finnst líka vel hjá djöflinum en kærleikurinn
ekki utan hjá Guðs börnum alleina. Hvað veldur þeirri stærstu ófarsæld
djöflanna? Það þeir kunna ekki að elska þann æðsta og ypparsta góða, sem er Guð
sjálfur. Hér þvert á móti, hvað kemur þar til að Guð er sá allra farsællegasti í
bland allra hluta? Það að Guð elskar öll sín verk og hefur eina hjartanlega unun
og indæli af þeim. Hvar fyrir verður ekki vor elska til Guðs fullkomin í þessu
lífi? Það kemur svo til að eftir því sem vér þekkjum hvörn hlut eftir því elskum
vér hann ogsvo. Nú þekkjum vér Guð og hans miskunn ófullkomlega og svo sem í
ráðgátu, þar fyrir elskum vér Guð ekki fullkomlega sem skyldum. En í því eilífa
lífinu munum vér fullkomlega farsælir verða því vér munum þá fullkomlega Guð
elska, en fullkomlega munum vér hann því þar elska að vér munum fullkomlega
þekkja hann. Enginn kann sá að vænta sér að hann muni fullkomlega elska Guð í
öðrum heimi sá sem ekki tekur til að elska hann í þessum heimi. Guðs ríki á að
uppbyrjast hér í þessu lífi í mannanna hjörtum, annars fullkomnast það ekki í
því eftirkomanda eilífa lífinu. Hvar sem ekki er elska til Guðs þar er og engin
eftirlangan til þess eilífa lífsins. Hvörninn kann þá sá að hafa not af þeim
hæsta góða sem ekki elskar hann, ekki leitar eftir honum, eigi girnist hann?
Eins líka tegundar sem þín elska er eins verður þú ogsvo, því að þín elska
umbreytir þér eftir sinni náttúru. Elskan er sú sterkasta samtenging eður
samband, því að sá sem elskar einn hlut hann verður eitt með honum. Hvað
samtengdi þann réttláta Guð aftur við syndugar og tapaðar manneskjur, á millum
hvörra var hin mesta fjarlægð orðin? Það gjörði sú hæsta og stærsta elska. En
upp á það að réttlæti Guðs stæði óraskanlegt þá varð þar að koma til sá hæsti og
dýrmætasti bítalingur pínunnar Kristí. Hvað samtengir enn nú í dag þessa tvo
mjög ólíka hluti, trúaða sál mannsins, sem er sköpuð skepna, við Guð, sinn
skapara? Elskan. Í því eilífa lífinu mun verða sú allra nákvæmlegasta og
innilegasta samtenging í millum Guðs og vor. Hvörninn kemur það til? Það kemur
svo til að vér munum fá hið allra innilegast og nákvæmlegast Guð elskað. Elskan
hefur þá náttúru að hún umbreytir þeim sem elskar og gjörir hann umskiftilegan.
Þar fyrir hvör sem elskar það holdlega hann verður holdlegur, sá sem elskar
veröldina hann verður veraldlegur. Nú er það auðvíst að hold og blóð kann ekki
að öðlast né eignast Guðs ríki. Elska til Guðs er lík þeim vagni í hvörjum Elías
spámaður var fluttur til himna. Guðs elska er unan hjartans og lystilegur
aldingarður sálarinnar. Hún útilykur af hjarta mannsins heiminn og yfirvinnur
djöfulinn. Hún afturlæsir helvíti en upplýkur himnaríki. Elskan til Guðs er það
teikn með hvörju Guð teiknar og auðkennir þá trúuðu og útvöldu. Öngvan þann mun
Guð á efsta degi þekkja fyrir sitt barn sem ekki hefur þetta teiknið á sér, því
að trúin, með hvörri alleina vér meðtökum réttlætið og sáluhjálpina, er ekki
rétt né sönn utan hún sýni sig í kærleikanum og elskunni til Guðs. Trúin kann
ekki að vera rétt né sönn utan hún hafi í sér stöðugt traust. Stöðugt traust
kann hvörgi að vera þar sem ekki er elskan til Guðs, því hvörninn kanntu að
treysta góðs til hans sem þú elskar ekki? Enginn kannast sá réttilega við
velgjörningana sem ekki þakkar fyrir þá. Nú þakkar enginn þeim sem hann elskar
ekki. Hvar fyrir ef þú hefur rétta og sanna trú þá mun hún kannast við þann
æðsta velgjörninginn endurlausnarans. Já, hún mun ekki alleina kannast við hann
heldur og þakka fyrir hann. Ekki alleinasta þakka fyrir hann heldur og einninn
elska þann sem hann hefur gefið og veitt. Guðs elska hún er líf og rósemd vorrar
sálar. Þegar öndin eður sálin út fer af mannsins líkama fyrir dauðann þá er úti
og endað líf líkamans. Eins er það ogsvo þegar Guð styggist og í burtu víkur frá
mannsins sálu vegna syndanna, þá er og líf sálarinnar úti og endað. Guð býr og
byggir í vorum hjörtum fyrir trúna og í vorum sálum fyrir elskuna, því að elska
Guðs framflytur af hjörtum þeirra útvöldu fyrir heilags anda verkan. Þar kann
engin stilling né rósemd að vera í mannsins sálu sé hún fyrir utan Guðs elsku,
því að svo sem heimurinn og djöfullinn er hennar stærsta sturlun og ónáðan svo
er Guð hennar mesta hægð og rósemd. Þar er enginn friður samviskunnar utan
alleina hjá þeim sem út af trúnni eru orðnir réttlátir. Þar er og engin sönn
elska til Guðs utan alleina hjá þeim sem hafa sonarlegt trúnaðartraust á Guði.
Deyðum þar fyrir í vorum hjörtum of mikla elsku til vors eigin holds, elsku til
veraldarinnar og elsku til skepnanna, svo að þar megi lifa í staðinn elska til
Guðs, hvör að byrjast hér í heimi en fullkomnast í eilífu lífi. Amen. Á
trinitatis hátíð. Guðspjallið, Jóh. 3. kap. Í þann tíma, var þar einn maður af
fariseunum, Nikodemus að nafni, einn höfðingi gyðinga. Hann kom til Jesú á
náttarþeli, og sagði til hans: Rabbí, vér vitum að þú ert einn lærimeistari
kominn af guði, því enginn getur gjört þau teikn sem þú gjörir, utan guð sé með
honum. Jesús svaraði og sagði til hans. Sannlega, sannlega segi eg þér, það
enginn nema hann, sá eð fæðist að nýju, fær að sjá guðs ríki. Nikodemus sagði
til hans. Hvernig má maðurinn endurfæðast þá hann er gamall? Hvort getur hann
horfið aftur í sinnar móður kvið, og fæðst svo að nýju? Jesús svaraði. Sannlega,
sannlega segi eg þér, nema það nokkur verði endurfæddur út af nafni og anda, þá
kann hann ekki inn að ganga í guðs ríki. Hvað af holdi er fætt, það er hold. En
hvað af andanum er fætt, það er andi. Undrast þú ekki, að eg sagði þér, að yður
byrjar að fæðast að nýju. Vindurinn blæs hvar er hann vill, og þú heyrir hans
þyt, en eigi veist þú hvaðan hann kemur, eða hvert hann fer. Svo er og sérhver
af andanum fæddur. Nikodemus svaraði og sagði til hans. Hvernig má þetta ske?
Jesús svaraði honum, og sagði. Ertu einn meistari í Ísrael, og veist ekki þetta?
Sannlega, sannlega segi eg þér, að vér segjum það vér vitum, og vitnum hvað vér
séð höfum, og vorn vitnisburð meðtakið þér ekki. Hafi eg sagt yður jarðneska
hluti, og þér trúið ekki, hvernig munuð þér þá trúa, ef eg segði yður himneska
hluti? Enginn uppstígur til himins, utan sá sem ofan sté af himni, mannsins
sonur, sá sem er á himni. Og svo sem Móses upphóf höggorminn á eyðimörkenni,
líka svo byrjar mannsins syni upp að hefjast, svo að allir þeir sem á hann trúa,
fortapist eigi, heldur að þeir hafi eilíft líf. Exordium. Mikil var blindni
heiðingjanna forðum daga í guðs dýrkan. Hinir vísustu af þeim sögðu, að eitt
mikið ríki kynni ekki lengi að standa fyrir utan einvalds dæmi, þó sköpuðu þeir
sér ótal guði til að stjórna allri veröldunni, svo sem einn væri ekki fær um að
ráða fyrir því, er þeir þó af náttúrunnar ljósi þekkja máttu, að hann sjálfur
skapað hefði, og svo að þeir á einhvern hátt fengju smíðað sér einvalds dæmi í
heiminum, þá trúði þeir að einn væri þeirra mestur sá eð öðrum stjórnaði, átti
þó slíkt að vera eftir mannlegum plagsið, svo að hann þurfti þeirra við á
stundum, eins og Agamemnon sinna undir-konunga, þótt hann héti hjá Grikkjum
konunganna konungur. Þegar eg athuga þetta, þá kemur mér í hug það sem Pálus
skrifar, 1. Kór. 3. að speki veraldar þessarar sé heimska hjá guði, og undir
eins brennur mitt hjarta í mér af elskunni til míns skapara, að hann hefur opin
berað oss sínum vesælingum, það sem hulið var fyrir spekingum og vitringum, þar
vér trúum á einn guð þrennan í einingu og einan í þrenningu, hver eð einkis við
þarf, en allir hans, og er sjálfráði allra hluta bæði á himni og jörðu, svo sem
Davíð segir í psalm. 115. vor guð er á himnum, og gjörir hvað honum líkar.
Þessarar háleitu guðdómsins þrenningar veglega hátíð eigum vér nú í dag að
halda, á hverri oss verður predikað það evangelium sem innibindur þá helstu
velgjörninga er faðir, sonur og heilagur andi hafa veitt oss syndugum mönnum til
miskunnar, það er endurgetningin og endurlausnin, af hverjum allt annað hangir
sem hinn náðugi guð vill láta oss þjóna til sáluhjálpar. Um sjálfa hlutina hefi
eg áður í þessari bók víða talað, en það er merkilegt í þessu guðspjalli, að hér
kemur einn höfðingi gyðinga, einn meistari í Ísrael til að læra þessa himnesku
fræði af honum sem til þess var sendur úr föðursins skauti, að opinbera hana
syndugum mönnum. Því viljum vér nú hér af athuga einn fróman en þó fávísan
lærisvein, og undir eins einn góðan og svo alvísan meistara, með þeim lærdómum
er þeirra samtal með sér færir. Styrk oss til þessa verks góði guð með náð þíns
anda, fyrir sonarins forþénustu, amen. Útleggingin. Þar var einn maður af
faríseunum segir textinn: Hvílíkan vitnisburð drottinn gefur þessum flokk má
allvíða sjá í guðspjallamannanna bókum, og þó ekki síst hjá Matth. 23. kap. hvar
hann meðal annars kallar þá eitur-orma og nöðru-kyn, þó fannst þessi guðhræddi
maður meðal þeirra. Það orð stendur stöðugt um ævi, að þekkir guð þá sem hans
eru, segir postulinn. Lær það af þessa góða manns dæmi, kristinn maður, að ei
samlagir þú þig vondri veröldu þessari, þótt þú hljótir í henni að lifa. Þar var
þó einn Abraham í Gerar, einn Lot í Sóðóma, einn Hobadia í Akhabs húsi, einn
Símeon, einn Zakharias, þessi Nikodemus og Jósef af Arimathia á Kristí dögum,
hverjir hinir síðustu tveir ekki samþykktust gyðingum í lífláti drottins, Lúk.
23. Svo varið yður og, börn mín, þér sem lifið í hrekkvísri öld þessari meðal
vor, en viljið þó drottin óttast, að ekki dragið þér ok með henni, svo þér ei
meðtakið af hinnar plágum, heldur skínið svo sem ljós í myrkvum stað á meðal
þessarar prettvísu kyn-slóðar, og treystið því að sú alvolduga bæn er frelsarinn
beiðdi fyrir sínum lærisveinum, hún nær og til yðar, ef þér óttist guð, þar hann
sagði: Jóh. 17. Eg bið þig faðir, ekki að þú takir þá burt úr heiminum, heldur
að þú varðveitir þá fyrir hinum vonda. Sjórinn er saltur, en fiskarnir sem þar
inni lifa, þeir eru þó ekki saltir. Svo eiga guðs börn að vakta sig fyrir
spillingu þeirri sem í heiminum er af girndinni, svo sem Pétur að orði kemst,
þótt þau verði að synda í gegnum þenna fúla damm, á meðan guð vill reyna þau með
því að horfa uppá alla þá óhæfu sem þar inni framin verður. Þessi maður var einn
höfðingi gyðinga, án efa eitt af þeim 70 öldungum þess mikla ráðs, samt var
honum svo mjög gefið um velferð sálar sinnar, að hann þóktist ekki of-góður til
að læra af Jesú, hvern hans lagsmenn kölluðu vín-svelg, vin tollheimtumanna og
bersyndugra. Hvað gjöra þeir hér á mót er sig kalla höfðingja meðal vor? Og eru
þó vesælingar að reikna hjá Nikodemo, eg voga að segja, þeir vita ekki sumir
hvað þeir eiga að trúa, fræðin hafa þeir lært að sönnu, en eg þekki þá sem ekki
skilja öllu meir í þeim heldur en geldingur drottningarinnar Kandakes í spádómi
Jesaja, en hvert þeir eru svo leiði tamir til að láta sér undirvísa svo sem hann
var, þegar Filippus til hans kom, Akt. 8. Það bið eg þá að hugleiða sem jafnvel
hata sína sálusorgara fyrir heilsusamlegar kenningar, og þótt sumir af þeim megi
vita að nokkru leyti, hvað þeir eiga að trúa og gjöra, þá mega þeir þó ekki
sannleikann heyra af prestsins munni reiðilaust, meðan hann þegir yfir lýtum
þeirra og skömmum, þá er hann guðs engill, en tali hann um nokkra óhlutvendni,
þá sturlar hann Ísrael eins og Elías, 1. Reg. 18. Hann skýst undir Kaldeos eins
og Jeremias, Jer. 37. og verður allt til saka fundið. Guð betri þessa tíma.
Talið það sem oss er þóknanlegt sögðu júðar forðum, sú öld er aftur komin.
Spádómur st. Páls er rættur, þeir samanhrúga sér lærindum eftir því sem eyrun
klæja. Menn láta svo dátt að löstum sínum eins og móðir að einasta syni, jafnvel
þótt þeir séu bæði margir og ljótir. Menn elska sinn eiginn þrekk eins og
sjáaldur auga síns, svo eru menn viðkvæmir nær hann snertur er, svo sem væru það
sár, og að mestu leyti eru vorir höfðingjar svo lyndir eins og Jóakim konungur,
þá hans þénari júði hafði lesið honum þrjú eða fjögur blöð af spádómi Jeremia,
þá skar hann bókina í sundur og kastaði henni í eldinn, Jer. 36. Eg ætla þá einu
gilti þótt allar bækur væri brenndar sem hljóða um guðs ótta, og allir munnar
tilbyrgðir sem þar um tala. Nikodemus kom til Jesú á náttar-þeli, án efa fyrir
ótta sakir eins og Jósef af Arimathia, er var heimugligur Kristí lærisveinn
sökum hræðslu við gyðinga, Jóh. 19. Veikleiki fannst nokkur hjá þessum góðu
mönnum í slíku, og þó var það upphaf til þeirra hjálpræðis. En þú sem engan
þarft að óttast í því að fylgja Kristo eftir, tak þér dæmi af Nikodemo í því að
vilja læra af honum, og þeim sem hann hefur í sinn stað sett, en ekki í því að
forðast veröldina að slíku, það er auðráðið af samtali drottins við hann, að
hann hefur ekki verið mjög fróður í kristindóminum, þegar hann fyrst kom, en
ekki varði það lengi, þar til hann vogaði að forsvara Kristum berlega í ráðinu,
er hann sagði: Dæmir nokkuð vort lögmál manninn nema hann sé áður heyrður, Jóh.
7. Og mátti heyra þar fyrir: Ert þú og orðinn Galileus? sem var hin mesta smán
meðal gyðinga. Það mátti sýnast að úti væri með Krist, þegar hann var svo sem
illræðis-maður til dauða dæmdur og á gálgann uppfestur, hvar hann lét sitt
saklausa líf, ekki er líklegt að þeir Jósef muni hafa verið fróðari um upprisuna
heldur en lærisveinarnir, samt voguðu þeir að greftra hann, og vörðu þar til
fémunum sínum. Svo er guð kröftugur í góðum vilja þótt veikur sé, en þú sem
orðinn ert sannfróður um dýrð drottins í hans upprisu, og veist að hann situr
til kraftarins hægri handar, breyt eftir Nikodemo í þessu, og lát þér einkis mál
svo skylt vera, að þú afrækist rétt að gjöra, lát enga veraldar magt svo ofbjóða
þér, að þú í minnsta máta skerðir dýrð þíns guðs í því að fremja það eftir
mannanna boði sem hann bannað hefur. Ó hversu fávísir og ónýtir eru allir þeir
eð kalla sig óhulta nær þeir gjöra allt hvað hinn voldugi býður þeim, heyri þeir
hvað drottinn segir fyrir munn Zofoniae, kap. 1. Eg skal á þeim degi straffa
alla þá sem stökkva yfir þröskulda, hverjir eð uppfylla hús drottna sinna með
ráni og svikum. Sama er um allt annað að segja sem nokkur ofríkis maður býður á
móti guðs boði, hvert hann er hærri eða lægri stéttar, þannig var nú Nikodemo
háttað sem áður er sagt þá hann kom til Jesúm, en hvert erindið verið hafi er
auðsætt af lausnarans andsvari, þó ekki standi hans spurning útþrykkilega í
guðspjallinu, hann hefur án efa viljað fræðast af drottni, með hverju móti hann
kynni guðs ríki að erfa, en drottinn sem allt vissi hvað með honum bjó, hann
svarar honum ekki eins og hinum ríka yngis-manni, hjá Matth. 19, er frétti hann
að hvað hann gjöra skyldi svo hann mætti eignast eilíft líf, hverjum hann vísaði
til lögmálsins, af hvers verkum enginn kann þó hólpinn að verða. Hvar fyrir? af
því hann þóktist lögmálið uppfyllt hafa: Ekki svo sem fariseis og Herodis
þénurum er komu til hans með viðlíkum formála og Nikodemus, en þó fullir af
undirhyggju og fláttskap, og spurðu að, hvert að leyfðist að gefa keisaranum
skatt eður ei: Ekki svo sem kennimönnunum og öldungunum er spurðu hann að af
hverjum myndugleika hann kenndi, Matth. 21. Drottinn vissi að Nikodemus var í
lögmálinu nógu fróður að gyðinga plagsið, því hann var einn meistari í Ísrael,
þar fyrir tefur hann ekki að undirvísa honum í því sem honum var ábóta vant, og
opnaði honum inar fyrstu dyr lífsins vegar, sem er endurfæðingin, með þessum
orðum: Nema að einnhver fæðist að nýju, þá kann hann ekki að sjá guðs ríki. Hér
af má sjá hversu megnt fáfræði að drottnað hefur meðal gyðinganna í andlegu
efnum þegar Kristur kom. Það sýnist að þeir hafi ekki þekkt uppruna syndina,
jafnvel þótt þeir mættu lesa hjá Davíð ps. 51. Í syndinni em eg alinn, og í
syndinni hitnaði minni móður með mér. Ekki endurfæðinguna, eður ætlað að
umskurnin mundi vera hinnar meðal af guði tilskikkað, heldur svo sem
nokkurskonar útvortis teikn, með hverju Ísraels fólk væri aðgreint frá öðrum
þjóðum, þar þó Móses segir þeim berlega Devt. 30. Drottinn mun umskera þitt
hjarta og þíns sæðis hjarta til að elska drottin guð þinn af öllu hjarta þínu,
og af allri öndu þinni svo að þú lifir, hvar ei kann að vera annað meint en það
sem Pálus umtalar, Róm. 2, er hann nefnir umskurn hjartans sem er í andanum og
ekki í bókstafnum, hverrar lofstír ekki er af mönnum heldur af guði. Úr þessari
villu vill nú drottinn fyrst hjálpa Nikodemo, og megum vér kristnir menn
ódauðlegar þakkir guði kunna, ekki einasta fyrir það hann hefur endurgetið oss
til einnar lifandi vonar, sem Pétur að orði kemst, 1. Pét. 1. heldur og það, að
hvert barnið á meðal vor á kost á að nema þá himnesku speki um endurgetninguna
og hennar kraft sem þessi hálærði öldungur vissi ekkert af. Guð gæfi að bæði
kenni-feður og foreldrar hefðu svo mikla ástundan á að brýna þvílíkt fyrir sínum
börnum og hinum einföldu, svo sem það er ljóst í guðs heilaga orði, þá mundu
menn ekki svo oftlega flekka sitt skírnar-klæði sem menn gjöra, þá mundum vér
hafa meira traust í mótganginum og í freistingunum, af því að vér erum Kristo
innplantaðir og settir í hans ríki, og kraftur skírnarinnar mundi framar auglýsa
sig í endurnýjungu lífdaganna, og deyðingu holdsins heldur en almennilega
skeður. Það er merkilegt að endurlausnarinn brúkar þetta orð að fæðast að nýju.
Skírnin er ekki neinn stundar-þvottur er gjöri mann hreinan um sinn fyrir guði,
heldur verður hinn skírði ný skepna í guðs augliti, og þar fyrir kallast það
endurgetningar laug, Tít. 3. hverrar kraftur varir um allan þess aldur, er ekki
afrækir sinn skírnar sáttmála, heldur kostar kapps um að endurnýja hann með
betrun lífernisins daglegana. Sjáið til, börn mín, maðurinn fæðist í heiminn
dauður í uppruna syndinni, blindur í sínum sáluhjálpar efnum, því holdlegur
maður skynjar ekki hvað guðs anda er, segir Pálus, 1. Kór. 2. Er það ekki þá að
fæðast að nýju að heilagur andi í skírninni upplífir hugskotið, endurskapar
viljann, og gefur oss nýjar andlegar gáfur, að vér fáum séð guðs ríki, þekkt það
í trúnni, samsinnt því er um það talað verður, að vér leitum þess, langar eftir
því, og öðlumst það um síðir, hvað ómögulegt er holdi og blóði, svo sem
postulinn vottar, 1. Kór. 15. Spekingarnir segja að maðurinn sé maður fyrir
sálarinnar skuld, því annars beri hann ekkert af kvikindunum, svo er hann og
guðs maður alleina fyrir heilagan anda er vér í skírninni meðtökum, annars er
hann ekki einasta skynlaus, heldur og dauður í andlegan máta, því er þetta guðs
verk rétt kallað endurfæðing. Í annan máta er oss kunnigt að vér fæðumst í heim
þenna börn reiðinnar, sem Pálus skrifar, þannig er vor náttúrleg fæðing, en í
skírninni verðum vér guðs börn, þar verða oss fyrir alls ekkert alleina fyrir
Jesú Kristí forþénustu syndirnar fyrirgefnar, en vér réttlættir fyrir hans náð,
og til arfs teknir með guðs syni, því svo útmálar Pálus endurfæðinguna, Tít. 3..
Segið mér, er ekki slíkt að nýju fæddur að vera? Í þriðja máta innibindur og
skírnin í sér ávöxt endurfæðingarinnar, sem er endurnýjungin, hver eð daglega á
fram að koma og í vöxt að fara, fyrir hverja maðurinn endurfæddur verður ein ný
skepna, 2. Kór. 5. Skapaður í Kristo til góðra verka í skírninni, en íklæðist
daglega einum nýjum manni sem endurnýjast eftir hans mynd er hann skapað hefur,
og í þessu þrennu er endurgetningin fólgin hverja drottinn vill teiknað hafa með
því orði að fæðast að nýju. Þó skal enginn svo dárlegur vera, að hann meini að
það nóg sé, að færa börnin á kirkjuna, og láta þau þar vatni ausa, og tala guðs
orð yfir, en aldrei síðan vekja í þeim kraft þessa himneska meðals með
guðrækilegri uppfræðingu. Þolanligra væri að kasta þeim út á mörkina og láta
uppeta af vörgum, sem þó er hinn versti glæpur, heldur en að ala það upp, sem
guð skapaði í móður lífi, og endurskapaði með heilögum anda í skírnar-lauginni,
fjandanum til þjónustu og honum í bráð, sem er guðs svarinn óvinur. Umskorinn
var Nikodemus, endurgetinn var hann eftir þeirri guðs skikkan sem varði allt til
Kristum, en þó var hann svo ófróður um sjálfs síns endurfæðingu. Meinar þú að
barni þínu, sem kann ske aldrei fær að heyra nema fáviskuna, því muni betur
farnast en þessum lærða manni? Nema þú alir það á hinni hreinu og skynsamlegu
mjólk guðs orða, sem Pétur um talar. 1. Pét. 2. Ef þú ert fær þar um, og sért þú
ekki, sem eg dylst ekki við að margur muni vera, hvað guð betri, þá skammast þín
ekki að ganga með Nikodemo, jafn vel á náttar-þeli, það er heimuglega, ef þú
blygðast við að gjöra það opinberlega, þar þú ert gamall orðinn, til Kristí
þénari eður annarra sem betur vita, til að læra fræði þá er þú mátt ekki án
vera, svo þú fáir hólpið bæði þinni og svo þeirra sálum er þér er til trúað,
nema þú viljir kveljast ásamt þeim í eilífum helvítis loga, sem guð hafði boðið
þér með kristiligri uppfræðingu til himna ríkis að leiða. Ekki fær Nikodemus
þetta svo brátt skilið er Jesús sagði honum, og því talar hann um holdlega
fæðingu, honum þókti það öfgar að maðurinn skyldi hverfa aftur í sinnar móður
kvið nær hann er gamall, og fæðast svo að nýju. En þótt það væri svo langt frá
hans þanka og yfirgengi hans skynsemi er Jesús talaði, samt forlætur hann ekki
drottin að heldur, og vill heyra meira hér um talað. Ólíkur var hann þeim sem á
vorum dögum ekki vilja láta sér í guðs orði undirvísa. spá er rætt á þeim er
hann segir, 2. Tímóth. 4. að þær tíðir muni koma, að þeir muni ekki líða
heilsusamligan lærdóm, þeir hlaupa í felur nær þeirra kristinn-dóm á að
rannsaka, þeir skjóta börnum sínum undan nær þvílíkt skal um hönd hafa, þeir
hæða að kennindunum nær þeir í slíku vilja gjöra sitt embætti, og hrósa því hver
fyrir öðrum, að þeir á einnhvern hátt hafi getað sloppið frá því að láta
leiðsegja sér til himna ríkis. Þetta gjöra nokkrir af þeim á meðal vor sem bæði
eru skírðir og ganga til guðs borðs, þrisvar, fjórum sinnum á ári hverju, en
reiðast guðs þénara ef hann vill ekki leyfa þeim og börnum þeirra, að eta og
drekka hold og blóð drottins sér til fordæmingar. Þú vitfirringur, munt þú þá
heldur vilja til helvítis fara, og þar eilíflega brenna, en að ljá eyru þín
heilsusamligri kenningu, svo þú megir þinna sáluhjálpar meðala verðuglega
njótandi verða? Eður vilt þú leiða þinn kenni-föður í þann sálar-voða að hann
hafi altarið til að syndga, eins og Efraim, það gjöra þó allir þeir eð þá
vísvitandi til altaris taka, sem þess óverðugir eru. Ekki styggist drottinn við
þessa einfeldni Nikodemi, hann vill ekki þenna brákaða reyr í sundur brjóta,
heldur til þess að uppræta þessa fávisku úr hans hjarta um líkamliga fæðingu, þá
segir hann hvernig þessari andligu endurgetningu sé varið, með þessum orðum:
Nema að einn endurfæðist af vatni og anda, þá kann hann ekki að innganga í guðs
ríki. Hann blessaður hafði þá alla reiðu skírast látið nær þetta skeði, og
Jóhannes skírn hefur Nikodemo alkunnig verið, þá var og lögmál umskurnarinnar
afmáð, svo að í Kristo gilti hvorki umskurn né yfir-húð, því tími
endurbótarinnar var kominn, sem Pálus um getur Heb. 9. En skírninn var aftur í
hinnar stað innsett, og drottins kvöldmáltíð skömmu síðar í staðinn
páska-lambsins, hver eð vara mun ásamt skírninni þar til veröld þrýtur. Þess
getur Pálus, 1. Kór. 11, er hann býður að vér með þessu himneska gesta-boði
skulum kunngjöra dauða drottins þar til hann kemur. Til þessarar alvísu
ráð-stöfunar hinnar háleitu guðdómsins þrenningar vísar nú frelsarinn þessum
sínum lærisvein, og leggur orsökina til, sem þessi góði maður hefur ekki áður
skynjað, hvað sem af holdinu er fætt það er hold, en hvað sem af andanum er
fætt, það er andi. Það er upphaf kristindómsins að maðurinn viti ekki einasta að
hann sé spilltur að nokkru leyti af uppruna syndinni, heldur og öldungis í
syndinni dauður, svo að vor náttúra verður að endurfæðast með öllu, hvað
ómögulegt er að ske kunni nema fyrir almættis kraft guðs er manninn í fyrstu
skapaði réttan eður heilagan, svo sem hinn vísi Salómon að orði kemst, Eccl. 7.
Og þess vegna hefur vor góði kenni-faðir Lutherus látið lögmálið undan ganga
öðrum pörtum kristilegs lærdóms, að vér af því kynnum að sjá vorn holdligan
saurugleik, svo það yrði þannig vor tyftunar meistari til Kristum. En hvað sem
af andanum er fætt, það er andi, það er, það sem endurfætt er, og af guði fætt,
Jóh. 1. Í hverjum guðs sæði er, 1. Jóh. 3. það er andi, ekki svo að holdið
umbreytist í anda, heldur verður sá hinn sami andligur maður, eins og Adam varð
að lifandi sál, 1. Kór. 15. það er lifandi maður, hann verður einn andi með guði
ef hann áhangir honum, 1. Kór. 6. og fóttreður ekki guðs sáttmála, jafnvel þótt
ekki sé þess von í þessu dauðliga holdi, að vér aldeilis andligir verðum, því er
sú glíman á milli holdsins og andans, er Pálus svo oftlega talar um, það skeður
fyrst í upprisu réttlátra að vér andligir verðum til fulls, þá munu vorir
líkamir andligir og englunum jafnir verða, og vorar sálir eitt með guði sem
verða mun allt í öllu á því gleðinnar landi, því nefnist hún og endurfæðing hjá
Matth. 19. kap. það er uppreisn allra hluta, svo sem Pétur það kallar, Akt. 3.
Vissi drottinn að ei mundi Nikodemo skiljast þetta en nú, því segir hann strax
eftir, undrast ekki að eg sagða þér, að yður byrjaði að nýju að fæðast, og ekki
einasta segir hann það, heldur þar að auki framsetur hann eitt ómótmælanlegt
dæmi uppá fávisku hans, og annara dauðligra manna, sem langt eru frá því að
skilja þá hluti er þeir dagliga umgangast, aukheldur að þeir skynja muni þá
himnesku er svo langt yfir ganga mannligan skilning, vindurinn blæs og þú heyrir
hans þyt etk. Drottinn blés á lærisveinana og sagði: Meðtakið þér heilagan anda.
H. andi kom í sterkum vindi yfir postulana á hvítasunnudögum. Svo tekur nú
frelsarinn hér dæmi af þeim hlut sem andanum var líkastur, til að hjálpa fáfræði
þessa einfalda manns. Vér heyrum allir vindinn þjóta, vér finnum hans megn á
líkamanum, enginn sér hann þó, enginn veit hvar hann hefur sín upptök, vindurinn
blæs á sömu stundu í ýmsum stöðum af austri og vestri, af norðri og suðri. Seg
mér, hvar hafa þessir vindar sín upptök? Hvert fara þeir? Hvar slotar þeim?
Fyrst enginn hefur inn nú fundist svo vís, að hann geti sagt oss það, hversu
munum vér þá skynja það sem miklu meir yfirgengur vorn skilning. En svo eru og
allir þeir sem af andanum eru fæddir, þeir finna guðs anda hræringar í sálu
sinni þegar hann straffar syndina, uppvekur iðranina, lífgar trúna, kveikir
elskuna, eflir þolinmæðina, og verkar aðrar kristilegar dygðir. Vér vitum og að
hann er frá guði kominn, af því ritningin hefur sagt oss það, en hvernig hann er
frá guði útgenginn og í hjartað kominn, það vitum vér ekki, því guðs ríki kemur
svo það verður ekki aðgætt segir frelsarinn, Lúk. 17. Ekki heldur vitum vér
hvert hann fer, því andinn fer í burt og kemur inn aftur, vér vitum að hann
færir oss inn í eilíft líf, ef vér slökkvum hann ekki, en það líf þekkjum vér
ekki nema svo sem fyrir spegil og í ráð-gátu, því það er ósýnilegt en nú hvað
vér verða munum, og vort líf er fólgið í guði, Kol. 3. Þar fyrir sá sem finnur
verkanir h. anda í sálu sinni, og vill þó ekki endurfæðingunni trúa, það er eins
og vildi hann neita því að vindurinn blési, en gæti þó ekki sjálfur á jörðunni
staðið fyrir ofviðri. Ef vér því neyðumst til náttúrinnar verkan að trúa, þótt
ei skiljum vér hinnar orsök eða upptök, því skyldum vér ekki gefa vora skilningu
fangna undir hlýðni trúarinnar í andlegum efnum sem svo miklu eru óskiljanlegri.
Ekki ber Nikodemus á móti þessum vísdómfulla sannleika, er drottinn talaði, en
þó vill hann fræðast gjör hér um, og því segir hann: Hvernig má þetta ske? Þar
fyrir tekur lausnarinn til þess sem sterkast var, menn elska sinn eiginn þrekk
eins og sjáaldur auga síns, er í föðursins skauti: Sannlega, sannlega segi eg
þér, vér vitum hvað vér segjum, og vitnum hvað vér séð höfum. Engin rök eður
vitni eru svo sterk sem þetta, guð hefur það talað: Því sagði Jesús forðum við
gyðinga, Jóh. 8. Þótt eg beri vitni af sjálfum mér, þá er þó mitt vitni stöðugt,
en þetta vissi Nikodemus en þá ekki, hann sagði að sönnu í öndverðu samtalinu:
Meistari, vér vitum þú ert einn lærifaðir af guði, því enginn kann að gjöra þau
verk, sem þú gjörir, nema guð sé með honum. Hefði hann sagt í honum, þá hefði
hann rétt talað, en svo var hann en þá ekki upplyftur, þó byrjaði honum að trúa
Kristo, þar hann játaði, að hann væri af guði, og gjörði svo mikil kraftaverk,
en drottinn lét hann ekki lengi vaða í villu þessari, heldur skýrir honum
berlega frá, hver hann sé, segjandi: Enginn mun uppfara til himins, nema hann
sem ofan sté af himni, mannsins sonur, hver að er á himni. Þetta orð að uppstíga
til himins, merkir í ritningunni, að rannsaka guðs leyndar ráð, svo segir Agur
um Ethel og Ucal, Prov. 30. Það er um hann sem heitir guð með oss og sá máttugi,
það er Kristur, hver mun uppfara í himininn, og ofan þaðan? Það er, hver mun
guðs leyndardóma rannsaka, þar um talar svo Móses, Devt. 30. Það boðorð er eg
býð þér í dag, það er ekki hulið fyrir þér, eður langt í burtu, það er ekki í
himninum svo þú segja þurfir, hver mun fara fyrir oss upp í himininn? Þau orð
útleggur st. Páll, Róm. 10, þegar hann hefur áður talað um leyndardóm mannsins
réttlætingar fyrir guði, kap. 9. Þú skalt ekki segja í hjarta þínu, hver mun
fara fyrir oss upp í himininn? Það er að toga Kristum ofan úr hæðunum: Hvar
fyrir? Því hann var einusinni ofan til vor kominn, og færði oss þessa himnesku
speki úr skauti föðursins, því þurfti enginn upp aftur að fara í himininn, til
að rannsaka guðs vilja um mannsins sáluhjálp, það er hið sama sem drottinn segir
hér Nikodemo. Eg sem að við þig tala í líkingu syndugs holds, að hegðan fundinn
sem maður, og er ofan kominn af himni, af míns föður skauti, eg veit hvað eg
segi, og vitna hvað eg séð hefi, enginn annar mun uppfara í himininn til að
rannsaka guðs vegu, nema eg sem nú er á himni, þótt eg hér við þig tali, því
byrjar þér mínum orðum að trúa, ef þú vilt hólpinn verða. Þessi er efalaust
meining frelsarans, því enginn hefur um aldur guð sénan, sá eingetni sonur
föðursins, sem er í hans skauti, hann hefur oss það opinberað segir Jóh. kap. 1.
en líka sem Móses upphóf höggorminn á eyðimörku, svo byrjar mannsins syni upp að
hefjast, segir frelsarinn. Einnhver mætti að-spyrja, hvað kemur þessi
fyrirmyndan hér við? Enginn er betri, kristinn maður, í öllum fjársjóðum
ritningarinnar, enginn sem betur hlýði uppá það efni, sem hér var umtalað, því
valdi frelsarinn hana til að sannfæra Nikodemum með, hver hann vissi að var
uppfræddur í lögmálinu. Pálus segir Hebr. 9. er hann þýðir gamla testametisins
fórnir uppá Kristum, sjálfur gyðingur fyrir öðrum gyðingum: Hversu miklu framar
mun þá blóðið Kristí segir hann sem fyrir hinn eilífa anda hefur fórnfært
sjálfan sig óflekkaðan guði, hreinsa samvisku vora af dauðlegum verkum, til að
þjóna guði lifanda. Segið mér, hvar verða vorar samviskur fyrst hreinsaðar? Í
skírninni, þar fyrir kallar Pétur hana sáttmála góðrar samvisku, fyrir hvað
verða þær hreinsaðar? Fyrir Jesú blóð, sem vitanlegt er af postulans orðum, er
strax voru lesin, hvar gaf frelsarinn það út? Í grasgarðinum, í þing-húsi
Pílati, en allra helst á krossins gálga, því þar blæddi sjálfu lífinu til
ólífis, og dauði hans var fullkomnan vorrar hreinsunar, því sagði hann undir
andlátið, það er fullkomnað. Hver fyrirmyndan gamla testamentisins hlýðir nú
best uppá krossfestingu drottins? Engin betur en þessi, nær Móses eftir guðs
boði upphóf eirorminn á eyðimörku, Móses hengdi orminn uppá tréð, svo er og
Jesús á gálgann upphengdur, uppá tréð bar hann vorar syndir, og festi þar
handskriftina þá sem móti oss var, Kol. 2. í þeim ormi var ekkert eitur, þótt
hann væri hinum öðrum líkur. Guðs sonur er að allri hegðan fundinn sem maður, þó
án syndar, hann er fyrir oss synduga orma maðkur og ekki maður orðinn, jafnvel
þótt hann væri hreinn og heilagur, og fráskilinn syndurunum, já, þótt hann ekki
vissi af synd, þá gjörði guð hann að synd, svo vér yrðum guðs réttlæti í honum,
2. Kór. 5. Allir þeir eð litu þann eirorminn, sem Móses uppfesti, þeir urðu
læknaðir af eitur-orma bitinu. Þú minn herra Jesú ert á tréð upphafinn, svo að
allir þeir eð þig líta trúarinnar augum þeir verði læknaðir af því biti, er hinn
slægi höggormur djöfullinn beit vora fyrstu móður með, og oss síðan daglega
bítur, því segir hér og í guðspjallinu: Svo byrjar mannsins syni upp að hefjast,
svo að allir þeir sem á hann trúa fyrirfarist ekki, heldur hafi eilíft líf. Þú
hefur sagt, drottinn minn, ef eg upphafinn verð mun eg draga alla til mín, Jóh.
12. Það er ekki gyðinga einasta, heldur alla þá af öllum þjóðum, sem þinn faðir
hefur þér gefið. Svo drag oss þá, herra Jesú, sem búum í þessu fátæka landi,
hverja þú eins vel leyst hefur með þínu dýrmæta blóði og aðrar þjóðir, drag oss
segi eg undir þinn kross, ef þér svo líkar, já, uppá krossinn með þér, ef það má
til þinnar dýrðar gagna og vorrar sáluhjálpar. Það er oss fyrir minnstu þínum
minnstu vesælingum, vér vitum þú sagðir við gyðinga, þegar þér hafið mannsins
son upphafið, þá munuð þér þekkja að eg em hann, Jóh. 8. því trúum vér að þú
ert, drottinn minn, að sigruðum dauða, djöfli og helvíti yfir alla himna hafinn
í þína dýrð til að búa oss þar vist í þíns föðurs húsi. Drag oss þangað með þér,
ó herra Jesú, svo að hvar sem þú ert þar megi og þínir þénarar vera, þér með
föður og heilögum anda, sé vald, heiður, dýrð og kraftur, þú háleita guðdómsins
þrenning um aldir alda amen. Fyrsta sunnudag eftir trinitatis. Guðspjallið, Lúk.
16. kap. Í þann tíma. Jesús sagði til faríseanna. Þar var einn ríkur mann, sem
klæddist pelli og purpura, og lifði hvern dag í vellystingum praktuglega. Og þar
var einn þurfamaður Lazarus að nafni, hver eð úti lá fyrir hans dyrum, fullur
kauna, hann girntist að seðja sig af þeim molum, sem féllu af borði hins ríka.
Þá komu hundar og sleiktu hans sár. En svo skeði, að hinn volaði andaðist, og
varð borinn af englunum í faðm Abrahams. En hinn ríki andaðist líka, og var
greftraður. En sem hann var í helvíti og kvölunum, hóf hann upp sín augu, leit
Abraham álengdar, og Lazarum í faðmi hans. Því kallaði hann og sagði: Ó faðir
Abraham miskunna þú mér, og send Lazarum hingað, að hann drepi hinu fremsta síns
fingurs í vatn, og kæli tungu mína, því eg kvelst í þessum loga. Og Abraham
sagði til hans: Sonur, hugleið þú, að þú meðtókst hið góða í lífi þínu og
Lazarus líka hið vonda, því hlýtur hann nú að huggast en þú að kveljast. Fram
yfir allt þetta, er á millum vor og yðar, mikið djúp staðfest, svo að þeir sem
héðan vilja fara til yðar, geta það ei, og eigi þeir heldur þaðan frá yður, upp
til vor komist. Og hann sagði þá. Eg bið þig faðir, að þú sendir hann í míns
föðurs hús, því að eg hefi fimm bræður, það hann skýri þeim frá, svo að eigi
komi þeir í þennan kvalastað. Og Abraham sagði til hans: Þeir hafa Mósen og
spámennina, heyri þeir þeim. En hann sagði: Nei faðir Abraham, heldur ef nokkur
framliðinna færi til þeirra, þá mundu þeir iðran gjöra. En hann svaraði honum:
Ef að þeir heyra ekki Móse og spámönnunum, þá munu þeir ekki heldur trúa þó að
nokkur framliðinn upprísi. Exordium. Vilji yður auður til, þá hengið ekki
hjartað þar við, segir Davíð, Psalm. 61. Ekki fordæmir hann auðinn í sjálfum
sér, heldur ofmikla elsku á honum. Ríkdómurinn er góður þeim er rétt kann að
brúka hann. Auður er afl þeirra hluta sem gjöra skal, segir Cicero. Örlátur
maður félaus, hann er eins og einn kappi vopnlaus. Ekkjan sú er lagði einn
pening í guðs kistuna, hún lagði að sönnu meira en allir hinir ríku, því hún gaf
af fátækt sinni, en hefðu þeir eins mikið gefið af sinni auðlegð, eftir því sem
tala rann til, þá mundi það og af drottni ekki síður vel hafa þegið verið. Væri
ríkdómurinn ekki guðs blessan, þá mundi hann ekki hafa heitið honum til launa
sínum elskendum, er varðveita hans boðorð, og ekki sæmt ástvini sína þar með.
Abraham, Ísak, Jakob, Jósef, Barzelai, hin sunamiska, Jósef af Arimathia, og
aðrir miklu fleiri voru ríkismenn og þó guðs vinir kallaðir, eru því auðæfin
stór ást-gjöf drottins, því segir Salómon, Prov. 10. að blessan drottins gjöri
ríka, og hörmungin muni ei nálgast þá, þau eru réttvísum manni til mikils
heiðurs, því segir hann en þá aftur, Prov. 14. auðæfi hins vísa eru hans kóróna,
með þeim kunnum vér löndum og lýðum að hjálpa, með þeim fáum vér sett börn vor
og náunga til mennta og mann-kosta, með þeim kunnum vér að bjarga náunganum í
sinni angist, með þeim getum vér aflað oss fé-sjóða á himnum, ef vér stundum
eftir að vera ríkir í góðum verkum, 1. Tím. 6. svo þeir meðtaki oss í eilífar
tjaldbúðir, er vér gjörum gott þar af í sannri trú og í guðs nafni, hvar fyrir
að sá eð fátækum gefur hann lánar drottni og hafa menn aldrei betur varið fé
sínu. Svo eru nú auðæfin stórt guðs lán og hans elsku merki, nær þau réttfengin
eru og rétt brúkuð, en svo sem þau eru hinum frómu og réttvísu til mikils
heiðurs, svo eru þau og hinum óguðlega og ágjarna næsta óþörf og skaðsamlig, því
segir drottinn, að ranglætisins fé-sjóðir séu eldur í húsinu, já þótt einn sé
vel kominn að auð sínum, en brúkar hann þó guði til styggðar, til óhófs og
metnaðar, til að undirþrykkja hinn vesæla og lítilmagnann, og heldur honum til
okurs, og inni fyrir verkamanninum, og hinum fátæka, sem guð hefur skipað að
ala, þá er hann bölvaninni undirorpinn, þess getur hinn vísi með þessum orðum:
Sá eð prettar hina réttlátu á vondum vegi, hann mun í sinni glötun hrapa, og
hinir einföldu munu eignast hans góss. Já svoddan auðlegð er hverju volæði
argari, svo það er kóngdómur að fara á vonar-völ alla ævi sína hjá svoddan
ríkdómi. Í þessa dags evangelio verða oss fyrir sjónir settir tveir menn, einn
ríkur, annar fátækur. Vér viljum í guðs nafni skoða 1. dæmi hins ríka, og svo
hans afdrif. 2. hins fátæka og svo hans endalok. Þú góði guð sem alleina ríkur
ert, hjálpa oss með ríkdómi náðar þinnar að gjöra þetta verk í þínum ótta fyrir
Jesúm Kristum, amen. Útleggingin. Þar var einn ríkur maður, segir textinn.
Ríkdómurinn kann engum af sjálfum sér að banna inn í himnaríki, svo sem í
innganginum sagt er, því sjáum vér og í guðspjallinu hinn fátæka Lazarum í
skauti hins ríka Abrahams. Tökum vanbrúkunina í burt, og mun auðurinn ekki
skaða, gjörumst ríkir í góðum verkum, og mun það nokkuð til himnaríkis gagna, en
það vantaði þenna ríka mann. Hann klæddist pelli og purpura, segir textinn. Pell
var einn vefnaður forkunnar vænn og gullvægur haldinn, hann er nú ekki að fá í
heiminum, sama er um purpurann að segja, það var einn litur forkostuligur
tilbúinn úr skel-fiskjar blóði, og er nú ekki að finna í veröldinni.
Hvorttveggja þetta var konunga búnaður og annarra höfðingja, og leyfðist ei
múgamönnum að bera. Þannig var Aronis búnaður, og höfuð-presta gyðinga, Exod.
28. Svo var Jósef klæddur, Gen. 41. Þetta skart bar Daníel, Dan. 5. Þannig var
Mardokheus búinn, Est. 8. En um þenna ríka mann stendur ekki í guðspjallinu, að
hann hafi nokkur þess háttar maður verið, það er og ekki líklegt, því frelsarinn
mundi ei hafa til þess tekið, að hann hefði svo verið í skart búinn, hefði hann
verið höfðingi nokkur, þeim er sómt hefði að bera svo dýrmæt klæði, og var í
þessu ekki lítill ofmetnaður. Satt er það, að klæðin gjöra engan vondan né góðan
af sjálfum sér, en fatnaðurinn er manninum gefinn til að skýla blygðan sinni, og
varðveita líkamann frá kuldanum, því mætti það sýnast, að sá sem keppist við að
búa sig tigugligar heldur en virðingu hans sómur, að hann gjöri það annaðhvort
fyrir lauslætis eður metnaðar sakir, og er hvorttveggja stór synd í guðs
augliti, fyrir því mun það ei syndlaust vera er menn brúka til þess að efla
þessa lesti með. Mismunur í klæðnaðinum á að vera, og var forðum til að aðgreina
virðingar manna, og svo er ráð fyrir þessu gjört í lands-lögum vorum, hvað sem
þar fram yfir er, það er ósiðsemi og ranglæti, því það er að taka sinn rétt frá
þeim sem æðri eru að svo miklu leyti sem þessum hégóma nemur. Eg vil segja,
hvort sem að einn er kostum búinn eður ei, þá syndgar hann, ef hann klæðir sig
betur en hans standi sómir, sé hann vel að sér um marga hluti framar öðrum, þá
spillir hann mjög svo ágæti sínu, ef hann meinar það verði ágætara fyrir
búningsins skuld, því Salómon í allri sinni dýrð var ekki svo skrýddur sem eitt
af akursins lilju-grösum, og vér vitum þó, að guð hefur meira virt hinn aumasta
og heimskasta vesæling á meðal vor en þau. En vér eigum að bera sömu virðingu
fyrir hlutunum og hann sem þá skapað hefur, en sé nokkur ei nema almennilega
kostum búinn, og vill þó leita sér fordildar af klæðnaðinum, þá er mikil fáviska
í því. Eg veit að einn asni verður þó aldrei hestur, þó menn setji gull-söðul á
hann, og svo verður einn dári aldrei vís, hvernig sem hann málar sig utan. Þessi
ósiður fer mjög svo í vöxt í landi voru smámsaman nú nokkur ár. Ambáttin vill
eins klædd vera og húss-móðirin, þénarinn eins og herrann, sonurinn betur en
hans gamli faðir. Formegunun, mannskapurinn, og vísdómurinn eru í burtu úr
landinu, en búningur og klæða-snið eflist daglega, einn skóla-drengur kostar
öllu til þess að fá vænan kjól, en að kaupa sér eina bók hvar af hann nokkuð
gott megi læra þar hirðir hann ekki um. Og um alla hluti fram, þá skulu vor
klæði skorin vera eftir framandi þjóða sniði, gætandi lítið að því sem drottinn
segir ske skuli á sínum slátrunar degi, að hann vilji straffa alla þá sem búast
útlendskum búnaði, Zof. 1. Hvað vill hér af verða um síðir? Eg ætla drottinn
þurfi ekki að leggja höndina á oss, vér erum vorir eigin böðlar í slíku, svo að
líkast er ef þessu skal lengi framfara, að það muni ganga oss eins og það gekk
júðum er þeir tóku upp siðu Grikkja, að þeir urðu þeim að bráð, hverra siðum
þeir breyttu eftir, 2. Mak. 4. Framvegis stendur hér um þenna munaðar kropp, að
hann hafi etið daglega skínandi krásir. Eftir textans orðum er það svo, hann
hélt sig forkostulega glaðværan daglega. Þetta má skilja, að hafi verið í mat og
drykk og öðru óhófi, sem heyrir til líkamlegs munaðar. Nú er það hér að segja,
að drottinn hefur ekki bannað að hafa indæli af sínum skepnum í réttan tíma og
með hófi og siðsemi. Sjálfur var frelsarinn að heimboði manna á sínum hérvistar
dögum í Kana í Galilea, hjá Símoni fariseara, hjá Zakheo, og oftar, hvar fyrir
þótt hann væri hið fegursta sparneytninnar og hófseminnar dæmi, sem nokkurn tíma
hefur skinið í veröldinni, þá var hann þó af illgjörnum fariseis ofneyslumaður
og vínsvelgur kallaður. Já, hann lét sitt blessaða höfuð smyrja með dýrmætu
salvi, og þótt hann væri allra hluta drottinn, bæði á himni og jörðu, þá mundi
hann það ekki gjört hafa, nema slíkt væri leyfilegt nær það er í hófi, og með
góðri sikkan brúkað. Drottinn bauð sjálfur í sínu lögmáli um laufskála hátíðina,
Levit. 23. Þér skuluð vera glaðir fyrir drottni guði yðar í sjö daga, hvert
lögmál að Móses ítrekar, Devt. 12. Þér skuluð eta fyrir drottni guði yðar og
glaðir vera, þér og yðar hyski, af öllu því sem þér réttið yðar hönd til, af
hverju drottinn guð hefur blessað þig. Og framvegis í hinu átjánda versi segir
hann, að þeir skulu ekki eta innan sinna porta á laufskála hátíðinni sínar
korn-tíundir, eða tíund er af mustinni eður olíunni. En hann segir: Þér skuluð
eta það þar í þeim stað, sem drottinn guð útvelur, þú og þinn sonur og þín
dóttir, þræll þinn og ambátt þín, og levitinn, sem er innan þinna porta, svo
skalt þú gleðja þig fyrir drottni guði þínum, hvert lögmál Nehemias og Hezras
kennimaður aftur innleiddu eftir herleiðinguna, Nehem 8. er þeir buðu fólkinu á
laufskála hátíðinni, etið hið feita og drekkið sætan drykk, og sendið þeim einn
part, sem ekkert tilbúið hafa. Af þessu er auðsætt, að hinn góði guð hefur ei
bannað að gleðja sig í hófi, þó svo, að menn dýrki hann með virðingu, og gleðji
sig með ótta, sem Davíð býður, Ps. 2. Vín og vistir eru fyrir manninn skapaðar,
ekki forgefins, heldur honum til unaðsemdar og skikkanlegrar brúkunar, en
vanbrúkunin kemur af holdinu og af fjandanum. Við þetta guðs eftirlæti á nú
metnaður og óhóf ins ríka sælgætings ekkert skylt. Hér stendur að hann hafi
haldið sig forkostulega glaðværan daglega, það er að skilja hann var allur
sokkinn í munað veraldar þessarar, hirti ekkert um guð, ekkert um sínar syndir,
ekkert um hið komanda líf eður sinn dauða, heldur hafði hann magan fyrir sinn
guð, svo sem postulinn að orði kemst, Filipp. 3. Já, rétt eins og Jesajas segir
í 56. kap. Komum, látum oss fylla oss af sterku víni, og morgun-dagurinn skal
þessum líkur verða, og en þá kostulegri, og vantar oss ekki þá í landi voru, er
hið sama gjöra mundu, hefðu þeir ráð eins og þessi. Ekkert hirða þeir um sitt
embætti, ekkert um sitt framferði, ekkert um landsins gagn, ekkert um sína
sáluhjálp, ekkert um sína burtför af heiminum, svo sem hefðu þeir festi-bref af
andskotanum, að þetta skuli ævinlega vara, já, um engan hlut nema um munn og
maga, og það sem þeir kunni að hafa til að þjóna þeim með, jafnvel þótt það
skuli verða hrifsað út af munni náungans með ofbeldi og rangindum. Nú voru
þessir lestir hins ríka sælkera, svo vondir og fordæmanlegir, sem alla reiðu er
nokkuð umtalað, en það jók ofmiklu á, að hinn vesæli Lazarus, fullur sára og
kauna, lá hungraður fyrir hans dyrum, og er líklegt að hann hafi næsta klæðfár
verið, því sá sem ekkert hafði til að seðja með sinn hungraða maga, hann mun
ekki hafa mikið haft til að klæða hinn sama líkama. Ó, hvílík skelfileg harðýðgi
var þetta. Ekkert þurfti þessu guðlausi kroppur að missa af sínu borði, til að
seðja þenna vesæling með, því hann girntist að seðjast af molum þeim, er féllu
þar af. Ekkert af sínu pelli og purpura, þótt hann hefði kastað einni flík á
hann sem hans þrælar ekki vildu bera til að hylja sín kaun með, en því var ei
svo varið, hundarnir voru miskunnsamari heldur en hann, sem guð hafði gefið vit
og skyn, og þar að auki fullsælu fjár, því þeir komu og sleiktu kaun hans, og
mátti líklega segjast, að þeir mundu fyrr en ganga í þá himnesku Jerusalem,
Apok. 22. hefðu þeir þar til skapaðir verið, heldur en þetta villu-dýr. Ó, guð
gæfi, að þeir sem hann hefur blessað með auðlegð veraldar þessarar, þeir vildu
þó, segi eg, einnhvern tíma hugleiða, hvað mikið þeir eru guðs voluðum limum
skyldugir. Seg mér þú sem veltir þér í maurunum, og varla veist hvað þú skalt af
þeim gjöra. Þegar þér var kastað inn í heiminn undir eins og fátækis barninu,
hvað hafðir þú til meira unnið af guði heldur en það? Voruð þið ekki báðir eins
í syndinni getnir? Barst þú nokkuð meira með þér inn í veröldina heldur en hann?
Eður muntu meira í burtu bera? Hvar fyrir var guð þá skyldugur til, að gjöra þig
ríkan, en hann fátækan? Ekki til þess, að þú skulir kappala þinn syndugan búk
eins og þessi dári, ekki til að búa þig í skart eins og hann, ekki til þess að
upphefja þitt hjarta eður festa það við auðinn en gleyma þínum bróður sem að
nauðstaddur er, heldur til að dýrka þig þar með, og leggja svo mikið af við hann
sem guð krefur, því hann er húsbóndinn, en hann krefur svo mikils sem hinum
volaða má verða hólpið með, og þú kannt vel að missa, og það jafnan nær þú sér
eður heyrir einn nauðstaddan, og nær þú það sér eður heyrir, þá vit að þar er
kominn einn skulda-maður frá guði til að beiðast þess er hann lánað hefur, og þú
hefur ofmikið, en hann má vel bjargast við. Þegar þú krefur skuldar þinnar hjá
aumingja nokkrum, og hann hefur það ekki til sem hann skal gjalda, eður hann má
það ei missa án síns stórs baga, þá krefur hann þig undir eins í guðs umboði
þeirrar skuldar er þú átt honum að lúka, en hann hefur vesælingnum gefið, látir
þú hana ekki til, þá verður þú skulda-þrjótur guðs, já, þjófur í hans augliti,
þar þú stelur úr sjálfs þíns hendi, og hinn strangi húsbóndi mun krefja þig
ávaxtar fjár síns í tollbúðinni hjá þeim ríka manni, nær þú uppvaknar í helvíti
og kvölunum eins og hann, nema þú brúkir ráð Daníelis, er hann gaf Nebukhadnezar
konungi, Dan. 4. og afplánar ranglæti þitt með ölmusugjörðum við fátæka, heyr
því Salómonis orð, er hann segir, Prov. 3. Gleym ekki að gjöra þeim gott sem
byrjar, nær þín hönd hefur efni þar á, seg ekki til þíns náunga, gakk burt og
kom aftur, á morgun vil eg gefa þér, og þú hefur það þó, og lát þér það sagt
vera, að hinn volaði hefur miklu meiri rétt til þess, er þú eignar þér heldur en
sjálfur þú til að brúka guðs lán til óhófs og metnaðar, hvert hann margfaldlega
bannað hefur. Drottinn segir fyrir munn Hosea, um gyðinganna samkundu, Hos. 2.
Hún veit ekki að eg er það sem gef henni kornið og mustina og olíuna, og fæ
henni ánægjanliga silfrið og gullið, er hún gjörir bál af, þetta á mjög svo vel
heima hjá þeim sem guð hefur fengið í hendur alls nægtir fjár, en þeir draga það
af hans fáráðum limum, í hverjum hann skipað hefur að dýrka sig, en brúka það
til að ala sinn lauslátan kropp, til niður-dreps honum sem rangindin líður, til
að hefna á óvinum sínum. Þessir gjöra bál úr þeim hlutum sem góðir eru í sjálfum
sér, og setja hann í guðs kirkju, sem vera átti hjarta þeirra, það er hina
örgustu svívirðingu foreyðslunnar í þann stað sem ætti að vera hinn allra
helgasti. Ó guð betri vorar tíðir, satan hefur kaupmenn sína í guðs kirkju meðal
vor, það er í mannanna hjörtum, hverja hann gjört hefur að ræningja bæli, ei
síður en gyðingar forðum musterið, en hvað selja þeir þá og kaupa? Þeir selja
hinn réttláta fyrir peninga, og hinn volaða fyrir eina skó, þeir troða höfuð
fátækra í saurinn, og umturna vegum þeirra hæglátu, Amos 2. En um síðir selja
þeir sínar eigin sálir. Þess getur Syrakh í 10. kap. með þessum orðum: Ekkert er
ranglátara fégjörnum manni, segir hann, því hann lætur fala sálu sína, þar fyrir
segir frelsarinn, að lítið gagni það manninum, að hann eignist allan heiminn, og
líði töpun á sálu sinni, hvar um þessi ríki maður má öllum þeim ljóst dæmi vera
er elska kroppinn meir en sálina. Ekki stendur hér í guðspjallinu, að hann hafi
verið illa kominn að auð sínum. Það var hans fordæmingar sök, að hann brúkaði
hann til óhófs, en gleymdi hinum nauðstadda og fáráða. Nú ef hann fékk svo
skelfiligan dóm, hvað vilja þeir þá segja á meðal vor, sem ekki einasta stinga
úr sér augun nær þeir sjá einn þurfamann, eður annan, sem vinnur baki brotnu
fyrir því er þeir brúka til munaðar sér, heldur og rýja guðs volaða sauði, og
eta sitt brauð í þeirra andlitis sveita? Hvað munu þeir segja vilja? Hvers munu
þeir vænta sér nær þeir eiga að skilja við allt það er þeir með rangindum hafa
samandregið? Drottinn segir við konunginn af Tyro, Ezekh. 28. Þú segir, eg em
sterkur guð, og bý í einu guðdómligu herbergi, en skömmu síðar verður honum
sagt: Muntu nokkuð segja við þinn veganda, eg em sterkur guð? Langtum eru þeir
minni máttar en konungurinn af Tyro hjá oss, er sig gjöra nærri því að guðum,
þegar þeir upphefja sig yfir guðs orð og konungsins lög, þegar þeir fella hinn
saklausa en hefja skálkinn, og þykir svo sem það standi í sínu valdi að ráða
fyrir hvers manns glæpu og ógæfu, en þegar dauðinn kemur svo sem ein voldug
hetja og kastar þeim í bana-sængina, þegar samviskan tekur til að bíta, þegar
minning glæpanna tekur að ofbjóða þeim, þegar satan sem hefur flekkað þá til
allskonar ódáða, þegar hann reiðir svipuna til, og sýnir þeim helvítis loga,
hvar hinn ríki kvelst og kveljast mun um aldir alda, en guðs reiðar-þruma slær
af himnum ofan, mun þá vesæl manneskja segja, eg em sterkur guð? Heyrið þetta, ó
þér sem útsjúgið hús ekkna og föðurlausra, og leitið drottins á meðan hann er að
finna. Hinir ágjörnu og ofríkismennirnir eru með tvennu móti, sumir færa fórnir
neti sínu, og brenna reykelsi fyrir sínum veiðarfærum, því að fyrir þau er
þeirra hlutur feitur orðinn, og þeirra matur hinn besti, svo sem Habakuk að orði
kemst í 1. kap. Þetta eru þeir sem reikna það til sinni góðri forsjón réttara að
segja, rangsleitni sinni og undirhyggju að þeir eru ríkir orðnir, og feitir af
annarra brauði. Aðrir eru þeir eð segja, blessaður sért þú drottinn, það eg em
ríkur orðinn, en drepa þó slátur-sauðina með ofbeldi, og enginn er sá sem að
fæði þá eður brúki meðaumkun með þeim, eins og þessi sami spámaður að orði
kemst. Þetta eru þeir sem af guði og inu hæsta valdi eru yfir aðra settir til
þess að þeim líði vel, en gjöra þó ekkert það sem guð og konungurinn boðið hafa,
heldur eta í kringum sig eins og úlfar og birnir, og sýna þeim enga miskunn er
undir þeirra valdi stynja, heldur kalla, ber hingað, ber hingað, og nær þeir
hafa svo drukkið blóð vesælinganna, þakka þeir guði svo sem fyrir réttfengin
söfn. Hverjir af þessum verri séu er eigi svo auðvelt að segja, nema það, að
hræsnin gjörir hina síðari andstyggilegri í guðs augliti, því af tvennu illu þá
er skárra að eigna hrekkvísi sinni klækina heldur en guði. Hitt veit eg, að hann
segir um þessa hvorutveggiu, Hab. 2. Vei þeim er safnar því sem ekki er hans
hvar skal það lenda og þeim eð samandraga hinn þétta leir. Vei þeim sem er
gefinn fyrir rangfengnum ábata fyrir hús sitt, að hann búi hreiður sitt í
hæðunum, að hann verði frelsaður af valdi hins vonda, þú hefur eitt skammarlegt
ráð tekið fyrir þitt hús, og upprætt margt fólk og hefur syndgað á móti sjálfum
þér, því steinninn í veggnum hrópar það, og kvisturinn í trénu vitnar þar um. Eg
veit þar er margur er segir, eg safna ekki til þess að gjöra eins og þessi ríki
maður, eg held mig sparliga, eg er ekki eyðslusamur, það er gott ef þú safnar
réttiliga, og gjörir gott hinum volaða, en ef þú safnar einasta fyrir erfingja
þína, og það með réttu og röngu, þá má álíka gilda hvert að Moab liggur á
dreggjum sínum, eður og að hann fagnar í sinni spýju, og verður til aðhláturs,
Jer. 48. Því skylda eg sleppa mér til helvítis fyrir minn erfingja, í þeirri von
að hann skuli lifa vel eftir mig dauðan? Og eg veit þó ekki hvort af því verður
eður ei, því kannske mín óguðlig búsorg gjöri hann verri í því, að hann misbrúki
það til óhófs er eg með rangindum safnaði, og eg kynni þar með að leiða hann til
helvítis með mér, þótt það verði ekki um sama veg og eg fór, og hvernig sem því
er varið, þá plagar guðs straff að fylgja soddan rangfengnum auð, þar eru þúsund
melir í hverju álnar virði sem ekki verða í burtu teknir, nema erfinginn gjöri
sér vini af þessum ranglætis mammona, og vil eg þá heldur gjöra það sjálfur
meðan eg lifi, svo þeir meðtaki mig í eilífar tjaldbúðir, heldur en eiga það
undir honum sem þó getur ekki leyst sálu mína úr helvíti með öllu því sem eg
honum eftirlét. Það segist um hinn ríka purpura gikk, að hann hafi pelli klæddur
verið, það verður ekki svo greinugliga sagt á vora tungu, hvað það orð þýði er í
textanum stendur, en um viðlíkan vefnað skrifar Plinius, að hann brenni ekki í
eldinum, því voru lík konunganna sveipuð þar í, á hinni gömlu brenni öld, að ei
blandaðist þeirra aska með viðar-öskunni, megi eg skemmta um hinn
óskemmtilegasta hlut, þá vildi eg segja, að þessi dári hefði gjört víslega,
hefði hann tekið nokkuð af þessum dýra vefnaði með sér til helvítis, hefði það
mátt hlífa honum fyrir loganum sem hann kvaldist í, en englarnir voru fúsari til
að bera Lazari sál í Abrahams skaut, heldur en djöflarnir til að færa hans pell
og purpura og allt annað oflæti með honum. Lazarus skildi sinn armóð eftir við
dyr hins ríka, en hinn ríki sína fé-dyngju í sínum kostulega garði, og hrapaði
svo fúll og félaus í það díkið sem rýkur af eldi og brennisteini, svo munu og
allir þeir gjöra er láta hans látum í þessum heimi, en forsmá hinn nauðstadda og
öreigann, og láta hann jafnvel í hungri út af deyja, á meðan þeir ala sinn
gjálífan kropp til að verða helvítis elds-matur og brenni-fórn andskotans, og er
svo þannig úttalað um hinn ríka. Nú eftirfylgir að tala með fám orðum um hinn
volaða Lazarum. Guðspjallið minnist hans á þenna hátt: Þar var einn þurfa-maður,
að nafni Lazarus, hver eð úti lá fyrir hans dyrum, fullur kauna. Allt það volæði
sem einni manneskju kann til að falla, hefur á þessum manni legið, hann var
fátækur, það var mikil vesöld, það er það sem flestir af oss verja sig hvað mest
fyrir, og nokkrir selja sína arfleifð í himninum til þess, að vera ekki fátækir
í heiminum, svoddan ein hörmung þykir örbirgðin manna á meðal, því segir
Salómon, Prov. 15. Allir dagar hins fátæka eru illir. Textinn segir, að honum
hafi verið kastað niður hjá dyrum hins ríka, eins og öðru hræi, sem enginn hirti
um meir, en þó dauðum hundi væri útkastað. Svo breyta menn við guðs mynd, þegar
hún býr í ljótu húsi, og virða húsbóndann eftir herberginu. Þessi forsmán hefur
og mátt auka miklu ofan á volæði þessa fáráða manns, og hefur það gengið hér
eins og Salómon segir, Prov. 19. Bræður hins fátæka hafa hann, og vinirnir víkja
í burt frá honum, en það tók yfir alla hans eymd, að hann var fullur kauna, og
svo aumur, að hundar sleiktu hans sár. Maginn hefur kannske verið heilbrigður,
og því hefur hann girnst að seðjast af molum þeim, er duttu af borði hins ríka.
En allir aðrir líkamans limir svo plágaðir, að hann gat enga björg sér veitt, og
hefur magans heilbrigði ekki annað gjört, en að afla honum þess meiri píslar með
hungrenu og matar-lystinni, þar hann fékk ekkert að seðja sig af. Sá sem
heilbrigður er, hann getur unnið sér mat, þó hann sé fátækur. Forsmán
veraldarinnar, er ekki svo þungt að líða, þeim er hægt að forsmá heiminn, sem
heimurinn forsmáir, og er það þá kaup kaups, sem menn plaga að segja. Því vottar
og Páll um sig, Gal. 6. að hann sé krossfestur heiminum og heimurinn sér, það
er, að hver forsmái annan, en það er hverjum mótgangi meira, þegar guð tekur svo
heilsuna af nokkrum, að hann getur ekki borið eður ráðið sjálfum sér, það gengur
nærst því, að vanta hugsvölun guðs anda, og finna ei til hinnar, nær mann langar
þar eftir, því svoddan er helvítis píslum líkast, þessu gat satan nærri forðum
daga, er hann sagði við guð um Job, Job. 2. Snert þú hans bein og hans kjöt, og
sjá hvert hann bölvar þér ekki undir augun. Skuli menn og satt segja, þá fékkst
þessi guðs maður ekki svo mjög þar um, þótt hann misti fjárhluti sína, syni og
dætur sínar, eður þótt þeir af Saba og Kaldea veittu honum yfirgang, en þegar
guð leið andskotanum að slá hann með hinum verstu kaunum, frá hvirfli og allt
til ilja, þá tók þessi drottins vinur, heldur en ekki, að láta sér hugfallast.
Svo var nú Lazarus aumur, sem sagt er, og öll hin þyngstu mótlæti veraldarinnar
lágu á honum, örbirgð, klæðleysi, hungur, forsmán, og líkamans vanheilsa. En þú
syndugur maður, sem ert heill og hraustur, hefur nóg til að klæða og fæða
líkamann með, og ert af engum óvirtur í neinu, munt þú ekki hafa orsök til að
þakka hinum lifanda guði, þegar þú álítur þetta vesæla hræ, niðurkastað fyrir
dyrum hins ríka, og ekkert auga miskunnaði honum, að hann svo vel gjörir til
þín, að þig vantar ekkert af því, sem hann allt vantaði, munt þú nokkuð vera
heilagari heldur en hann? Eg veit ekki hvílíkur hann verið hefur, það sé eg, að
hann hefur guðs vinur verið, annars hefði ekki sál hans verið borin af englum í
Abrahams skaut, en hitt veit eg, að ekki ert þú heilagari en Job, hver eð hefur
guðs vitni um það, að hann ekki hefði sinn líka í landinu, Job. 2. Hverju mun þá
vera að þakka, að þú ert ekki eins plágaður sem Job og Lazarus, nema guðs
órannsakanlegri gæsku og miklu þolinmæði, sem með ríkdómi sinnar langlundar,
dregur þig til iðranar, seg því ekki eins og Efraim, eg em ríkur orðinn, allt
mitt erfiði nægir mér ekki, þeir eð syndga, bera straff syndarinnar, Hos. 12.
miklu heldur nær þú stígur á þín hraustu bein, þá hugsa til þess, að guð hefur
ekki velþóknan á þeirra styrkleika, heldur á þeim, sem hann óttast. Nær þú telur
fé þitt, eður skoðar þinn dýra klæðnað, þá hugleið, að Lazarus á af því svo
mikið, sem hann viðþarf, og ef þú hefur tvenn klæði, þá heyra hinum nakta önnur
til, ef þú vilt vera Jóhannis baptista lærisveinn, Lúk. 3. Þegar þú hefur hið
mesta gaman af skilningar-vitunum, sem guð hefur gefið þér til nauðsynlegrar
brúkunar, þegar tungan, augun eyrun og aðrir þínir limir, eru þér til hinnar
mestu skemmtunar, þá lát jafnvel þessa guðs skapnaðar misbrúkan minna þig á
Lazarum, þar hann liggur niðurkastaður eins og annað dauðyfli fyrir dyrum hins
ríka, og hefur enga værð fyrir sárum og verkjum. Þekktu hann meðan hann er hjá
þér, að ekki þurfir þú að kannast við hann fyrst, nær þú uppvaknar í helvíti og
kvölunum, sem þú ekki þekkja vildir á meðan þú lékst þér að allri full-sælu í
heiminum, já, meðan þú hefur hina mestu skemmtan af syndsamlegri gleði þessarar
veraldar, þá lát þér í hug koma, hversu að hún sé ekkert hjá sælu Lazari, þar
hann baðar nú í Abrahams skauti, því hann sem best þekkir þá eilífu dýrðar vist,
hver og hefur keypt oss hana til handa með sínu dýra blóði, hann býður oss, að
vér allan þenna hégóma skulum afsníða, svo vér kunnum að eignast hana, já, hugsa
til þess, að sællífi þessa heims má ei lengi vara, og þótt þú yrðir allra karla
elstur, þá skal það þrjóta, og það er ekki langvinnt, sem einnhvern tíma enda
tekur, segir Águstinus, en Lazari gestaboð tekur engan enda. Víslega hefur hinn
stóri konungur því skikkað, svo sem öllu öðru í sínu ríki, að hann lét píslir
fordæmdra verða eilífar, því væri þar endurlausn úr helvíti, þá efast eg ekki
um, að margur guðlaus dári mundi vinna það til stundlegs munaðar, að fremja alla
þá óhæfu, er honum í hug kemur, þótt hans hreinsunar eldur ætti að vara um allan
heims aldur, og svo sem hann hefur í því víslega gjört, svo hefur hann á hina
síðuna vægðarsamlega breytt við þá, sem hans ok bera hér á jörðunni, og haldnir
eru afhrak veraldar, og svo sem nokkurskonar hreinsunar fórn, eftir Páls orðum,
þar hann ekki einasta lofað hefur, að þurrka öll tárin af þeirra augum, og að
dauðinn skuli ekki framar vera til, og ekki sorgin og ekki hrópið, og mæðan
skuli ekki vera framar, því að það umliðna sé í burtu, svo sem Jóhannes að orði
kemst, í hans opinberunum í 21. kap. heldur þar að auki skuli þessi arfur ekki
skemmast kunna, ekki saurgast og ekki rotna, svo sem von er á, því Kristí ríki
mun engan enda taka, Lúk. 1. En vér munum með Kristo lifa og ríkja og með
drottni ávallt vera, svo sem guðs andi hefur oss heitið fyrir st. Páls munn, 1.
Þess. 4. Því höfum vér ekki þessi guðs fyrirheit, þá mundu þeir bráðlega
yfirgefa sig, sem eru guðs börn, en hjá-börn veraldarinnar. takið yður það til
huggunar, drottins vinir, sem eruð stallbræður Lazari, þér eruð fátækir eins og
hann, varðar mikið um það, nær þér eruð í trúnni ríkir? Hvað gildir yður auðlegð
veraldarinnar, nær þér hafið hann eignast, sem guð hefur gefið öll endimörk
veraldarinnar til arfleifðar? Er eg þér ekki betri en tíu synir? sagði Elkana
við konu sína, móður Samuelis, þegar þér hafið Kristum í yðar hjörtum getið, mun
yður þá nokkuð vanta? Mun hann ei verða yður betri en öll ríki veraldarinnar og
þeirra dýrð? Lazarus eður Eleazar, sem er hið sama nafn, það merkir þann, sem
guð er til aðstoðar, barn mitt, ef guð er með þér, hver kann þá að vera á móti
þér? Mun nokkuð járnið brjóta það stálið af norðrinu, segir drottinn við
Jeremiam, þegar hann heitir honum liði sínu á móti Jerusalems ofsa, Jer. 15. svo
vil eg segja með Davíð, þegar guð er með þér, hvað vill þér maðurinn gjöra? Þeir
vega allir minna en ekkert, þeir kasta þér út af dyrunum, þeir vilja ekki unna
þér viðtals, hvað þá? Munu þeir kunna að banna þér að tala við konung himnanna í
bænum þínum? Munu þeir kasta þér út af dyrum himnaríkis? Á meðan þeir ekki þetta
geta, barnið gott, þá ætla eg þú standir jafnréttur upp í guðs augum, þótt þú
liggir flatur fyrir dyrum hins ríka. Hvað er nú framar? Þú ert forsmáður, líður
órétt, enginn vill kannast við þig, það er ekki nýtt í heiminum. Salómon sem
ekki vissi af mikilli óvirðingu að segja, hann gjörir ráð fyrir því, svo sem hér
að framan er fyrir skömmu sagt. Seg mér, af hverjum verður þú óvirtur? Af vondum
mönnum, það er ekki þungt að vera hæddur af þeim sem jafnvel að guði hæða, og
undir eins þeir forsmá þig, þá forsmá þeir skapara þinn og þinn endurlausnara,
hvers ok þú ber: þú verður af heimskum mönnum óvirtur, því engin er fáviska
meiri en sú, að forsmá þann sem guð hefur virt með teikni síns sonar, þetta
sýnist mér létt að bera, því eg mun ei fást mikið þar um, þótt einn skiptingur
hlæi að mér. Þú verður af svo mörgum óvirtur, eg játa það, því að fleiri eru
vondir en góðir, heimskir heldur en vitrir, en þó ekki af öllum, nokkrir eru
þeir sem gæta guðs og síns óverðugleika, vitandi að þeir hafa hið sama
verðskuldað, og eins þeirra dómur á að gilda meira hjá þér, heldur en alls hins
skynlausa múga, þar eru góðir minn í veröldinni, er sama hafa til brunns að bera
og þú, og getur þú þá huggað þig með postulans orðum, að þínir bræður í heiminum
mega líða slíkt hið sama. Hversu langt mun rykti þessarar óvirðingar útberast?
Varla lengra en um það land er þú lifir í, ef rykti hins stóra Alexandri, og
hans skólameistara Aristotelis ekki náði yfir um fjallið Kákasum, eður fljótið
Gangem, hvað lítill partur mun það verða þá af heims-byggðinni, sem þín óvirðing
getur flogið um? Hversu fáir eru þeir eð til hinnar vita, hjá hinum óteljandi
skara heilagra engla og útvaldra manna, á meðal hverra þú munt dýrðligur skína,
ef þú líður þessa stundar minnkun þolinmóðliga. En hvað lengi skal hún nú vara?
Allt til grafarinnar, hversu minna er það en eitt augnaflik, ef það er
samanborið við eilífðina? Eg vil ei fá mér til orða um svo margra heilagra manna
og guðs píslarvotta dæmi, sem hlógu að óvirðingu veraldar þessarar, en þeirra
vegsemd og heiður uppvaknaði svo eftir dauðann, að hjátrú fávísra manna hefur þá
nærri því að guðum gjört, hverja veröldin ekki hélt verðuga til að þurrka sína
skó í lífinu, og var þó ekki þeirra verð, Heb. 11. svo hlægilig er nú aldar
þessarar virðing eður óvirðing, eður seg mér, hver er nú meir lofaður í heiminum
Lazarus eður hinn ríki magans þræll? Eg trúi flestir hrósi Lazaro meir, og
jafnvel þeir sem hinum eru hvað líkastir. Nú kem eg til þess sem flestum sárast
þykir, sem er heilsubresturinn, hann hefur margan kappa yfirbugað, en þér sem
guðs hetjur eruð, og stríðið undir frelsarans merkjum, gætið þess, börn
drottins, af hverjum yður er siúkdómurinn upplagður, sem er af yðar skapara,
hann hefur fengið sálum vorum líkamina, svo sem annað herbergi til að búa í, og
á hann frjálst að umbreyta því, og jafnvel aldeilis niður brjóta eftir vild
sinni. Hvað vilt þú keppa við soddan hátign? Og ekki miklu heldur þolinmóðliga
líða hvað helst hann áleggur, kann ske þú hafir og sjálfur verið orsök í þinni
vanheilsu með gjálífum og óvörum lifnaði, og seg mér þá, hvað hefur þú að klaga?
Mun þá ei ráðlegast að þú iðrist synda þinna, og líðir það með kristiligi
umburðar-lyndi, er þú fyrir þeirra skuld líða mátt, og látir þannig jafnvel
syndina gagna þér til sáluhjálpar, en ef öðruvísi er, þá vit þó að guð leggur
ekkert á neinn fyrir sakleysi. Sért þú því ekki orsök í þinni vanheilsu með
óvarligum lifnaði í mat eður drykk, eður annarri háttsemi, er plagar að krenkja
heilsuna, þá hefur þú forþénað siúkdóminn með öðrum syndum, því ef að jafnvel
hin minnsta synd vinnur til helvítis, vilji guð hana tilreikna, því mun hún þá
ekki vinna til líkamligra meinlæta, sem vara svo skamma stund, en tilgangur
drottins er allur annar á stundum, kann ske sál þín sé vanheil, og hann plági
líkamann henni til heilsubótar, og því skylda eg þá reiðast lækninum þótt hann
skeri það sár upp sem fúið er? Heilsan er altíð góð, en þó er hún dýrust þegar
hana vantar, og þykir mest til hinnar koma nær hún er aftur fengin, því tekur
guð hana í burt á stundum, til að vekja vor dofin og sofandi hjörtu til
þakklætis og lofgjörðar við sig, og títt leggur hann krossinn á þá sem eru hvað
saklausastir, öðrum til eftirdæmis, að sýna þeim hvað þeir forþénað hafi, og
hvað mikla orsök þeir hafi til að lofa guð, sem þyrmir þeim sem meira hafa
syndgað, fyrir þvílíkum örkumslum. Skammast þín ekki þar fyrir að vera settur
öðrum til þolinmæðinnar eftirdæmis með Job, og vert glaður af því að líkast
Kristo, sem og hefur oss til eftirdæmis liðið, 1. Pét. 2. Og fyrst þú skalt það
þó líða, þá hugleið hvað miklu betra er að líða eins og guðs barn og hreppa
eilífa sælu og fögnuð til launa, heldur en að brjóta okið í sundur með möglan og
óþolinmæði, og ekki einasta sleppa af laununum, heldur að hrapa úr hinni
tímanligu eymd í þá eilífu, sem aldrei mun enda taka. Eg vil ei hér tala um það
sem Cicero skrifar, að enginn mótgangur sé sá, að tímalengdin ekki lini hann,
því vér höfum eina æðri huggun, að vor líkami er aldrei svo veikur, að guðs
kraftur ekki sé í vorum breyskleika máttugri, því hann er trúr, og freistar
einkis yfir megn fram, og um alla hluti fram, þá hugga þig við þá sælu von og
dýrðar auglýsingu guðs barna, hverrar ekki verð eru þessa heims mótlæti, svo nær
verkirnir stinga þig, og þú stynur af ofraun, þá hugsa hvað fagur að sé englanna
söngur: Nær þú sér þinn líkama afmyndaðan af sárum og kaunum, þá hugleið það að
hann skal á síðan verða englunum jafn, já samlíkur Jesú Kristí dýrðlegum líkama.
Nær þér enginn hlutur er til skemmtunar í heiminum, þá lát þér í hug koma hvað
fagur að sé Abrahams faðmur, já hin himneska Jerusalem, hverrar sól og tungl að
guð er, og hans dýrð uppljómar hana, þangað að komast, og þar að búa um eilífar
aldir unni oss hin heilaga guðdómsins þrenning, faðir sonur og heilagur andi
háblessuð um aldir alda, amen. Annan sunnudag eftir trinitatis. Guðspjallið,
Lúk. 14. kap. Í þann tíma. Jesús sagði til eins af fariseunum, þessa
eftirlíking. Nokkur maður var sá, sem gjörði mikla kvöldmáltíð, og kallaði marga
þar til, og sendi út sinn þjón um kvöldmáls tímann, að hann segði þeim sem
boðnir voru, komið, því að nú eru allir hlutir til reiðu. Og þeir tóku allir til
í einu hljóði að afsaka sig. Hinn fyrsti sagði til hans: Akur keypta eg, og hlýt
eg að fara út og skoða hann, eg bið þig, afsaka mig. Og hinn annar sagði: Fimm
pör akneyta keypta eg, og fer nú út að reyna þau, eg bið þig afsaka mig. Og en
annar sagði: Konu hefi eg mér festa, og fyrir því má eg ekki koma. Og sá
þjónustumaður kom, kunngjörði þetta sínum herra. Þá varð húsbóndinn reiður, og
sagði til síns þjónustumanns. Far þú snarlega út á stræti og götur borgarinnar,
og leið volaða, vanaða, blinda og halta hér inn. Og þjóninn sagði: Herra, það er
gjört hvað þú skipaðir, og þó er en meira rúm. Og herrann sagði til þjónsins:
Far þú út á þjóðbrautir og túngarða, og nauðga þeim hér inn að ganga, svo að
mitt hús verði fullt. Því eg segi yður það, að enginn þeirra manna sem kallaðir
voru, munu smakka mína kvöldmáltíð. Exordium. Orsökin til þessarar dýrmætu
eftirlíkingar, sem Jesús framsetur í þessu heilaga evangelio, var sú, að þegar
hann var að heimboði með einum af fariseanna höfðingjum brauðs að neyta á
þvottdegi, þá var þar einn af borðgestunum, er sagði: Sæll er sá maður, sem etur
brauð í guðs ríki. Og er í henni sérdeilis tvennt athugandi, sem er, hvað meint
sé með þessari kvöldmáltíð, og í annan máta hverjir þeir séu, sem boðnir voru.
Fyrir máltíðina kunna vel að skiljast allir þeir andlegir velgjörningar, sem oss
veittir eru í Jesú Kristo, hvern guð í heiminn sendi á kvöldi veraldar þessarar,
og lét honum slátra á krossins altari, og steikja í bruna sinnar heiftar reiði,
í honum hefur hann allri veröldu alla hluti tilreitt, sem duga til þeirrar
eilífu veislu í himninum, sem fyrst verður þegin hér í náðinni, en síðan mun
fullkomnast í dýrðinni. Hann er lífsins brauð, sem af himnum er ofankomið, Jóh.
6. Hans hold er sannarleg fæða, og hans blóð er sannarlegur drykkur, hvert vér
ekki einasta meðtökum með trúarinnar munni daglega, heldur og líkamans í heilögu
altarisins sakramento, en fyrir því, að drottinn svaraði þessum gyðing uppá sitt
tal með þessari eftirlíkingu, þá er líklegt, að hann sér í lagi meint hafi það
himneska borðhald með Abraham, Ísak og Jakob, og lendir þó allt í sama stað, því
einn og hinn sami er Kristur, hvern vér smökkum hér í náðinni, en munum hans
algjörlega þar í hans dýrðar ríki njótandi verða. Sömu eru vistirnar, það skilur
alleina, að þær eru ekki með sama móti framreiddar. Hér sjáum vér fyrir spegil
og í ráðgátu, þar munum vér sjá augliti til auglitis, hér göngum vér í trúnni,
2. Kór. 5. Inn þar munum vér ganga í sjóninni. Trúin er vera þeirra hluta, sem
vér vonum eftir, hver eð sýnir það sem ekki séð verður í þessu lífi, en í hinu
öðru munum vér þekkja svo sem vér þekktir verðum, og svo sem fórnir gamla
testamentisins voru ei nema skuggi eftirkomandi gæða, svo er og forsmekkur
himnaríkis í hjörtum guðs barna í þessum heimi ekki nema ein skuggsjá þeirrar
eilífu dýrðar, sem við oss mun opinber verða. Fyrir þá mörgu, sem að í
guðspjallinu segir, að kallaðir séu, eiga allir menn að skiljast, því svo segir
endurlausnarinn, Matth. 20. að mannsins sonur sé til þess kominn, að útgefa sálu
sína til lausnar-gjalds fyrir marga, hvað Pálus svo útleggur, 1. Tím. 2. að
Kristur hafi gefið sig til endurlausnar fyrir alla, þó er líkast, að hið fyrsta
boð sé það sem kom til gyðinganna, sem voru ríkisins synir, já, kann ske til
þeirra höfðingja fariseanna og skrift-lærðra, því drottinn hefur án efa bent
þeim hér með, er til borðsins sátu, og það er augljóst, að stór-menni hefur þar
verið samankomið, því annars mundi hann ekki hafa talað fyrir þeim skömmu áður í
sama sinn, að nær þeir gjörðu gesta-boð, skyldu þeir kalla fátæka, veika, halta
og blinda, Lúk. 14. En hina síðari meina eg að vera fávísan almúga gyðinga, sem
ráfuðu á strætum og götum borgarinnar, hverja sjálfir höfðingjarnir kölluðu
bölvaðan lýð, sem ekki vissi af lögmálinu, Jóh. 7. En hið síðasta kalla eg að
heyri oss til börnum heiðingjanna, er sátu á þjóðbrautum og túngörðum, fjarlægir
Ísraels borgar-rétti, og án guðs í heiminum, svo sem Pálus talar: Að þessu svo
fyrirmæltu, vil eg gefa mig til að hugleiða textann nokkuð gjör, og af honum
tvennt yfirvega, sem er. 1. hvað oss allra mest hindri frá að þiggja þetta
heimboð. 2. hvað oss eigi mest að leiða til að þiggja það. Stýr þú máli mínu,
drottinn minn, og hjörtum barna þinna, til lofs og dýrðar þér, en oss til sálar
nota, í Jesú nafni, amen. Útleggingin. Hjá Matth. í 13. kap. upptelur drottinn
sérdeilis þrennt sem bægi manninum frá að heyra guðs orð með ávexti. Það er sorg
veraldarinnar, auðæfi, og girndir hennar, og þetta þrennt segir sá lærisveinn
sem hann elskaði, að heimurinn sé fullur af, sem er drambsamt líferni, fýsn
augnanna, og girnd holdsins, 1. Jóh. 2. Allt þetta er að sjá hjá þessum fávísum
mönnum, er ekki vildu þiggja máltíð þessa er í guðspjallinu talar um. Hinn
fyrsti segir, búgarð hef eg mér keyptan, og hlýt eg að fara út að skoða hann.
Það kalla eg sama og sorg veraldarinnar, sem lausnarinn nefnir hjá Mattheum, en
Jóhannes drambsamt líferni, því til hvers kaupa menn stóra garða eður byggja þá,
nema að þeir vilja sýnast öðrum meiri, og auglýsa þar með, að svo sem þeirra
hjarta er stærra en annarra, svo skuli og þeirra híbýli vera. Nebukhadnezar
konungur stærði sig af hinni miklu Babilon, er hann hafði byggja látið til
heiðurs við sinn herradóm, en þar fyrir varð hann að villu-dýri og át gras með
þeim. Svo verða og allir þeir er stæra sig af yfirlæti veraldar þessarar, þegar
þeir vilja vera meiri en menn, þá verða þeir hestum og múlum argari, og þekkja
ekki guð himnanna, hverju enginn er fásinna meiri. Þegar mennirnir uppreistu
Babel, til að gjöra sér nafn á jörðunni, svo sem þar að kveður, Gen. 11. þá voru
þeir straffaðir af guði, svo einn braut það er annar byggði, þeir vildu byggja
hann upp til himna, svo sem þar segir, en himnanna drottinn sló þá með ráðleysu,
svo þeir og þeirra afkvæmi skriðu út um alla veröldina, því mun það ei vegurinn
vera til himnaríkis, að búa sér fasta bólfestu hér í heimi. Þetta segi eg ekki
þess vegna, að allur metnaður sé þar í fólginn, að eignast góss og garða, ei
heldur, að það ekki leyfilegt sé, nær menn eru vel að því komnir, heldur tekur
lausnarinn til þessa, svo sem ins helsta, er menn plaga að stæra sig af, jafnvel
þeir eð öðrum þykjast hugprúðari, því þeim þykir ekki til þess koma, að stæra
sig af hégómanum, svo sem af fögrum búningi, af hreysti líkamans, af áliti, af
göfugu foreldri, því það sé einum næst, sem hann sjálfur er, en þeir eð mikið
góss og garða eiga, þeir hafa oftast manna forráð, og þykir í því ríki nokkuð,
en margir af þessum hjá oss, eru svo lyndir, að þeir vilja að allir þeir, sem
lönd þeirra byggja, skuli vera svo sem þeirra eignar þrælar, án hverra þeir væru
þó ekki meira en einn af þeim, því þeir eru það sem ala dramb þeirra á sveita
sínum, og skyldu hinir missa það, þá mundu þeir snart brjóta odd af oflæti sínu,
því fæstir af þessum veraldar sonum hafa nokkurn tíma drepið hendi sinni í kalt
vatn, mundu því koma til að biðja, þar þeir ei duga til að grafa, hvar uppá menn
hafa og nokkur dæmi, ef vel er leitað, en hvernig sem því er nú varið, þá er
varla nokkur syndari fjær himnaríki, en einn dramblátur. Mikillátur maður kann
ekki að þekkja synd sína, því hann þykist allt rétt gjöra, og á meðan syndin er
ekki þekkt, þá er ekki von á himnaríki, drottinn mótstendur dramblátum, Jak. 4.
en hvernig vill sá innganga í himnaríki, sem guð fyrir óvin hefur, hver alleina
á þess vald, en enginn annar. Hafi andskotinn verið rekinn út úr himninum vegna
drambseminnar, þá er líklegt, að sá muni þar ekki innkoma, sem honum vill í
þessum skammarlega glæp líkur vera. Salómon segir, Prov. 16. að sá sem er stór í
hjarta sínu, sé andstyggð fyrir guði, og þó hann slái hönd í hönd það er, þó
hann taki annan með sér, og aldrei svo marga þá muni hann þó ekki óhegndur
verða, og til hvers skal þá sá þotinn, sem ei gjörir nema afla manninum
hegningar af guði, frá hverjum ómögulegt er að flýja. Nema þér verðið eins og
þetta ung-barn, þá kunnið þér ekki inn að ganga í guðs ríki, segir frelsarinn,
Matth. 18. Nú vitum vér, að smá-börninn eru ekki dramblát, eins leikur kóngs
sonurinn sér við fátækis barnið, sem við sinn líka, ef hann má ráða. Ó hversu
langt er þá einn dramblátur asni frá himnaríki, þegar honum þykir enginn standa
jafnfætis sér, hafi hann eður hans forfeður svælt nokkuð út af öðrum. Sælir eru
hógværir, því þeir munu landið erfa, segir frelsarinn, Matth. 5. Að vísu er það
í fyrstu meint um líkamliga farsæld, svo sem sjá má af hinum 37. Davíðs psalmi,
hvaðan orðin tekin eru, því þeir sem hæglátir eru, og ekki áleitnir við aðra,
þeir hafa oftast sitt í kyrrðum, jafnvel þótt misjafnt beri til um það, nær guð
líður fjandanum að vaða uppi í dramblæti oflátunganna, en verði þeir arfi sínum
ræntir hér, og líða það þó með hógværð, þá eiga þeir hann vísan á landi lifandi
manna, sem aldrei mun skemmast, 1. Pét. 1. Sjái hinir til, að þótt þeir blási
sig upp, eins og naðran, af því sem þeir hafa stolið frá aumingjanum, hvert þeir
munu ná til að verða samarfar Kristí, sem var hógvær og af hjarta lítilátur,
Matth. 11. Það port er þröngt sem til lífsins liggur, og vegurinn er tæpur sem
þangað leiðir, hvernig mega þeir ganga þar um hverjum ekki dugir allt landið til
að búa í, þótt ei séu þeir að líkamans háttum fyrirferðar meiri en aðrir menn,
en hjartað er vaxið upp úr skýjunum, kemst þó aldrei í himnaríki, nema það líti
svip sinn í moldunni áður en þeir að moldu verða. Hér um talar drottinn
merkilega hjá Jesai. kap. 5. Vei þeim er samandraga eitt hús til annars, og
leggja einn akur við annan, þangað til að þar er ekki meira rúm, svo að þér búið
einsamlir í landinu, það sama er fyrir eyrum drottins Zebaoth, segir hann. Fimm
pör akneyta keypta eg, og fer eg nú út að reyna þau, eg bið þig afsaka mig,
segir hinn annar. Með þessari grein af eftirlíkingunni vill drottinn teiknað
hafa hina skaðligu búsorg og óleyfilegu aura elsku, og ber hann sjálfur ljósast
vitni um það hvað mikinn farartálma auðurinn gjöri þeim er hafa fest hjarta sitt
við hann á reisunni til himnaríkis, er hann sagði við lærisveinana um hinn ríka
yngismann, að hægra væri úlfaldanum að ganga í gegnum nálar-augað, heldur en
ríkum manni en í himnaríki, Matth. 19. Og er þessi sami ynglingur eitt ljóst
dæmi þar uppá, hversu að fégirnin og elskan til jarðneskra muna banna manninum
að eftirfylgja Kristo inn í guðs ríki, hann vildi fræðast af drottni hvað hann
gjöra skyldi, að hann mætti eignast eilíft líf. Frelsarinn neitaði ekki því að
hann hefði boðorðin haldið allt í frá barnæsku sinni, en er hann heyrði að hann
skyldi selja allt það hann ætti, gefa það fátækum og fylgja sér eftir, þá varð
hann hryggur og gekk í burt. Ó hvað góðu boði hafnaði þessi fávísi maður, líkur
var hann mjög svo þessum veraldar sonum er hér talar um í guðspjallinu, hvað
lengi átti hann auði sínum að fagna? Kann ske ekki til morguns, og þó yfirgaf
hann hið góða hlutskiptið, og lét þenna veraldar saur draga sig frá himnaríki í
satans vald. Markús skrifar að lausnarinn hafi start á þenna ríka mann og elskað
hann, Mark. 10. hvað nokkrir útleggja, að hann hafi tekið vel á móti honum, og
hafa þeir nokkuð til síns máls, en hvert sem var, drottinn minn, þá sé eg hér
þína föðurliga gæsku í því að leita allra bragða við manneskjuna. svo elskaðir
þú Sál, minn herra, á meðan hann gekk á þínum vegi, svo varst þú með Jehu, allt
svo lengi að hann rak þitt erindi, svo miskunnaðir þú Akhab, er hann klæddist í
sekk, en ekki er að furða, börn mín þótt drottinn hryggðist í anda og talaði svo
skorin ort til lærisveinanna hér um, er hann sá þenna vesæling aðkomin
himnaríkis dyrum, falla þaðan aftur í satans net, og hefur hann hér fært sönnur
á mál sitt er hann áður talað hafði, að ómögulegt væri undir eins guði að þjóna
og mammona, Matth. 6. Mammon er einn vesæll guð, og þeir honum þjóna eiga auman
húsbónda, hann getur ekki haldið sjálfum sér kyrrum, því hversu oft sjáum vér að
stórar fé-dyngjur hrapa í einu, svo eigandinn veit ekkert af, svo er hann útfús
þegar til vill, að þrælar hans geta ekki haldið honum, og ei þótt þeir gjöri við
hann eins og þeir í Tyro gjörðu við sinn afguð Herkulem, er þeim barst í drauma,
að hann vildi frá þeim hlaupa í herbúðir ins stóra Alexandri, að þeir bundu hann
með hlekkjum. Það er eins og Jeremias segir um skúrgoðin, kap. 10. Þeir gjörðu
þau fögur með silfri og gulli, þeir festa þau með nöglum og hamri að þeir missi
þau ekki, en guð gæfi menn vildu hugleiða hvað lítið þeir hafa misst þegar þeir
hafa tapað öllu þessu, ef guð vill svo vera láta, því þá hafa þeir fengið orsök
til að varpa allri sinni áhyggju uppá guð, sem er alleina ríkur, og vill ala þá
er hann elska jafnvel sofandi. Þá mundu Laban ekki renna eftir Jakob, þó hann
vantaði sína afguði. Eg hefi talað nokkuð um þetta efni fyrir skömmu, og því vil
eg enda með st. Páls orðum, er hann segir, 1. Tím. 6. Þeir eð ríkir verða vilja
falla í freistingar og snörur og margar girndir heimskulegar og skaðvænar, hvað
langt eru þeir þá frá himnaríki, sem alla reiðu fastir eru í þessu stans neti,
og er hér af auðsætt hversu mjög að fé-girndin og ofmikið aura-safn bægi þeim
frá guðs ríki, er nálægt ekkert annað stunda. Konu hef eg mér festa, og fyrir
því má eg ekki koma, sagði hinn þriðji. Hann vildi ekki hafa sig undan þeginn,
því hann þóktist lögliga afsakaður: Hann sem búgarðinn hafði keypt gat látið
bíða til morguns að skoða hann, og hinn að reyna akneytin, en fyrir því að hér
má skiljast að brúðkaups-dagurinn hafi verið tilsettur, þá vill þessi brúðgumi
ekki eyða mörgum orðum til að afsaka sig, þar hann hefði til annars gesta-boðs
að ganga, sem honum væri hvað kærast, og hann mætti ekki forsóma. Líklega lítur
þetta út fyrir mannligum dómi, því drottinn hefur boðið að maðurinn skyldi
jafnvel yfirgefa föður og móður, en samtengjast sinni egta-kvinnu, en þó mun
þessi eins sekur verið hafa í guðs augliti og hinir. Hér stendur í textanum,
eftir því sem eg hann skil: Að þeir afsökuðu sig allir með sama geði. Það er, að
hver þeirra vildi hafa sína sýslan meir metna en þessa kvöldmáltíð. Nú vildi þó
húsbóndinn enga af þeim gilda taka, og því varð sú ályktunin að síðustunni.
Enginn þeirra manna sem boðnir voru skulu smakka mína kvöldmáltíð. Sú er þá
meiningin, að enginn hlutur skuli oss svo kær vera, ekki virðingar vorar, ekki
vor auður, ekki faðir né móðir, ekki systur né bræður, ekki vorar eigin konur,
sem oss ættu hvað kærastar að vera, já, ekki vort eigið líf, að það hindri oss
frá þeirri stóru kvöldmáltíð, sem hinn alvaldi húss-faðir hefur oss tilreitt í
sínum syni, það vottar frelsarinn sjálfur skömmu síðar í þessum sama kapitula,
segjandi: Ef nokkur kemur til mín, og ekki hatar föður sinn og móður, og konu og
börn, og bræður og systur, og jafnvel sína eigin sál, hann kann ekki minn
lærisveinn að vera. Hvað er þetta, börn mín hann kann ekki minn lærisveinn að
vera? Það er, hann skal ekki í mitt ríki koma. Guð gaf manninum konuna í
fyrstunni honum til eftirlætis, og til að fjölga kyni sínu, en ekki til þess að
hann skyldi leyfa henni að draga sig af guðs vegi, eður brjóta á móti boði sínu,
því segir hann og Devt. 13. Ef þinn bróðir, sonur móður þinnar, eða þinn sonur
eða þín dóttir, eða þín kona er þú faðmar, vill koma þér til að dýrka annarliga
guði, þá skal þín hönd vera hin fyrsta að þú deyðir hana. En skoðum nú oss,
bræður mínir, mun oss ekki verða viðlíkt og föður vorum Adam, að bera skuldina
uppá konuna, þó það sé með öðru móti. Segið mér, þegar hinn volaði biður um
hjálp, og hinn nauðstaddi, þenkjum vér ekki? Það má eg ekki fyrir konu minni og
börnum, að leggja mikið af við hann, annars munu þau kann ske fara á vonarvöl.
Þegar guðs erindi á að gjöra og brjótast nokkuð í móti satan og hans ofsinnum,
látum vér þá ekki hugfallast, jafnvel þeir sem hugprúðir vera þykjast, og segjum
með sjálfum oss: Gjöri eg þetta, munu þeir síðan konu minni og börnum allt illt
gjöra, eins og skálkurinn sé ekki í drottins hendi, og hann kunni ei að vernda
sína, þá er setja allt sitt traust á hann. Þegar vér nú þetta gjörum, þá erum
vér engu betri en hann er sagði. Konu hefi eg mér festa og fyrir því má eg ekki
koma. Eg vil ekki fá mér til orða um þeirra hjónaband, sem lokka hvert annað til
lasta og synda, til ágirni, hofmóðs, öfundar, harðýðgis, og eru samlynd í því,
en gæta ekkert þeirrar elsku sem þau eiga á guði og náunganum að hafa, ei heldur
þeirra háttalag, sem að í ektaskapnum búa saman eins og hundar og kettir, eður
hinna sem að sönnu eru samanvígð til hjónabands, en lifa þar inni réttum skækju
lifnaði. Langt er frá að soddann manneskjur hlýði postulans boði, í því að halda
ektaskapinn heiðarligan, og hjóna-sængina óflekkaða, Heb. 13. og munu þeir þó
hafa þykjast fulla orsök að ei komi þeir til drottins kvöldmáltíðar, því þeir
hafi konur sér festar, og kann eg ekki annað að segja, en að þessu afbötun er
gild, því að djöfullinn heldur með þeim sæng og sess, en Pálus segir, 1. Kór.
10. að vér kunnum ekki undir eins að drekka drottins kaleik og djöflanna, og
ekki undir eins að vera hans borðs hluttakandi, og þeirra. Taki enginn svo mál
mitt, að eg lasti þessa heilögu stétt, hún er af guði í fyrstu innstiftuð,
frelsarinn hefur prýtt hana með sinni nálægð, með henni hefur hann teiknað þá
guðdómligu ást, er hann hefur á sinni elskuligri brúði kristninni, en það lasta
eg, að menn gleyma guði fyrir líkamans munað, og lifa þar inni þvert á móti hans
boði, gjörandi hjónabandið að friðlulifnaði margur hver. Frelsarinn vill og ekki
hjónabandið lastað hafa, þótt hann segi um hina guðlausu veröld fyrir flóðið, að
þeir hafi gift sig og gifta látið, heldur hitt, að þeir voru svo drukknir í
munúðum sínum, að þeir ei hlýddu predikun hins réttláta Noi. Og er nú svo
úttalað um hið fyrra er eg hét á að minnast. En hvað hinu síðara viðvíkur, þá er
það margt er oss ætti að leiða til að taka þessu vegsamlega heimboði. Hver er
sá, ef konungurinn býður honum til borðs, að hann þiggi það ekki allshugar
feginn, og muntu ósvinnur þykja, ef hann dræpi hendinni á móti slíkri sæmd, en
hér er ekki nokkur jarðneskur herra, ekki Assverus, ekki Baltazar, ekki
Alexander hinn stóri, hverra veitingar urðu á stundum gestunum að hefndar gjöf,
en hér er hinn náðugi konungur himins og jarðar, sá eð hefur konunganna hjörtu í
hendi sér, hann er seður allar lifandi skepnur með sinni blessan, og allt hvað
jarðneskir höfðingjar veita sínum gestum, það mega þeir af hans örlæti þiggja,
annars væru þeir ekki megnugir um að fæða sjálfa sig, auk heldur fjölmenni svo
mikið. Ekki seðja veraldar höfðingjar nema líkamann alleina, hvers fylli á
stundum verður að sálar hungri, en drottinn mettar sálir vorar með svo góðri og
heilnæmri fæðu, að sá eð hinnar nýtur, hann þenkir lítið um veraldlegar
kræsingar, því hann hefur þann mat og drykk, sem aðrir sjá ekki, Jóh. 4. Þeir
kunna að halda eitt gestaboð í heila viku eður lengur, síðan hungrar þá og
þyrstir, er boðnir voru, en hver sem etur og drekkur af þessum vistum, hann skal
ekki hungra né þyrsta að eilífu: það skeður í höfðingjanna gestaboðum, að þeir
sem að veislunum eru, verða mætti sínum firrnari þegar kallað er hvað best
veitt, svo þegar vínið er rokið úr höfðinu, vildu menn þar aldrei verið hafa, og
ekki betala þurfa það sem til góða var gjört með því illa, sem á eftirfylgir. En
í þessu heimboði munu menn aldrei ofmikið eta né drekka, þess meir þeir drekka,
þess vísari verða þeir, engan skal hér drykkjan hvessa til bræði, ekki hreyfa
hann til óþarfrar mælgi, ekki hvetja hann til lauslætis, eður nokkurrar
fíflslegrar háttsemi né gantaskapar, sem altítt er, því verr, í sumra manna
gestaboðum, en hér er friður og fögnuður í heilögum anda, sá friður, sá
fögnuður, sem yfirgnæfir allan skilning. Eg hefi nokkrum sinnum áður borið mig
að tala í þessari bók um þá dýrðlegu vist heilagra, með guði og hans englum, og
má eg meðkenna, að þar verður ekki umtalað af mér á nokkurn veg, svo sem vert
er, og ekki af nokkurri syndugri tungu, því ef maðurinn kann ekki að sjá guð og
halda lífinu, svo sem drottinn sagði við Mósen, Exod. 33. þá munu menn ei heldur
kunna að útskýra hvað vegsamlegt það sé, að sjá hann svo sem hann er, og þekkja
hann svo sem vér erum af honum þekktir. Í einu orði að segja, þar um verður ekki
annað sagt, en það sem Jesajas í 64. kap. og Pálus, 1. Kór. 2. hafa lagt oss í
munn, að það hafi ekki auga séð, og ekki eyra heyrt, sem guð hafi tilbúið þeim,
er hann elska, og var þó Páll uppnuminn í hinn þriðja himin, svo að líkast er,
að enginn lifandi manna hafi gjör séð þá himnesku vistarveru, þó máttu hann ekki
með orðum útskýra hvílík hún var, því hann segist hafa heyrt þar þau orð, sem
enginn fær úttalað, 2. Kór. 12. Hvað segið þér nú, bræður mínir? Finnið þér
nokkra þá afsökun í heiminum, er yður gild þyki til að hafna þessu gestaboði.
Stórir höfðingjar láta bera vistirnar og drykkinn fram í gull og silfur kerum,
þeir hafa marga rétti, og ýmislegan tilbúning, eftir því sem steikarans kunnátta
getur hræsnað fyrir þeirra góm, sem boðnir eru, en hér er ekki nema einn réttur,
það saklausa lamb guðs, hvert eð slátrað er í frá heimsins upphafi, hann er
steiktur á krossins altari í guðs reiði eldi, á þeim kolunum, sem brunnið hefur
af síðan Adam braut, það eru syndir vorar, sem erum niðjar hans, hann er lækning
þeim sjúku, huggun þeim angráðu, ríkdómur þeim voluðu, uppreisn þeim, sem
veröldin hefur niðurdrepið, saðning þeim, sem hungra og þyrsta eftir réttlætinu.
Hvar sáuð þér svoddan í einu gestaboði, kristnir menn? Já, hann er eins og
Jesajas um hann spáir, sýn þeim blindu, fætur þeim höltu, hreinsun hinum
líkþráu, heyrn þeim daufu, upprisa hinna framliðnu, og það sem yfirtekur,
náðar-boðskapur hinum fátæku, hvern spádóm hann þýðir uppá sjálfan sig, hjá
Matt. 11. Heyrið þér mér nú, sem búið í landi þessu, eruð þér margir vitrir?
Eruð þér margir forsjálir? Eruð þér margir göfugir? Ef eg má spyrja yður með st.
Páls orðum, þér munuð segja nei, ef þér takið hendi í yðar eigin barm, og þó
hefur hin guðdómlega elska látið oss fátækum guðspjöllin boða, en hver gegnir
vorri raust? Hver tekur þessu boði? Hinn vísi hrósi sér ekki af skynsemi sinni,
hinn voldugi ekki af valdi sínu, og hinn ríki stæri sig ekki af auði sínum, en
sá sem vill hrósa sér, hann hrósi sér af því, að hann þekki mig og skilji, að eg
sé Jehova, sá eð gjöri góðgirni, réttinn og réttvísi á jörðu, því það líkar mér,
segir drottinn, Jer. 9. Ó, sjáið nú hér, þér sem hrokið yður upp af því, sem
ekkert er í spunnið, en forsmáið þessa miklu kvöldmáltíð, að þar má ekki stæra
sig í guðs augliti af hinum mestu hlutum, viti, magt og auðæfum. En hvað skulu
menn segja við hina dramblátu húsgangs herra vor á meðal, þegar vitfirringurinn
hrósar sér af Daníelis speki, þegar hann sem getur niðurdrepið þeim, sem er
vesælli honum, þá ætlar hann sig konung vera, og þorir þó ekki að geispa á móti
þeim, sem honum mátkari er, ef hann sem einnhvern tíma lá við húsgangi, ef hann,
segi eg, með fölskum kaupeyri, með þrælslegri höndlan, já, með allra handa
svikum og prettum, hefur dregið undir sig góss náunga síns, og selt honum á
stundum, annaðhvort sína eigin þörf eður fávisku, þá stærir hann sig af þeirri
auðlegð er hans framsýni hafi aflað honum. Þetta er svo almennt og opinbert, að
ei þarf eftir að grafast, svo sem drottinn segir fyrir munn Jeremia, og þetta
gjörum vér, sem þó erum af öðrum þjóðum lítils virtir, um hverja með öllum rétti
má segja þau st. Páls orð, er eg fyrir skömmu las, að vér erum ekki margir
vísir, ekki margir forsjálir, ekki margir göfugir, og þó tyggjumst vér og
tönnlumst innbyrðis, já, bítumst um þetta volæði, er vér milli handa höfum eins
og gadd-hestar um illt fóður, en það er allra aumast, að það sem verst er á
hinum farsælu þjóðunum, er lifa í þeim góðu löndunum, og það sem guðs bræði hvað
mest uppæsir, sem er, að þær hirða lítt um guð, og fá sér ei stundir fyrir
vellystarinnar sakir, að dýrka hann sem byrjar, það segi eg, skilur ekki heldur
við eymdir vorar, sem þó ættu að neyða oss en að ganga til þessa gestaboðs, og
svo sem að nægtirnar og allra handa tímanlegt eftirlæti ætti að draga aðrar
þjóðir til að elska og prísa skaparans gæsku, svo ætti og vor þörf og örbirgð að
reka oss til að dást að hans mildi, að hann í öllu þessu hefur unnt oss þeirrar
sælu, ef vér hana rétt brúkuðum, sem allar þjóðir mættu öfunda oss af og alla
svo mjög eftirlangar, sem er friður og rósemi, en guð gæfi að hér vantaði ekki
allt ofmikið á, og að þeir sem hjá oss eru öðrum fæti fremri, þeir ekki hæddu að
guðs orði, forsmáðu og ofsæktu hans þénara, svo langt er frá því, að þeir leiti
drottins eður komi þegar þeir boðnir eru. Þá varð húsbóndinn reiður, segir
textinn, og sagði til þjónustu mannsins: Far þú snarlega út á stræti og götur
borgarinnar, og leið volaða, vanaða, blinda og halta hér inn. Þessir munu vera
almúga menn gyðinga þeir eð skipuðust við Kristí lærdóm, því fæstir voru þeir af
hinum, sem gengu honum til handa, það er bert af farisearanna orðum, er þeir
sögðu: Trúir nokkur af höfðingiunum á hann eður af fariseis, en þessi almúgi sem
ekki veit lögmálið er bölvaður, Jóh. 7. Gyðingum byrjaði og fyrst að predika
guðs orð, svo sem Pálus og Barnabas vottuðu fyrir þeim í Antiokhia, Akt. 13. En
nær þeir ráku það frá sér, og héldu sig guðs ríkis ómakliga, þá hafa þeir snúið
sér til heiðinna þjóða, svo sem þar stendur, því segir og hér í guðspjallinu, að
nær þjóninn sagði að þar væri enn meira rúm, þá hafi húsbóndinn sagt: Far þú út
á þjóðbrautir og túngarða og nauðga þeim hér inn að ganga. Hverjir munu þessir
vera, bræður mínir? Nema vér heiðinna manna börn, hverra feður voru án guðs í
heiminum, já, ekki vér síst sem búum hér undir hinu ysta heims-skauti. Á oss er
að fullu rættur spádómur guðs er hann segir við soninn, Jesaj. 49. Það er
oflítið að þú sért minn þénari til að upprétta Jakobs kyn, og aftur að sækja það
tapaða af Ísrael, heldur hefi eg gjört þig til ljóss heiðinna þjóða, svo að þú
sért mitt hjálpræði til veraldarinnar endimarka. Sjá eð því og, þér kristnir
menn, hvílíkan kærleika að faðirinn hefur oss gefið, það vér guðs börn kallaðir
verðum engu síður en ríkisins synir. Þessi er Jesús Kristur sonur guðs lifanda,
hann sem er vor friður og gjörir eitt af báðum, og girðingu miðveggjarins hefur
brotið, svo sem Pálus að orði kemst, Ef. 2. Hvað er oss þá til hindrunar, börn
mín, að framganga til náðar-stólsins? Þar vér höfum frían tilgang fyrir hann,
segir postulinn til Hebreos. Trúið mér, að það er ekki lítill velgjörningur sem
vér þegið höfum í kristni-boðinu, eg vil ei tala um þau gleðiligu umskipti að
vera leystur undan satans valdi, en settir í guðs sonar ríki, en hitt ætti oss
aldrei úr minni að líða, að hinir nátturligu kvistirnir eru afbrotnir, en vér
innplantaðir, ríkisins synir eru útreknir í hin ystu myrkur, en vér eigum kost á
að sitja til borðs með Abraham, Ísak og Jakob. Ó börn mín, eg grátbæni yður
fyrir Jesú sáru kvöl og blóðugar undir, já, fyrir yðar eilífrar velferðar sakir,
takið vara á þessari yðar kallan, og líkist ekki hinum í því, að gjöra yður guðs
ríkis óverðuga. Það er dásamlegt að horfa á hina alvitru guðs ráðstöfun í sínu
náðar ríki, fyrst setti hann þekkingu síns nafns svo að segja mitt í veröldina,
þegar þeir ráku hana frá sér, þá hefur hún færst smámsaman norðureftir þessari
heimsins álfu, svo að hún einnig er komin til vor hinna ystu heims-búa, og varla
er hina sönnu guðs dýrkun að finna nú í heiminum nema í þessum norðustu löndum.
Segið mér nú, kristnir menn, ef vér nú forsmáum þessa guðs gjöf, og ei þekkja
viljum vorn vitjunar tíma, hvert á guð þá að fara? Eða fyrir hverjum á hann sitt
orð að predika láta? Á hann að fara út úr heiminum? Eður predika láta fyrir
jöklunum, bjarndýrunum, og refunum í Grænlandi? Litlu munar virðist mér hjá
mörgum hverjum meðal vor, þar hjarta mannanna er svo freðið, svo ís kalt orðið,
að það bráðnar ekki við guðs ströngu hótanir, ekki við hans náðar boðskap, og
ekki við minning hins síðasta dóms, nær höfuðskepnurnar munu af hita branda,
kærleikurinn og trúskapurinn eru burtu úr landinu, en ágirni og fé-dráttur taka
yfirhönd, þeir sem mega sér nokkuð, eta í kringum sig eins og birnir og leon,
þegar það tekur sína bráð, og hinir einföldu dansa eftir þeirra pípu, og stökkva
yfir hvern þröskuld til að uppfylla hús drottna sinna með ráni. Og þótt vér
megum játa oss hverri þjóð heimskari, þá erum vér þó nógu vitrir í slægðinni,
já, falskir eins og refar. Ein með hinum stærstu syndum hvar fyrir guð rak sitt
fólk út í herleiðinguna, var fláræði og ótrúskapur, heyrið Jeremiam þar um
talandi, kap. 9. Enginn trúi vin sínum, og enginn trúi nokkrum bróður, því
sérhver bróðir er einn svikari, og sérhver vinur umgengst falsklegana, og tala
ekki sannleikann, þeir kenna tungu sinni að tala lygð, og þeir erfiða sig
þreytta í því að höndla sviksamlega. Segið mér, ef Jeremias mætti lifna upp
aftur, mundi hann kunna betur að útmála vora öld, en með þessum orðum, og hvað
erum vér þess, að vér skyldum vænta oss betra af guði nær vér uppfyllum þeirra
mæling? Nema vér iðrumst af hjarta, og leggjum af klæki þessa. Ó hversu mikið
hefur oss hnignað, ekki einasta í öllum mannskap og hyggindum, heldur og í
sakleysinu og ráðvendninni. Hvar er hin forna trúfesti, stöðugleiki, röksemi,
vísdómur í ráðslögunum, hugprýði í útréttingunum, sannsögli í orðunum, réttvísi
í dómunum, sem á dögum forfeðra vorra var svo mjög lofuð og elskuð. Þetta höfum
vér í útlegð rekið og förum dagversnandi, svo að þeir sem ekki eiga mörg ár til
baka að telja, þeir þekkja ei landið eður stjórnina hjá því sem hún var, hvert
að sýnast mætti að vera eitt víst teikn til undirgangs og eyðileggingar. Guðs
þolinmæði varðveiti oss frá Jeremia og Ezekhielis tímum, hverjir eð báðir sáu
ófarir gyðinga lands, og báðir mjög svo hörmulega klaga um þessa og þvílíka
stórglæpi skömmu fyrir herleiðinguna, og megum vér kannast þar við, að guð hefur
bent forfeðrum vorum með viðlíku móti, sem eg þó voga að segja, að voru miklu
betri en vér. Útlegð hefur jafnan haldin verið hið mesta volæði, en eg veit ei
hvað eg segja skal, betra er hvervetna útlægur að vera meðal kristinna manna, en
að lifa í því landi, hvar dygðin er fyrir skömm haldin, en klækirnir í forsvar
teknir, jafnvel af þeim sem hvað mest ættu að afstýra vondu framferði. Nær eg
hugleiði þetta, þá get eg ei bundist að taka undir með Jeremia, er hann segir í
guðs orða stað í 16. kap. Tak þér ei konu til egta, og al ekki syni né dætur í
þessum stað. Þar fyrir, ó guðs börn, takið vara á velferð yðar, langt er síðan
þér boðskapinn heyrðuð, og en nú er náðar-tíminn, en enginn veit hvert þetta boð
stendur lengur en til morguns, leggið því af alla illsku og prettvísi og allan
óhreinleik, en íklæðist svo sem útvaldir guðs heilagir og elskuligir
hjartagróinni miskunnsemi, góðgirninni, lítilætinu, hógværðinni og þolinmæðinni.
En hinn náðugi guð virðist að varðveita sín börn í solli þessarar óguðligu
aldar, svo þau óstraffanlig finnast mættu á þeim tilkomu degi Jesú Kristí,
bænheyri það góður guð fyrir síns sonar úthellt blóð og sáru píslir, amen, í
Jesú nafni amen. Þriðja sunnudag eftir trinitatis. Guðspjallið, Lúk. 15. kap. Í
þann tíma. En allir tollheimtarar og bersyndugir nálægðu sig til hans, svo að
þeir heyrðu honum. Og hinir skriftlærðu og farisei mögluðu og sögðu. Þessi
meðtekur bersynduga menn, og etur með þeim. En hann sagði til þeirra þessa
eftirlíking, svo segjandi: Hver sá maður af yður sem hefur hundrað sauði, og ef
hann glatar einum af þeim, yfirgefur hann ekki þá níu og níutígir á eyðimörku,
og fer eftir þeim sem glataðist, þangað til hann finnur hann? Og þá hann hefur
fundið hann, leggur hann þann sama með fögnuði sér á herðar, kemur heim, og
kallar saman vini og nábúa, og segir til þeirra. Samgleðjist með mér, því að eg
hefi minn sauð aftur fundið, þann sem glataður var. Eg segi yður, að líka svo
mun fögnuður vera á himnum, yfir einum syndugum sem iðran gjörir, meir en yfir
þeim níu og níutígir réttlátum, sem eigi þurfa yfirbótar við. Eða hver er sú
kona sem hefur tíu peninga, ef hún týnir einum, er eigi svo, að hún kveikir
ljós, og sópar húsið, og leitar vandlega, þangað til að hún finnur hann? Og þá
hún hefur hann fundið, saman kallar hún vinkonur sínar og grannkonur, segjandi:
Samgleðjist með mér, því að eg hefi minn pening aftur fundið, hverjum eg týnda.
Líka svo og segi eg yður, það fögnuður mun vera fyrir englum guðs yfir einum
syndugum, þeim eð yfirbót gjörir. Exordium. Eg em auglýstur þeim sem ekki spurðu
eftir mér, eg em fundinn af þeim, sem ekki leituðu að mér, eg sagði: Sjáið mig,
sjáið mig, við fólk það, sem ekki nefnist eftir mínu nafni, segir drottinn,
Jesaj. 65. Þessi spádómur á að skiljast um heiðnar þjóðir, það fólk, sem sat í
myrkrunum, og var án Krists, fráskildir Ísraels borgara-rétti, framandi í
sáttmálum fyrirheitisins, hafandi enga von og guðlausir í heiminum, svo sem
Pálus vottar, ef. 2. hvar postulinn meinar alleina þau fyrirheit, sem gyðingum
voru sér í lagi gefin, svo sem að þar skyldi upprenna einn kvistur af rót Jessi,
og aðrir þvílíkir spádómar, sem höndla þar um, að Messías skyldi fæðast af
gyðingum, en ekki hin almennilegu, sem öllum gefin voru, svo sem þegar guð hét
Abraham, að í hans sæði skyldu blessast allar þjóðir, Gen. 22. hvað ljóst er
ekki einasta af hinum mikla framgangi evangelí, strax eftir himnaför drottins,
er hann að sigruðum dauða, djöfli og helvíti, tók einvalds stjórn í sinni kirkju
um allan heiminn, heldur og spáir guð þar um fyrir munn Hosea kap. 2. segjandi,
að tala Ísraelis skuli verða svo sem sjávar sandur, hvern enginn geti mælt né
talið, en svo sem á dögum Hosea var Ísrael svo langt niðursokkinn í guðleysisins
afgrunn, að hann vildi þeim ekki framar miskunna, það þeir ekki smámsaman
herleiddir yrðu, svo og er að óttast fyrir á þessum verstu og síðustu dögum, að
kristnin, hverja guðs sonur hefur með sínu blóði afrekað, hún megi verða kölluð
lo rukhama eður náðarlaus, og að margir hennar sýnilegir limir muni verða
konungi myrkranna að bráð, nema menn bæti sinn kristindóm og taki sér annað
háttalag, heldur en almennilega tíðkast. Snemma hóf brunnur miskunnarinnar að
auglýsa það, að ekkert manngreinar álit væri hjá sér, þegar hann tók við
bersyndugum og tollheimtu-mönnum, hverjir eð voru af fariseis bölvaðar
manneskjur haldnar, og enginn vildi með þeim sess né samneyti eiga, en ekki
skeði það þess vegna, að þeir voru bersyndugir og tollheimtu-menn, því altíð er
guð samur við sig í því, að ei líkar honum óguðlegt athæfi, heldur hins, að þeim
lá hvað mest á, og þegar allir höfðu fordæmt þá, vildi hann ekki fordæma, sem
alleina hafði vald til, að réttlæta. Svo skulum vér og ekki meina, að vér eður
feður vorir hafi miskunn hlotið af því, að þeir voru heiðingjar, því heiðingja
og tollheimtu-menn leggur drottinn að jöfnu, Matth. 18. heldur eftir mikilli
miskunnsemi sinni, hefur hann oss hólpna gjört, svo sem Pálus vottar, Tít. 3.
Það gjörir Jesús bert í þessu guðspjalli með eftirlíkingunni um hinn tapaða sauð
og týnda pening. En ef vér afrækjum þessa náð, er oss svo lengi hefur framboðin
verið, sumum forgefins, kann ske hvað guð náði og betri þá dyljumst ekki við, að
vor dómur muni þess þyngri verða, heldur en hinna náttúrlegu kvistanna, sem að
þeim heldur tilheyrðu fyrirheitin en oss. Eg vil út af guðspjallinu alleina
hugleiða í þetta sinn. 1. hversu náðugur að guð sé í því, að leita eftir oss. 2.
hversu tregir vér séum í því, að láta oss finna. Styrk oss hér til gæskuríki
faðir með krafti þíns anda, fyrir Jesú kristi forþénustu, amen. Útleggingin.
Meiningin í þessum fögru eftirlíkingum hlýðir sér í lagi uppá þá, sem
stór-syndir hafa drýgt, eru fallnir frá guðs vináttu í hans óblíðu, og þannig
forbrotið guðs barna rétt og hans faðerni, sem sjá má af eftirlíkingunni um hinn
fortapaða son, er í þessum sama kapitula strax á eftir fylgir. Nú ef vér
rannsökum vora lífernis háttu, kristnir menn, þá mun enginn vera sá af oss, að
ekki finni hann í samvisku sinni, að hann hafi guðs náð þráfaldlega af sér
brotið, og að hann þar fyrir sé dauðans sekur. Ekki er það nóg, að vér ei
drýgjum þá glæpi, sem vinna til útsetningar af kirkjunni, það er betra að vera
útrekinn af samkundunni, heldur en frá guðs náðar stóli. Margur mun sá innst í
kirkju, sem ei mundi inn fyrir himnaríkis dyr koma, ef hann dæi í sama
háttalagi. Hvað varðar um það, þó enginn viti, ef þín samviska veit? Lítið
gagnar að dyljast fyrir mönnum, þar allt er þó opið fyrir guðs auga, viljir þú
þar fyrir sjá guðs gæsku í því, að leita að þér, og kalla þig syndugan til
iðranar, þá skoða hvar frá þú fallinn ert, Apok. 2. Drottinn samlíkir svoddan
týndri manneskju glötuðum sauð, og er það næsta vel tilfundið, því hann er sá
góði hirðir, Jóh. 10. En vér fórum allir villt sem sauðir, segir Jesajas kap.
53. og förum daglegana. Sauðunum erum vér líkir í einfeldninni og fáfræðinu, en
ekki í meinleysinu, börn í viskunni, en ekki í hrekkvísinni, þvert á móti því,
sem postulinn býður, 1. Kór. 14. Hér má sjá í guðspjallinu, að maðurinn hefur
haldið hjörð sinni á beit í eyðimörku, og hvað mun einn volaður sauður guðs vera
í eyðimörku veraldar þessarar, ef hann villist frá hinum góða hirði, hver eð
gengur undan sínum sauðum. Þegar drottinn var reiður Ísrael forðum, og hét að
úthella yfir hann bræði sinni, þá segir hann hjá Hoseam í 4. kap. að hann vilji
fæða Ísrael, svo sem eitt lamb á víðlendinu, en hvað er eitt lamb í svoddan
plássi, ekkert annað en bráð varganna, og þó er þeim miður farið, sem með syndum
og glæpum hefur gjört sig viðskila hinn ósýnilega drottins sauða-flokk, hverjir
að þekkja sinn hirði, og af honum þekktir verða, Jóh. 10. Það er hin sanna guðs
kristni og söfnuður hans rétt-trúaðra barna. Ó hvílík er þá gæska hins blessaða
hirðis, að hann virðist til að leita að svoddann týndum sauð. Nákvæmliga útmálar
drottinn sitt föðurlegt hjartalag í þessari eftirlíkingu. Ekki yfirgefur guð
hina réttlátu, ei þarf hann heldur að yfirgefa þá, til að leita að þeim sem
tapaður er, en uppá það að þú vita megir, syndugur maður, hversu gjarna að hann
vill að hinn óguðligi snúi sér og lifi, þá jafnar hann sinni brennandi elsku
saman við þann mann, sem lætur sér hvað sárast vera til þess sem villt hefur
farið, já, sárara til eins af þeim heldur en til allra hinna sem vísir eru.
Þessa guðs föðurlega gæsku ættum vér að láta smelta hjarta vort, þegar hann
leitar að oss daglega í sínu heilaga orði, oss sem að daglega syndgumst, og ei
vinnum nema til hegningar. Nær gjörir hann þetta? Það gjörir hann nær hann sýnir
oss í lögmálinu, hversu mjög vér höfum vikið af hans vegi, þegar hann lætur
sinna boðorða, sinna ströngu hótana þrumu lemja um eyru syndarans, nær hann
daufheyrist við hinni blíðu raust þess góða hirðis, og ekki vill láta sig með
guðs náðar fyrirheitum leiða á hinn rétta veg, það gjörir hann nær syndaranum
við þetta reiðar-slag ofbjóða sínir glæpir: Og hann segir með Davíð. Þar er
ekkert heilt á mínu holdi fyrir þinni ógnan, þar er enginn friður í mínum beinum
fyrir mínum syndum, mín sár lykta illa og fljóta af grefti fyrir minnar heimsku
sakir. Þegar hin frávillta sauðar-kind ekki ræður sér þannig fyrir ofboði
helvítis písla, þá mun guðs hjarta bresta í honum svo hann hlýtur honum
miskunnsamur að vera, Jer. 31. Þá mun Kristí andi biðja fyrir henni með
óumræðiligum andvörpunum, Róm. 8. Þá mun hún og brátt heyra, þótt að þínar
syndir séu rauðar sem blóð, þá skal eg þær snjóhvítar gjöra, og þótt þær séu sem
purpuri rauðar, skulu þær ullhvítar verða, Jesaj. 1. Og þannig fer nú hinn góði
hirðir að leita eftir hinum týnda sauð. Ó hvílík föðurlig gæska. Ó hvílík
brennandi elska. Ó það órannsakanliga afgrunn drottins miskunnar iðra. Komið
hingað allir þér sem erfiði drýgið, og þunga eruð þjáðir, hann vill endurnæra
yður, Matth. 11. Þar mun verða meiri gleði í himninum yfir einum syndara, sem
iðran gjörir, heldur en yfir níu og níu réttlátum, segir drottinn. Hjá hverjum
mun sú gleði vera? Hjá guði og hans blessuðum englum, þar munu gleðjast englar
friðarins, Jesa. 33. að þeir sjá sitt erfiði hefur ekki forgefins verið, þar
munu fagna vorir varðhalds englar, sem eru þjónustusamir andar, útsendir þeim,
er sáluhjálpina erfa skulu, Heb. 1. nær þeir merkja, að þeirra verk færir svo
góðan ávöxt, að þeir fá afturbættan þann skaða, er satan vann þeim, nær hann dró
þriðjung stjarnanna, það er englanna þeirra stallbræðra, í afgrunn myrkranna með
sér, þá hann féll af himni, að þeir fá hann bættan, segi eg, með fyllingu
útvaldra guðs barna, sem iðran gjöra, þar gleðst engill hins mikla ráðs, nær
hans dýra blóð hrín á einum fáráðum syndara, sem iðran gjörir, hann reiknar ekki
þau böndin, þau höggin, þá hrákana, þá húðstrokuna, þann þyrni-kransinn, þann
hrakninginn, þá bitru písl og helvítis kvalir, er hann saklaus leið fyrir
þverbrotinn syndara, nær hann iðrast af hjarta, og lætur af glæpunum, sú gleðin
yfirgnæfir, að hann hefur sauð sinn afturfundið þann er glataður var, já, öll
guðdómsins þrenning fagnar yfir afturhvarfi syndarans, faðirinn, því hann elskar
oss í sínum elskulega syni, sonurinn, af því hann hefur oss verði keypta,
heilagur andi, af því hann er pantur arfleifðar vorrar, því segir og drottinn
Hós. 6. Á miskunnsemi hefi eg þóknan og ekki á offri, til hvers líknar orðs
drottinn vísaði fariseunum, er þeir mögluðu um það, að hann æti með tollheimtu
mönnum, Matth. 9. Farið þér, sagði hann, og lærið hvað það er, miskunn vil eg,
og ekki á offur, því ei kom eg að kalla réttláta, heldur synduga til iðranar, og
hvað er það sem auglýsi meir guðs guðdómliga ást til syndarans, heldur en það
sem hér stendur í guðspjallinu: Og þá hann hefur hann fundið, leggur hann þann
sama með fögnuði á herðar sér. Hann slær hann ekki né lemur, ei rekur hann með
harðri hendi undan sér, heldur leggur hann á herðar sér, þar til hann nær til
hjarðarinnar, að hann ekki aftur tínist. Svo er og guð við syndarann náðugur,
hann gleymir öllu því sem undan er farið, hann skilur ekki hinn villta sauð
eftir í ráðleysu og hugar-víli, heldur sýnir honum með vitnisburði heilags anda,
að hans syndum sé kastað í hafsins diúp, svo þeirra minning ei skuli upp koma að
eilífu. Þessa grunnlausu ást útmálar drottinn merkilega, Jesa. 46. segjandi:
Heyrið þér mér af húsi Jakobs, og allir hinir sem eftir eru af húsi Ísraels, þér
hverja eg ber í mínu lífi, og með hverja eg geng, já, eg mun bera yður allt til
elli-daga, og þangað til þér gráir af hærum verðið, eg vil upphefja, bera, og
frelsa. hvað oft lesum vér í heilagri ritningu, að guð hafi iðrað þess illa sem
hann ætlaði að leggja eður hafði lagt á mannkynið svo útmálar hann sín brennandi
miskunnar yður eftir mannlegum plagsið en sjaldnar skulum vér lesa, að hann hafi
iðrað þess góða sem hann hafði gjört, því svo miklu yfirgnæfir náðin reiðina og
miskunnsemin réttlætið, þar fyrir segir hann og fyrir munn Hosea í 13. kap. um
þá náð er hann hugði syndugu mannkyni að veita í Kristo: Iðranin er huld fyrir
mínu augliti, það er, eg skal þess aldrei iðrast. Ó hversu er guð oss syndugum
mönnum þá ólíkur, honum leiðist aldrei gott að gjöra, en oss aldrei að fremja
hið illa. Hann segir hjá Jóel, kap. 2. er hann úteys sínum djúpu miskunnar iðrum
yfir syndarann, eg em náðugur og miskunnsamur, mikillar góðgirni, og sá eð iðrar
þess illa, hvar hið illa merkir guðs réttferðuga hefnd yfir glæpum mannanna, en
manneskjan lætur sig svo lítt iðra þeirra fúlu skamma er hún reitir hann til
reiði með. Ó hvílík er þá gæska drottins, ekki einasta í því, að hann hefur
þolinmæði með illgjörðum vorum, heldur og leitar eftir oss á allar lundir, og
tekur á móti einum syndugum sem iðran gjörir með allskonar blíðu. Mikil var
iðran Jona spámanns, og þó ekki minni hans trú, að hann eftir það hann hafði
játað misgjörð sína, vogaði þó að láta kasta sér út í hið brúsanda haf, en þó
var enn stærri guðs föðurlig gæska, er hann sættist svo brátt við hann og svo
algjörliga, að hann tilbjó honum vist í hvalfiskjarins kviði. Þessi guðs
undrunarlega hjarta-gæska ætti ekki einasta að leiða oss til að sættast við hann
svo oft sem vér honum á móti brjótum, heldur er þetta ein óbrigðul huggun fyrir
þá sem undir sitt andlát iðrast. Stórlega hafði þessi guðs maður syndgast, þar
eð hann þekkti guðs mátt, og talaði við hann eins og maður við mann talar, Jon.
4. og setti sig þó upp á móti hans boði, en hann er svo bráðlega tilgaf honum
þessa hróplegu synd, mun hann ei bæði kunna og vilja forláta þér þínar
illgjörðir, ef þú iðrast þeirra af hjarta, þótt ei hafir þú langan frest til
iðranar, varla mun nokkur syndari vera meiri háska viðkominn en hann var þá, og
þó vogaði hann svo á guðs miskunn, að hann sagði, kap. 2. Eg em útkastaður frá
þínu augliti, en þó skal eg ekki láta af að horfa á musteri þíns helgidóms,
hvert var það musterið? Það var guðs miskunnar hjarta, hvar var það? Það var
jafnvel í fiskjarins kviði, lát þér því sagt vera, að þú ert aldrei í þeim stað
staddur, hverki á sjó né landi, hverki í vatns né elds voða, að ei sé hann þér
náðugur nær þú af hjarta friðmælist við hann, og í einu orði að segja, þar er
musteri hans guðdóms sem þú ákallar hann í anda og sannleika, en þessa guðs náð
átt þú ekki að brúka til að draga sjálfan þig á tálar, svo sem þú vildir hafa
það fyrir líf-atkeri sáluhjálpar þinnar, að guð hefur eftir sumum leitað alla
ævi þeirra, en fundið þá kann ske ekki fyrr en á dauðastundunni, og lagt þá svo
sér á herðar, og borið inn á land lifandi manna, ertu þar fyrir rangeygður þótt
hann sé góðgjarn? Þótt hann hafi svo við nokkra gjört sem nú er mælt, þeirra
orsaka vegna sem hann sjálfur veit, er hann þar fyrir skyldugur að gjöra eins
við þig, sem forsmáir ríkdóm hans langlundar í oftrausti hans náðar af því þú
veist hann er miskunnsamur. Spámaðurinn er eg strax umgat, hann var guðs maður,
hann þekkti bæði guðs gæsku og hans réttlæti, og þó honum yrði það á að syndga
svo stórliga, þá varð honum það og fyrir að iðrast strax sem guð lét hann þekkja
synd sína, en þér mun bágara um að gjöra svo fljóta iðran sem aldrei þenktir
nema um glæpina, og hvernig þú kynnir þeim sem best í verk að koma, það hendir
guðs börn að þau falla í stórar syndir, annaðhvort af gáleysi eins og Móses, af
bráðræði eins og Davíð, af ótta eins og Pétur, þetta skeður þegar viljinn ræður
fyrir skynsemina, andinn lætur sigrast af holdinu, en þau iðrast aftur af
hjarta, þau væta sína sæng í tárum með Davíð, og gráta beisklega með Pétri, en
sá guðlausi hefur enga hvíld, hann þenkir ei annað en hvernig hann megi hinu
illa framkoma, og eyðir öllum sálar og lífs kröftum til að fylla girnd síns
illfúsa hjarta. Þótt nú að guðs föðurlig ást til mannkynsins sé jafnan búinn til
að taka við syndaranum, nær hann snýr sér til yfirbótar, þá kann eg ekki að
segja, að þess háttar manneskjum muni vera létt um afturhvarf, því guðs raust er
mjög svo harðtöluð á móti þeim, er hann segir, Mikh. 2. Vei þeim sem hugsa
ranglætið, og þeim sem stunda uppá hið illa í svefn-húsum sínum að þeir vilji
framkvæma það þegar birtir, nær sem það er í valdi þeirra. Sjái nú þeir til sem
ásetja að temja sér þvílíkt hugarfar allt fram í dauðann, hvert þeir muni eiga
hlut í þessari guðs gæsku, um hverja eg læt nú að svo stöddu úttalað vera,
jafnvel þótt hún aldrei úttöluð verði, eður nógliga prísuð um alla eilífð, og
vil svo koma til hins síðara er eg hér um að ræða. Eyrarkaupstaður lá fallega á
eyri einni er gekk fram í fjörðinn skammt frá fjarðarbotninum. Undirlendið fram
með firðinum var mjótt, og fjöllin fyrir ofan gnæfðu upp í loftið eyðilega ber
og himinhá. Á Eyri hafði verið kóngsverslun til forna, enda var það auðséð á
húsunum hans Gríms kaupmanns; þau voru frá þeim tíma, höfðu gömlu
kóngsverslunareinkennin, lága veggi og fjarska hátt þak, litlar rúður í
gluggunum niðri og ótal margar skvompur og afkima uppi á loftinu sem ekkert var
einkennilegt við nema myrkrið. Grímur kaupmaður var orðinn gamall og grár fyrir
hærum, á að giska rúmlega sjötugur, en sjálfur vissi hann ekki fyrir víst hvað
gamall hann var; hann var fyrir löngu hættur að telja daga sína og ár, enda
hafði hann haft margt annað um að hugsa um ævina sem honum þótti langtum meira
undir komið. Hann hafði verið kaupmaður á Eyri nærri því hálfa öld og mestan
hluta ævinnar rakað saman fé á allar lundir; hann var líka lengst af eini
kaupmaðurinn á Eyri. Þar hafði enginn annar kaupmaður sest að og enginn
lausakaupmaður komið heilan mannsaldur eftir að Grímur eignaðist verslunina.
Hann var þannig einn um hituna, og það átti við hann. Hann var eins og kóngur í
héraðinu og réð þar bæði lögum og lofum; verðið á öllum útlendum vörum var
tvöfalt og þrefalt hærra en alstaðar annarstaðar og verðið á íslensku vörunni
þriðjungi lægra en hjá öllum öðrum, og svo reiknaði hann af hverjum
viðskiptamanni sem hann gat komið því við og bætti ætíð inn í reikningana hlutum
sem aldrei höfðu verið teknir út. Það var því engin furða þó sveitunum í kring
væri alltaf að hnigna með velmegun, en það hirti Grímur lítið um; honum var nóg
að hans efnahagur fór alltaf batnandi. Vinsæll varð Grímur aldrei. Öllum
viðskiptamönnum hans var illa við hann, og verslun hans var alræmd og talin sú
langversta í landsfjórðungnum. En heitastan hug báru þó fátæklingarnir í
hreppnum til hans. Hann hafði verið þar hreppstjóri nærri því í mannsaldur, og
aldrei hafði nokkur þurfamaður, sem leitaði hans, verið svo aumur að hann hefði
ekki farið hálfu hryggari frá honum en hann kom til hans. Hans skoðun var að öll
fátækt og öll bágindi kæmu af leti eða óspilunarsemi, og hann dró engar dulur á
þá skoðun sína og fór með þurfamenn hreppsins samkvæmt því. Það gengu jafnvel
sögur af því að hann hefði stundum barið þá sem leituðu hans svo að á þeim hefði
séð. En það var langt til sýslumannsins, og enginn hafði kært; það hefði heldur
ekki verið til mikils að kæra Grím kaupmann þegar hann stóð í broddi lífsins. En
dugnaðarmaður var hann, því neitaði enginn. Hann hamaðist og gekk berserksgang
svo svitinn streymdi af honum. Hann var ætíð sá fyrsti sem kom í búðina á
morgnana, og hann var ætíð sá seinasti sem fór úr henni á kvöldin, og um
lestirnar var óhætt að fullyrða að enginn af búðarmönnunum hans var eins
þreyttur að kvöldi og hann; hann gekk í öllu, mældi brennivín og vó kaffi,
talaði við bændur og skrifaði í verslunarbækur sínar, en við skriftunum gaf hann
sig þó einna minnst, og það af góðum og gildum ástæðum því hann var ekki meira
en svo skrifandi. Best kunni hann við sig þegar hann var að vega vörur bænda,
ull, tólg og þess konar, og var þá venjulega kvartað undan að rangt væri vegið,
en Grímur þvertók ætíð fyrir allar slíkar kærur; við búðarmennina sína sagði
hann reyndar glottandi að sér fyndist vogin sín standa sig furðanlega þegar hann
stýrði henni sjálfur. Annars var hann ákaflega harður við búðarmennina, og ekki
urðu þeir langgæðir hjá honum ef annars var úrkostur; atlæti hans í orðum við þá
var bæði stirt og illt; viðurværið ekki betra, og svo var honum ofboð laus
höndin ef eitthvað bar á milli. Grímur var frábitinn öllum skemmtunum, og
neyslugrannur var hann, nema hvað hann hafði gaman af einstöku sinnum að gleðja
sig á hangikjöti og brennivíni með þangað til hann var orðinn góðglaður. Stundum
bauð hann efnaðasta bóndanum í sveitinni með sér, en þá enduðu
hangikjötsveislurnar ætíð í illu því bóndi fór að tala um villur í reikningnum
sínum, og Grímur svaraði ætíð með skömmum, barði hann og rak hann oftast nær út
á endanum. Yfir höfuð vissu menn ekki til að nokkur lifandi maður hefði getað
lynt við Grím um dagana. Hann hafði verið fjórgiftur, en allar konurnar voru
dauðar, saddar lífdaga. Grímur var annars sami dugnaðarmaðurinn í giftingum sem
öðru því hann var aldrei fullt ár ekkjumaður, fyrr en hann lét af giftingum
þegar fjórða konan var dáin. Með fyrstu konunni hafði hann átt tvo syni sem
báðir voru dánir. Eldri sonurinn, Jón, hafði verið lítið að manni, drykkfelldur
og latur til vinnu, svo faðir hans hafði rekið hann burtu; hann var svo að
flækjast í Eyrarkaupstað nokkur ár, hafði lítið að vinna og lítið fyrir sig að
leggja, en var þó oftast nær kenndur; endalok hans urðu þau að hann kom eitt
sinn til föður síns nokkuð ölvaður til að biðja sér bjargar, en faðir hans rak
hann burtu og lokaði fyrir honum húsinu, og svo skreið Jón inn í geymsluhús
föður síns sem var illa lokað, og þar fannst hann dauður um morguninn í
ullarbingnum uppi á loftinu. Yngri sonurinn var aftur á móti mesti gáfu- og
efnismaður, en drukknaði sama árið og hann varð stúdent, á tvítugsaldri, og þá
hafði Grími fyrst brugðið á ævinni svo menn vissu til. Allan annan ástvinamissi,
kvenna- og sonardauða, hafði Grímur borið með mestu stillingu og bara stundum
talað um hvað dýrt væri að grafa menn hér á landi og hvað allir greftrunarsiðir
væru heimskulegir; hann sagði að menn ættu að fara að eins og gert væri í
Frakklandi; þar væru líkin saumuð í rekkjuvoðir og svo grafin í kyrrþey án þess
nokkrum presti þyrfti að borga. Síðasta kona Gríms hét Guðrún og var mjög fyrir
hinum fyrri konum hans. Þegar Grímur giftist henni var honum mikið farið að
förla og enda farið að ganga af honum. En þegar Guðrún kom til sögunnar var eins
og nýtt líf og fjör kæmi í allt; verslunin fór að rétta við aftur, og reglan
varð meiri á öllu. Hún kunni líka að líta eftir; hún fór mörgum sinnum á degi
hverjum út í búð til að hafa augu með verslunarmönnunum; hún skoðaði bækurnar,
talaði við skiptavini Gríms og tók töluverðan þátt í bókfærslunni því hún var
prýðisvel að sér bæði til munns og handa. En Grími gamla þótti hún þurfa að hafa
nokkuð mikið handa á milli, og þó var hún ekki eyðslusöm; hún var rausnarleg í
lund og vildi gera fólki sínu vel, en það kallaði Grímur hreina og beina
bruðlunarsemi, og það var orðið orðtak hans þegar hún bað hann um peninga: " Þú
ferð til helvítis með þessar litlu reytur mínar þegar ég er dauður." En það varð
ekki sannspá. Guðrún dó eftir tíu ára hjónaband, og Grímur lifði hana mörg ár.
Þau Guðrún höfðu ekkert barn átt, og eini niðji Gríms, sem lifði í elli hans,
var sonur Jóns er Markús hét, ungur piltur fyrir innan fermingu, vel greindur,
en veikfelldur og lítill fyrir sér; Grímur gamli hafði tekið hann, þegar faðir
hans dó, svo hann færi ekki á sveitina. Þegar Guðrún var dáin var eins og gæfa
Gríms hverfðist að fullu og öllu. Hann fékk sér hverja ráðskonuna á fætur
annarri, en allt gekk á tréfótum í húsinu; ráðskonurnar réðu ekki við neitt og
þorðu engu að ráða því Grímur gamli var bæði tortrygginn og þjófhræddur. Þó var
bragurinn öllu verri í búðinni; búðarmennirnir voru hættir að hafa beyg af
Grími; hver tók það í búðinni sem honum leist og sleppti að skrifa það, og hver
gerði það eitt sem honum þóknaðist; hitt var látið standa ógert; þegar fauk í
karlinn og hann ætlaði eins og í gamla daga að leggja í þá, þá tóku þeir hann
bara og héldu honum þangað til honum var runnin reiðin. Við allt þetta bættist
nú líka sá atburður sem réð Grími að fullu. Það risu upp tveir nýir kaupmenn á
Eyri og verslunarmennirnir þutu hópum saman frá honum; hann lækkaði allt verð á
útlendu vörunni sinni svo að það varð enn lægra en hjá nýju kaupmönnunum, og
hækkaði svo mikið verð á íslensku vörunni að það varð enn hærra en hjá hinum. En
það kom allt fyrir ekkert. Það var eins og traustið á Grími gamla væri svo
gjörsamlega horfið að enginn bóndi vildi vinna það til ábatans að komast í
klærnar á honum aftur. Og þó hélt hann versluninni áfram af einhverjum
sérvisku-þráa og tapaði á henni stórfé á hverju ári. En allt þetta tók upp á
Grím gamla og það mikið. Það var eins og allir þessir peningar, sem hann tapaði
á versluninni, væru hold af hans holdi og blóð af hans blóði. Kraftar líkamans
þverruðu óðum, og einhver hjárænusljóleiki lagðist yfir allan hans innri mann.
Hann fékk sér tvo nýja verslunarstjóra eða yfirbókhaldara, hvern eftir annan,
til þess að líta eftir versluninni fyrir sig um háverslunartímann, en það varð
bara til þess að viðskiptamönnunum fækkaði enn meir og óreglan og vitleysurnar
uxu drjúgum í verslunarbókunum. Þessir nýju bókhaldarar létu sér líka annara um
annað en að kippa verslunarbókunum í lag; þeir vörðu mestum tímanum til að
spjalla við karlinn og koma sér í mjúkinn hjá honum; þeir hældu honum fyrir alla
skapaða hluti, skjölluðu hann á allar lundir, þangað til hann trúði þeim eins og
nýju neti þó hann væri tortrygginn við alla aðra. Þeir kölluðu hann líka alltaf
í öðru hvoru orði" Minn kæri Magnúsen" eða" Elsku Magnúsen minn". Og það var
almennt álitið að þeir alls og alls hefðu borið furðanlega úr býtum fyrir veruna
hjá Grími og töluvert meira en þeir höfðu sjálfir skrifað í verslunarbækurnar.
Loksins fékk Grímur gamli ráðskonu sem var að hans skapi. Hún hét María, var
komin langt yfir fimmtugt og búin að vera ráðskona hjá mörgum mönnum. Það sem
gerði, að Grími gast svo vel að henni, var einkum það að hún var alveg frábitin
öllu því sem Grímur kallaði tepruskap; hún þvoði aldrei gólf nema fyrir
stórhátíðir, sópaði aldrei herbergin nema á sunnudagsmorgnana og sleppti alveg
að þvo sjálfri sér; allir fataburstar og þess kyns hreinlætis-þjónustulið fékk
að halda hvíldardag alla þá stund sem hún var í húsinu. Grími gamla var hún líka
auðsveip og hlýðin, bar í hann allt sem hún heyrði talað um hann eða honum
viðvíkjandi utan húss og innan, í búðinni, sveitinni og hvervetna, og margt sem
hún aldrei hafði heyrt; hún sveigði að öllum þeim sem Grímur hafði haft einna
minnsta ótrú á, bar honum orð þeirra ranghermd eða svo á huldu að þau mátti
misskilja, og svo lét hún hann skilja á sér að allir ætluðu að stela frá honum
hvenær sem hún væri ekki við til að líta eftir. Þetta þótti Grími svo sennilegt
að hann varð hálfu tortryggnari en áður, hugði að allir vildu véla sig og
féfletta nema María; henni trúði hann og treysti. Hún var heldur ekki eyðslusöm,
að minnsta kosti ekki í þeim skilningi að hún bæri mikið í mat og annan
viðurgjörning á heimilinu. Það mátti svo að orði kveða að sulturinn sæti í
öndvegi í húsinu frá þeim degi að hún kom þar inn. Hún hafði líka eitthvert
dásamlegt lag á að skemma allan mat, og inni í stofunni, sem Grímur gamli sat í
á daginn þegar hann var ekki að rangla úti í búðinni, ægði einhvernveginn saman
ódaun af úldnu keti og morkinni skötu svo að þar inni var lítt verandi fyrir þá
sem ekki voru slíku vanir. En yfir höfuð kom María sér ekki illa; hún var óvenju
blíð í máli og mjúk á manninn við hvern sem hún talaði, og fjarskalega barngóð.
Hún hafði líka furðanlegt lag á því að telja hverjum manni á heimilinu, sem hún
talaði við, trú um að hún talaði máli hans við Grím og reyndi hvervetna að koma
fram til góðs. En alltaf gekk af Grími; þrátt fyrir nýju ráðskonuna hríðgekk af
honum. Hann átti skatthol, fornt og úr mahognyviði, sem stóð inni í stofunni
hans; þar geymdi hann peninga sína. Á velgengnisárunum fornu höfðu allar
skúffurnar undir skattholslokinu verið fullar með gull og silfurpeninga, og
fyrir framan skúffurnar höfðu legið pokar margir, misstórir, fullir og hálfir
með peninga. En þessi árin hafði þeim fækkað svo smátt og smátt að þar kom að
enginn var eftir; það fór líka að smálækka í skúffunum, og sumar fóru að tæmast.
Svo var það einn dag um haustið skömmu eftir réttirnar, þegar hinir
kaupmennirnir á Eyri höfðu haft mikla haustverslun við bændur, en Grímur alls
enga, að hann fékk slag úti í búðinni og datt niður eins og dauður. Hann var
strax borinn inn í húsið og lagður upp í rúmið sitt, og svo var sent eftir
lækninum. Læknirinn var ungur maður, nýkominn til embættis síns frá háskólanum.
Embættisbústaður hans var á verslunarstaðnum Eyri svo það var ekki langt að
vitja hans. Þegar læknirinn kom lá Grímur rænu- og meðvitundarlaus; læknirinn
sat yfir honum alla nóttina, og með morgninum fór hann að lifna við. Grímur lá
fjarskalega lengi, en loksins fór hann þó að skríða í fötin og staulast fram í
stofuna sína og sitja þar stundarkorn á degi hverjum. Læknirinn stundaði hann
með mestu alúð, enda fékk hann besta orð þó ýmsir bæru lítið traust til hans af
því að hann var talinn lítill trúmaður. Grímur gamli hafði aldrei haft mikið
traust á læknum, enda hafði hann ekki þurft á þeim að halda um dagana því hann
hafði verið hinn heilsuhraustasti. En á Þórði lækni fékk hann brátt mikið
traust, og í hvert skipti sem læknirinn kom inn lagði einhvern hýran yl yfir
gamla, skorpna og hrukkótta andlitið á Grími. Fyrsta daginn sem Grímur
staulaðist fram í stofuna settist hann í forna hægindastólinn sinn og sat þar
steinþegjandi dálitla stund; hann var líka afllaus í munninum öðrumegin svo það
var örðugt að skilja hann þó hann talaði ekki nema einstöku orð og hálfar
setningar á stangli og með hvíldum. Loksins bað hann Maríu að lesa fyrir sig
einhvern lesturinn í Jónsbók, og María tók Jónsbók upp úr kommóðuskúffunni sinni
og fór að lesa; það hittist einhvernveginn svo á að þar var ekki annað nefnt á
nafn en guðs reiði og djöfull og helvíti, og María var ekki komin fram í miðjan
lesturinn þegar Grímur skipaði henni að hætta. " Bölvað illmenni, þessi meistari
Jón, trana framan í mann helvíti sem ekki er til," og svo leit Grímur svo
reiðulega til Maríu gömlu að hún vissi ekki hvað hún átti af sér að gera. Og
auðmýktin og hræðslan við Grím gamla, sem horfði á hana byrstum augum, og
iðrunin eftir að hafa hitt á þennan lestrarkafla um helvíti lagðist svo þungt á
hana að hún beygðist saman og varð eins og hrúga á stólnum fram við gluggann,
þar sem hún sat og var að prjóna sokk sem hún hafði gripið í fátinu sem á hana
kom þegar Grímur skipaði henni að hætta að lesa. En Grímur gamli sagði ekki
meira; hann sat grafkyrr, nema hvað drættir komu endrum og eins í andlitið eins
og skelfing gripi hann; hann skimaði þá í kringum sig og fálmaði með höndunum
eins og til að banda einhverju frá sér. Svefnherbergi Gríms var inn úr stofunni,
og þar í herberginu svaf María ráðskona líka. Þegar María fór að afklæða Grím um
kvöldið fannst henni hann vera enn óstyrkari en um morguninn. Grímur sofnaði
seint þetta kvöld; það var eins og hann ætlaði aldrei að geta látið aftur augun;
hann renndi þeim til og frá um herbergið ofboð órólegur á svipinn, bylti sér af
einni hlið á aðra hvíldarlaus, stundi lágt við á milli og tautaði eitthvað í
hálfum hljóðum. Fyrir framan rúm Gríms stóð borð lítið, og þar brann ljós hverja
nótt síðan Grímur varð veikur, en María skrúfaði ætíð ljósið svo langt niður á
kvöldin til þess að spara olíuna, að ljósið varð ekki nema ofurlítil týra. Það
var eins og Grími þætti týran lítil þessa nótt því hann var alltaf að fáta við
lampann og skrúfa ljósið upp; stundum var þó eins og honum ofbyði eyðslusemin,
og hann fór að smáskrúfa niður aftur, en fór þó von bráðar að skrúfa ljósið upp
á ný. María hafði ætlað að halda sér vakandi þangað til Grímur væri sofnaður
eins og hún var vön, en í þetta sinn varð biðin svo löng að hún gat ekki ráðið
við sig og var rétt að festa svefninn þegar Grímur sagði: " Marja, Marja." " Já"
" Heldurðu ég, deyi úr þessu?" " Þér deyið, nei, yður er alltaf að batna, þér
verðið bráðum alveg frískur." " Já, mér er að batna, ég verð bráðum frískur, ég
dey ekki." Svo þagnaði Grímur, og María ætlaði að fara að sofa aftur þegar hann
kallaði á ný til hennar: " Marja, Marja." " Já." " Heldurðu ég, fari illa, ef ég
skyldi deyja?" " Þér fara illa. Guð fyrirgefi yður að hugsa svona. Nei, ég held
það sé ekki hætt við að þér farið illa." " Nei, ég fer ekki illa." Svo þagði
Grímur langa hríð, en var alltaf að skrúfa upp í lampanum. " Marja, Marja." "
Já." " Hef ég gert nokkuð illt, drýgt svona nokkra synd, stóra synd?" " Nei,
nei, nei. Þér, blessaður öðlingurinn, sem aldrei hafið gert nokkrum manni mein.
Það eru aðrir sem hafa syndgað við yður, viljað féfletta yður og véla á allan
hátt." " Já, aðrir stórsyndgað við mig, allt bölvaðir prakkarar." Svo varð þögn
aftur. " Heldurðu ekki, þeir fari til helvítis, sem hafa svikið mig?" " Það má
mikið vera ef einhverjir þeirra fara ekki illa." " Það er sjálfsagt. segðu það
sé sjálfsagt. guð verður að hefna mín. hann hlýtur að sjá að ég get það ekki
sjálfur. annars væri ekkert réttlæti til." Svo fór María á flakk og fór að
hagræða Grími í rúminu; hún lét kodda tvo undir herðarnar á honum svo hann sat
upp við herðadýnu og sá yfir allt herbergið; þegar hún var búin að því fór hún
upp í rúmið sitt aftur, og Grímur lét aftur augun og lá nokkra stund kyrr svo
hún hélt að hann væri sofnaður. En allt í einu rak hann upp augun og einblíndi
út í hornið á herberginu fram við gluggann og hrópaði: " Hvað er þarna í
horninu? Ljós ljós kveiktu ljós hjálpaðu mér." Og María stökk á fætur og kveikti
á öðrum lampa til svo það var eins bjart í herberginu eins og um albjartan dag.
En svitinn streymdi í bogum niður eftir andlitinu á Grími; hann reyndi til að
þurrka framan úr sér með handarbakinu og skyrtuerminni, en nýtt svitaflóð
streymdi jafnharðan fram aftur; hann renndi augunum um allt herbergið hátt og
lágt, fram og aftur og aftur og fram. Hárið hékk snjóhvítt í votum druslum fram
á ennið, og fyrir neðan svitakleprana í augabrúnunum skinu augun hvöss og ókyrr
eins og af undarlegri flótta-angist. " Marja, Marja." " Já." " Heldurðu annars
að helvíti sé til?" " Að helvíti sé til! Það er til eins og guð er til." " Þá
ferð þú þangað líka bölvaður bjáninn þangað fara allir menn ómögulegt að forðast
það ef það er til." " Nei, það er kannski ekki til." " Nei, víst er það ekki til
það er ekki til." Svo sneri Grímur sér upp og lagði aftur augun. " Þú mátt til
að vaka í alla nótt passa upp á lampann láta loga loga." Grímur gamli hrökk upp
nokkrum sinnum, skimaði í kringum sig, og þegar hann sá að María sat uppi og vel
logaði á lömpunum báðum, þá varð hann smátt og smátt rólegri og sofnaði loksins.
Hann svaf langt fram á dag. Þegar hann var kominn á fætur og kominn fram í
stólinn sinn í stofunni kom læknirinn. Hann spurði hvernig Grími liði og talaði
svo um hitt og þetta, en það var eins og Grímur væri alls annars hugar því hann
sagði ekki nema já og nei. Loks varð hlé á ræðunni, og Grímur leit upp á lækninn
og reyndi til að brosa með því munnvikinu sem heilbrigt var: " Þeir segja að þér
séuð trúlaus." " Trúlaus, það er enginn maður alveg trúlaus, Grímur minn." " Ég
meina að þér trúið ekki á ekki á djöfulinn." " Á djöfulinn, nei, á djöfulinn
trúi ég ekki," sagði Þórður læknir og glotti við. " Eg meina meina hvort þér
trúið því að hann sé til." " Nei, ég trúi því fastlega að hann sé ekki til." "
Ekki til já ekki til." Svo reyndi hann til að rísa upp í stólnum og þreif í
handlegginn á lækninum sem sat við hliðina á honum: " Ég vissi það hann er ekki
til, og helvíti þá ekki heldur." " Nei, djöfull og helvíti eru ekki til; það er
ég sannfærður um." " Ja, þér megið vita það þér sem eruð svo inni í vísindunum."
" Ja, vísindin þekkja ekki neitt til þess að til sé djöfull eða helvíti." "
Fyrst vísindin segja það þá er það víst." Svo hallaðist Grímur gamli aftur á bak
í stólnum, lagði aftur augun, og það var eins og gleði-yl legði á allt skorpna
andlitið; hann tautaði við sjálfan sig svo lágt að tæplega var hægt að greina
orðin: " Ekki til vísindin segja það vísindin segja það ekki til ekki til." Svo
opnaði hann augun aftur, horfði á lækninn dálitla stund einhverjum vandræða
augum, eins og hann væri að fálma eftir einhverri hugsun sem hann gæti ekki
fundið, og ætlaðist til að læknirinn hjálpaði sér. En læknirinn steinþagði og
horfði á Grím. Það var eins og hann langaði til að lesa á þessu andliti, sem
ekkert gat dulið fremur heldur en barnið, hvern einasta snefil af hugsun sem enn
þá væri að villast þar inni á bak við þessi þoku-augu. Loksins var eins og ljós
rynni upp fyrir Grími gamla; hann greip aftur í handlegginn á lækninum og sagði:
" Það er náttúrlega ekkert annað líf til hvað segja vísindin?" " Ja, vísindin
geta ekki sannað að til sé annað líf; það er eingöngu komið undir trúnni." "
Trúið þér á annað líf?" " Nei." " Nei, náttúrlega ekkert til vísindin segja það
ekkert til." Svo sat Grímur gamli þegjandi dálitla stund, riðaði með höfuðið til
beggja hliða, opnaði munninn hvað eftir annað, en lokaði honum jafnharðan aftur.
Loksins fóru að koma undarlega kátlegir drættir í andlitið eins og hann ætlaði
að hlæja með heilbrigða munnvikinu, en gæti það ekki fyrir aflleysinu í
andlitinu. " Hlægilegt, hlægileg vitleysa, þetta með reikningsskapinn,
reikningsskapinn." " Eigið þér við þessi orð um að maður eigi að standa reikning
á öllum sínum orðum og gjörðum? Mér fyrir mitt leyti finnst það ekki hlægilegt.
Ég hef alltaf haldið að þessi orð væru sprottin af þeirri meðvitund hjá hverjum
einstökum manni og mannfélaginu í heild sinni að lífið sjálft gefi reikning
fyrir orð og gjörðir fyrr eða síðar." " Nú skil ég ekki, skil ekki, ekkert orð."
" Þér skiljið þó ef ég segi yður að það sé trú mín að hver einstakur maður fái
öll sín verk og orð endurborguð í þessu lífi, laun fyrir gott og hegningu fyrir
illt." " Í þessu lífi, í þessu lífi. það er ómögulegt, ómögulegt." Það var nærri
því eins og Grímur gamli yrði utan við sig af skelfingu; hann greip báðum höndum
dauðahaldi í stólbríkurnar og renndi óttaslegnum augum á lækninn. " Nei, nei,
þér segið ekki satt, þér takið það aftur. hvað segja vísindin um það? , Vísindin
geta ekki sagt það, þér skrökvið upp á vísindin." " Þetta kemur ekkert vísindum
við; þetta er einungis trú mín sem ekkert hefur við að styðjast nema mína eigin
reynslu og mína eigin skoðun á lífinu," sagði Þórður læknir eins og til að mýkja
orð sín; hann var sýnilega orðinn hræddur við áhrif þau sem orð hans höfðu á
sjúklinginn því Grímur gamli var lagstur aftur á bak, augun stóðu hálf opin og
skimuðu felmtsfull til og frá í stofunni, andlitið var enn þá gulbleikara en
vant var, og handleggirnir héngu afllausir niður með stólbríkunum. " Yðar trú,
yðar trú." " Já, bara mín trú; það er bara mín trú að maður fái allt endurgoldið
í þessu lífi með rentum og renturentum." Grímur gamli opnaði augun alveg og
einblíndi á lækninn eins og til að ganga úr skugga um að það væri hann sem segði
þetta: " Með rentum og renturentum, renturentum, ljót trú, ljóta trúin," og svo
hristi Grímur gamli höfuðið. Læknirinn sá að þetta samtal væri ekki gott fyrir
sjúklinginn svo hann fór að búast til að fara til þess að slíta ræðunni. " Þér
verðið, Grímur minn, umfram allt að reyna til að varast allar geðshræringar,
reyna til að hugsa ekki um neitt nema að láta fara svo vel um yður sem unnt er
svo yður batni sem fyrst." " Já, já." Læknirinn kvaddi og fór. Grímur gamli sat
eftir í stofunni. Hann horfði dálitla stund á eftir lækninum út úr dyrunum, svo
fór hann að skima kringum sig; hann reyndi til að hagræða sér svo í stólnum að
hann gæti séð yfir alla stofuna. Svo kom María ráðskona inn. " Kallaðu á hann
Malkus, mér leiðist, leiðist." Svo kallaði María á Markús litla; hann bjó
eiginlega í dálitlu herbergi uppi á loftinu. Hann var farinn að læra undir skóla
og var að kúgast yfir latínsku grammatíkinni sem presturinn á Eyri hlýddi honum
yfir annanhvorn dag. Markús fór niður til afa síns með grammatíkina og settist
þar úti í horni. Þegar Grímur sá hann var eins og hann yrði dálítið rólegri,
hann lagði aftur augun og reyndi til að blunda, en hvað eftir annað hrökk hann
saman og kallaði: " Malkus, Malkus, ertu hérna. " Já, afi minn, ég er hérna."
Eftir það settist Markús litli að í stofunni hjá afa sínum á daginn. Grími gamla
versnaði ekki, en honum batnaði ekki heldur. Svo liðu nokkrir dagar. Læknirinn
kom á hverjum degi til að vitja Gríms; honum þótti Grími ganga seint að réttast
við, en talaði þó ekkert um það við Grím. Um trúarefni töluðu þeir aldrei
framar. Grímur hafði ætlað nokkrum sinnum að fara að brjóta upp á því, en
læknirinn sneri ræðunni alltaf í aðra átt. Hann sat annars venjulega grafkyrr í
stólnum sínum. Einstöku sinnum ranglaði hann út í búðina sem innangengt var í úr
húsinu, en skipti sér svo sem ekki af neinu þar, nema hvað reiðisvipnum gamla
brá allrasnöggvast á andlitið á honum þegar honum sýndist búðarmennirnir ofmæla
eða ofvega eitthvað sem þeir létu úti. Hann reyndi á stundum til að vingsa til
þeirra hendinni eins og til að leggja í þá og sagði alltaf um leið: " Minna
mældu minna minna." Og stundum ráfaði hann fram og aftur í búðinni eins og í
leiðslu og talaði ekki við nokkurn mann, nema hvað hann stundum tautaði í
sífellu: " Minna, minna," þó ekkert væri verið að vega eða mæla. En aldrei stóð
hann lengi við í búðinni; hann kunni einhvernveginn best við sig inni í stofunni
sinni. Þar ranglaði hann fram og aftur um gólfið í forna yfirfrakkanum sínum sem
allur var gleraður á börmunum og ermunum, með forna lambskinnshúfu á höfðinu,
belgvettlinga á höndunum sem hann þó alltaf hélt niðri í vösunum, og með
fjarska-stóra rauða morgunskó á fótunum sem drógust á eftir honum svo að
skrjáfaði í þegar hann gekk um gólfið. Stundum staðnæmdist hann á miðju gólfi,
tvísteig þar ef til vill nærri því klukkustund í einu, einblíndi út í gluggann,
riðaði með höfuðið til beggja hliða, oftast þegjandi, en stundum var hann að
tauta við sjálfan sig nærri því í hálfum hljóðum: " Með rentum og renturentum
rentum og renturentum," og svo hristi hann höfuðið og settist niður í stólinn
sinn, lagði aftur augun og sofnaði. Það bar líka við að hann stóð strax upp
aftur eins og fjarskaleg ókyrrð þjáði hann, og svo fór hann að tvístíga aftur og
einblína eins og áður út um sama gluggann og halda áfram að tauta. En stundum
var hann þó allt annað en mjúkur í skapi. Það var helst Markús litli sem fékk að
kenna á því að skapið var í raun og veru það sama í Grími gamla þó hann væri
mikið breyttur. Þegar hann sat hugsi, annaðhvort þegjandi eða tautandi við
sjálfan sig, þá hafði hann það til þegar minnst vonum varði að hrópa: " Malkus,
Malkus, hvar ertu, strákur?" " Ég er hérna, afi minn," sagði Markús litli og
þaut hálf skjálfandi fram úr skotinu sínu til karls. " Ertu nokkuð að gera,
slóðinn þinn?" " Eg er að lesa grammatíkina, afi minn." " Glammadíkina hver
hefur sagt þér það alltaf iðjulaus iðjulaus mældu púðursykur," og svo kastaði
hann til hans hendinni eins og hann ætlaði að berja hann á kinnina, en Markús
litli hélt báðum höndum fyrir eyrunum svo lítið varð úr högginu. Og svo þaut
Markús litli eins og kólfi væri skotið yfir í búð, rogaðist svo inn í stofu
aftur með fulla fötu af púðursykri og bréfpoka og fór að láta í þá og vega á
dálítilli vog sem stóð á borðinu. " Mældu ekki of mikið, strákur láttu vanta á
vanta á." " Já, afi minn." Og svo kom leiðslu rökkrið aftur yfir Grím gamla. En
það gat komið fyrir eftir dálitla stund, að hann kallaði aftur: " Kusi, Malkus,
hvar ertu, fíflið þitt?" Og Markús kom aftur, stökkvandi, hálf skjálfandi, með
hendurnar fyrir eyrunum. " Ég er hérna, hérna er ég, afi minn." " Hvað ertu að
gera?" " Ég er að mæla púðursykur." " Púðursykur, púðursykur, hver hefur sagt
þér það. þú átt að lesa. hvar er glammadíkin. bölvaður letinginn, þykist vilja
læra, letinginn, ekkert nema letin." Og svo rogaðist Markús litli út í búð með
púðursykrið og settist við grammatíkina aftur. Þetta gat gengið koll af kolli.
Hjá Grími gamla toguðust púðursykur og grammatíkin á um Markús litla, og það var
engum skynsemisreglum bundið hvort betur hafði. Einstöku sinnum þegar Grímur
gamli var sem hressastur, þá rak hann Markús litla út og lokaði vandlega
hurðinni á eftir honum. Svo fór hann ofan í vasa sinn og tók þar upp dálitla
lyklakippu; það voru lyklarnir að skattholinu stóra; þá skildi hann aldrei við
sig; hvað litla rænu sem hann hafði, þá mundi hann ætíð eftir því að skipa að
taka þá úr vasa sínum á kvöldin og leggja þá undir höfðalagið sitt. Síðan gekk
hann að skattholinu, lauk því upp, opnaði skúffurnar undir lokinu og dró þær út
hverja á fætur annarri; þær voru flestar tómar, en í sumum hringlaði þó dálítið
af skildingum; hann leit ofan í þær allar, lét þær svo inn aftur og tautaði í
sífellu við sjálfan sig: " Ekkert eftir, allt farið, allt farið." Loksins lauk
hann upp stórri skúffu sem var undir öllum peningaskúffunum og dró hana út. Í
henni var ekkert nema ein bók, fremur þunn. Hann stóð dálitla stund tvístígandi
fyrir framan skattholið og horfði á bókina. Svo tók hann af sér vettlingana, tók
bókina upp ógnarlega varlega, fór fram að glugganum, tók þar af sér
lambskinnshúfuna og lagði á borðið og lauk svo upp bókinni. Hann opnaði hana
ekki til þess að lesa í henni, hann leit ekki einu sinni á titilblaðið; það
hefði heldur ekki verið til mikils fyrir hann. Bókin var" Cæsar de bello
Gallico" sem Jón, yngri sonur hans, hafði lært á undir skóla. Nei, hann las ekki
í henni; hann fletti bara spjaldinu við og leit á saurblaðið. Þar stóð skrifað
með viðvaningshönd: " Jón Grímsson". Hann hélt lengi á bókinni og einblíndi á
nafnið þangað til hann sá ekki lengur stafaskil því tárin hrundu hvert á fætur
öðru, þung og stór, niður á nafnið og saurblaðið, og svo strauk hann þau
jafnóðum burt með gleruðu erminni á yfirfrakkagarminum sínum. Og svo lét hann
bókina aftur og lagði hana ofur hægt niður í skúffuna aftur og lokaði svo
skattholinu, setti upp lambskinnshúfuna sína og vettlingana og ranglaði nokkra
stund fram og aftur í stofunni svo skrjáfaði í rauðu morgunskónum, staðnæmdist
við og við tvístígandi út við gluggann, einblíndi út og var alltaf öðru hvoru að
tauta við sjálfan sig: " Með rentum og renturentum, rentu-rentum, kannski satt,
kannski satt," og svo sló undarlega sárum raunasvip á úfna, harðneskjulega
andlitið hans. En svo varð það eitt kvöld seint um haustið að Markús litli kom
háskælandi út í eldhús til Maríu og sagði að hann afi sinn væri dáinn í stólnum.
" Hvað ætli að hann sé dáinn, karlgarmurinn; maður á víst marga stundina eftir
að bisa við hann enn," tautaði María við sjálfa sig á leiðinni inn í stofuna.
Grímur gamli lá á gólfinu, hafði auðsjáanlega fengið nýja tilkenningu af slagi
og oltið fram úr stólnum sínum, en María sá strax að hann var ekki alveg örendur
og lét nú bera hann inn í rúm og senda síðan eftir lækninum. Læknirinn kom að
vörmu spori. Grímur gamli lá alveg meðvitundarlaus í stóra rúminu sínu, með
lokuð augu og gat ekki hreyft legg eða lið. Það var mikill alvörusvipur á
lækninum, og þegar María spurði hann hvort nokkur lífs von væri með Grím gamla
svaraði hann engu. Hann lét leggja vota dúka um höfuð Grími, og svo tók hann
honum blóð. En Grímur lá hreyfingar og meðvitundarlaus alla nóttina og allan
næsta dag. Að kvöldi dags daginn eftir fór hann að opna augun dálítið, renna
þeim til og líta í kringum sig. Markús litli sat á kistli við fótagaflinn á rúmi
Gríms og horfði með tárin í augunum á afa sinn í rúminu. María stóð við borð
fram við gluggann og var að taka þar til. Grímur gamli opnaði varirnar eins og
hann vildi tala og tautaði svo eitthvað, en engin orðaskil heyrðust nema: " Rent
rentur." Svo lagði hann augun aftur og lá svo nokkra stund. En allt í einu
opnaði hann þau aftur og starði á Markús litla við fótagaflinn sinn: " Ku
Malkus." Markús litli stökk upp: " Ég er hérna, afi minn." " Hv Hvað ge gera?" "
Ekkert, afi minn, ég er ekkert að gera." Það var eins og augun á Grími gamla
ætluðu út úr höfðinu, andlitið sótroðnaði, og hann öskraði þó orðaskilin væru
óskýr: " Bölv let" Svo var eins og hann tæki á öllu því lífsafli sem eftir var í
honum, opnaði varirnar eins og til að segja meira og reis á einu augabragði upp
í rúminu. En hann datt allt í einu magnlaus aftur á bak. María og Markús stukku
bæði að rúminu. " Hana nú þar er hann dáinn," sagði María. Markús litli fleygði
sér aftur niður á kistilinn, grúfði höfuðið í höndum sér og fór að hágráta eins
og hann ætlaði að springa af ekka. María stóð dálitla stund og horfði á líkið
eins og til að ganga úr skugga um að Grímur gamli væri dauður. Svo smeygði hún
hendinni inn undir höfðalagið og dró fram lyklakippuna að skattholinu. Síðan fór
hún fram í stofuna og lét vandlega aftur dyrnar milli stofunnar og
svefnherbergisins, gekk að skattholinu og opnaði það. Hún var lengi að opna
skúffurnar; hún þurfti oft að reyna fyrir sér af því að hún þekkti ekki lyklana.
Svo dró hún fram hverja skúffuna á fætur annarri, en þær voru flestar tómar. "
Tómt, tómt, hver déskotinn, allt tómt," sagði María við sjálfa sig um leið og
hún tíndi saman skildingana, sem lágu á botninum í sumum skúffunum, og stakk
þeim í snatri í vasa sinn. Loksins ætlaði hún að fara að loka aftur, en þá tók
hún eftir stóru skúffunni neðstu. Það kom ánægjusvipur á Maríu: " Ein eftir enn,
sú stærsta og sú neðsta." Hún var lengi að finna lykilinn að henni því riða var
töluverð á höndunum. Loks fann hún réttan lykil og opnaði skúffuna. Þar var
ekkert nema Cæsar gamli. " Bók, skrudduræfill, sér er hver sérviskan að geyma
skruddu í neðstu skúffunni." Og í bræði sinni tók hún Cæsar og fleygði honum inn
í ofninn, og þar tók að skíðloga á Cæsar gamla. Svo lokaði hún vandlega
skattholinu og gekk inn í svefnherbergið aftur. Þar lá Markús litli á koffortinu
skælandi eins og áður. Hún lét lyklakippuna hægt inn undir kodda Gríms, fór svo
út aftur og skildi dyrnar eftir opnar. Hún fór yfir í búð, kallaði á
búðarmennina, sagði þeim kjökrandi að Grímur gamli væri sálaður og bað þá að
koma og leggja hann til. Svo fylgdi hún búðarmönnunum inn í svefnherbergið, gekk
að Markúsi litla, beygði sig ofur blíðlega niður að honum og leiddi hann svo út
með sér. " Þú mátt ekki gráta, blessað barnið mitt, ekki gráta," og svo strauk
hún mjúklega um kinnina á Markúsi, og Markús litli lagði höndina um hálsinn á
henni. " Nú er hann dáinn, blessaður öðlingurinn okkar," sagði María gamla með
gráthljóðum. " Við höfum bæði mikið misst, aumingja Markús minn. En við fáum að
sjá hann aftur; guð er góður, hann lofar okkur að sjá hann aftur ef við lifum
ráðvandlega og honum þóknanlega, blessuðum. Blessaður öðlingurinn okkar gamli!
Honum líður vel. Nú er hann með útvöldum í paradís." Hans Vöggur hafði verið
vatnskarl í Reykjavík nær því svo lengi, sem menn mundu eftir. Og jafnlengi
hafði hann raulað sömu vísuna með sama vísnalaginu fyrir munni sér, þegar hann
var búinn að pósta vatnið upp í föturnar sínar úr póstinum í Aðalstræti og var
kominn á stað. Hann gekk raulandi upp allt strætið. Og hvar sem menn hittu Hans
Vögg á ferð með föturnar sínar, raulaði hann alltaf með sama lagi þessa vísu:
Vöggur karlinn vatnar borg, Vögg þó flestir gleyma; enga gleði, enga sorg á hans
líf að geyma. Það er eigi gott að vita, hvort vísan var gerð um Hans Vögg eða
hún var gamall húsgangur. Hitt var víst, að hún átti ósköp vel við Hans; hann
var kallaður Vöggur af því hann vaggaði dálítið út á hliðarnar, kannske reyndar
til að hvíla hendurnar á víxl, undir vatnsfötunum, því hann var orðinn gamall og
farinn. Hans hafði aldrei verið fríður sýnum, jafnvel ekki í æsku sinni, og ekki
fríkkaði hann með aldrinum eins og að líkindum lætur. Nú var hann kominn yfir
fimmtugt, var langleitur og toginleitur, óliðlegur í vexti og orðinn lotinn í
herðum, eins og flestir vatnskarlar verða, af því að líta alltaf niður fyrir
sig, til þess að gá að, hvort ekki hellist úr fötunum. Og með aldrinum var
göngulag hans orðið hið sama, hvort hann hélt á vatnsfötunum eða ekki; þegar
hann gekk í kirkjuna á sunnudögum, en það gerði hann alltaf, þá gekk hann lotinn
í herðum, álútur og hélt frá sér handleggjunum, eins og hann bæri vatnsfötur í
báðum höndum. Hans hafði verið rauðhærður í æsku, en nú var hárið orðið grátt,
og af því Hans var ekki vanur að greiða sér á hverjum degi, þá hékk hárið í
hrokknum, rauðgráum druslum niður á ennið og niður fyrir augun. Miklum
skeggvexti hafði Hans aldrei átt að fagna, enda rækti hann ekki skegg sitt mjög;
vangaskegg hafði hann aldrei fengið, en á hökunni og efri vörinni héngu
skeggtoppar, sem nú voru orðnir hvítir. Hans var vanur að klippa dálítið af
þeim, þegar honum þóttu þeir vera orðnir of langir. Hans gamli var einkennilegur
að mörgu leyti; hann átti aldrei illt við nokkurn mann og lifði sáttur við allan
heiminn, en þar með er líka allt sagt, sem hægt var að segja um sambúð hans við
mennina. Hann hafði aldrei átt nokkurn vin eða trúnaðarmann, svo menn vissu, og
aldrei verið við ástir kenndur. Eiginlega tók enginn lifandi maður eftir Hans.
Vinnukonurnar í húsum þeim, sem Hans bar vatn til, skoðuðu Hans eins og nokkurs
konar lægri veru, sem ekki væri orðum eyðandi við; þær köstuðu til hans
matarbita eftir skipun húsmóðurinnar. Hans tók við, þakkaði fyrir og borðaði
þegjandi. Húsbændurnir borguðu honum vatnsburðinn á vissum tímum. Svo var öllum
hans viðskiptum við heiminn lokið, að undanteknum hestum og götustrákum. Engum
datt í hug, að vert væri að reyna til að kynnast honum, þekkja hann eða þíða
burtu klakann, sem frosinn var utan um þessa vatnskarlssál, eins og föturnar
hans á vetrardegi. Nei, það datt engum í hug, sízt af öllum Hans sjálfum; vaninn
var orðinn eðli hans. En hefði nokkur mátt líta inn í sál hans, mundi hann að
líkindum hafa komizt að raun um að hún fyrir innan klakann var orðin eins kreppt
af vatnsburðinum og hendurnar hans. En hestarnir í Reykjavík vissu það betur en
allir menn, að þrátt fyrir allan vanans klaka var sálin hans Hans Vöggs ekki
orðin eins köld og hendurnar. Það er sorgleg sjón að sjá útigangshestana í
Reykjavík á veturna; þeir hrekjast um fjöruna eða göturnar skinhoraðir, þyrstir
og athvarfslausir; enginn skiptir sér hið minnsta af þeim, og enginn veit
jafnvel, hver á þá; í stormunum og byljunum híma þeir nötrandi undir
húsveggjunum eða láta fyrir berast á bersvæði, hálfdauðir úr sulti og kulda.
Þessa hesta tók Hans Vöggur að sér; hann vatnaði öllum, sem hann náði í,
klappaði þeim og klóraði undir eyrunum og setti upp við þá langar hrókaræður,
sem enginn skildi neitt í nema hann og þeir. Af þessu varð hann svo ástsæll í
þeirra hóp, að þeir stundum fylgdu honum eftir flokkum saman um göturnar. Aldrei
var Hans Vöggur kátari eða ánægðari, en þegar svo bar undir. Hann raulaði þá
vísuna sína nokkuð hærra en venjulegt var, vaggaði dálítið meira út á hliðarnar
og var brosleitur út undir eyru. Líkt var farið sambúð hans við götustrákana.
Það gekk sú saga um Hans, að þegar hann var nýorðinn vatnskarl, hefðu
götustrákarnir farið að hrekkja hann og erta, eins og hina vatnskarlana og
vatnskerlingarnar. Þeir köstuðu í hann snjókúlum, helltu úr fötunum fyrir honum,
og kölluðu eftir honum ýms háðsyrði. Hans tók öllu þessu með mestu stillingu, og
einu sinni, þegar ertingarnar og fúkyrðin keyrðu fram úr hófi, sagði hann við þá
ofur rólega: " Þetta gerir ekkert til, blessuð börnin þurfa að leika sér". Þó
undarlegt kunni að virðast, sljákkaði í strákum, og smátt og smátt hættu þeir
alveg að erta Hans gamla. Og eftir ekki all-langan tíma kom þar, að það var
skoðað hinn mesti ódrengskapur, að gera nokkuð á hluta hans. Hitt kom oft fyrir,
að hann væri tekinn til þess að koma sáttum eða stundarfriði á milli
götustrákanna og hinna vatnskarlanna og vatnskerlinganna, og þó hann hefði enga
amtmannsskipun til þessa starfa, varð honum þó meira ágengt, en flestum
sáttanefndarmönnum mundi hafa orðið. Svo bar það til einn góðan veðurdag eftir
nýárið, að Hans kom ekki með vatnið. Vinnukonurnar urðu að sækja vatnið þann
daginn, þó þær væru ekki viljugar á það. Engum kom til hugar að fara heim til
Hans. Hann var vanur að skila sér aftur karlinn, undir eins og hann varð rólfær,
þegar svo bar undir að hann dag og dag varð lasinn og gat ekki gegnt störfum
sínum. Það datt kannske engum í hug, að Hans Vöggur væri meðal þeirra, sem
fyrirheitið er gefið um: " Sjúkur var ég og þér vitjuðuð mín". Hans var
undantekning. Það þurfti ekki að vitja um Hans, hann var vanur að skila sér. En
þegar hann kom ekki í þrjá daga, var næturvörðurinn sendur upp í kofann hjá
Seli, sem Hans svaf í einsamall. Næturvörðurinn kom aftur og sagði, að Hans væri
dauður. Þessi fregn flaug um allan bæinn og það var ekki talað um annað en Hans
og dauða hans. Allir fundu honum eitthvað til hóls. Hann var einstök fyrirmynd
allra vatnskarla, dyggur og iðjusamur og eftir því þakklátur fyrir allt, sem
honum var gott gert. Og allar ræður manna enduðu með því, að það mundi verða
langt þangað til annar eins vatnskarl fengist. Konurnar í húsum þeim, sem Hans
bar vatn til, og meðal þeirra voru bæði frúr og maddömur, létu olíulampa loga í
kofanum hjá Hans, meðan hann stóð uppi, og ein frúin gaf sálmabók til þess að
leggja á brjóstið á honum. Þar lá Hans á börunum í kofanum sínum og um allan
kofann ljómaði slík birta frá olíulampanum, að Hans mundi hafa vaknað frá dauðum
af undrun, ef hann hefði mátt. Í lífinu hafði hann aldrei átt slíku ljósi að
fagna. Og á brjósti hans lá sálmabókin logagyllta; lifandi hefði enginn látið
hann snerta svo fallega bók. Nú var Hans orðinn hreinn og fínn, hann var dauður.
Hans lét ekki mikið eftir sig af þessa heims gæðum, og það urðu mestu vandræði
með útförina. Menn fóru að tala um samskot, en úr því varð þó ekkert; enginn
vildi byrja. Maddama Sigríður sagði, að það væri ætíð leiðinlegt að byrja við
slík tækifæri; það væri eins og menn vildu trana sér fram með góðverk sín; hún
fyrir sitt leyti sagðist helzt vilja gera góðverk sín svo, að" hin vinstri sæi
ekki það, sem hin hægri gerði". Og vinkonur hennar, sem hún talaði um þetta við,
sögðust hugsa alveg eins og hún í þessu efni. Svo átti þá að grafa Hans á
kostnað sveitarinnar. Menn sögðu, að það væri líka í raun og veru eðlilegast, og
þar við sat. En svo fundust peningar í kistli Hans karlsins, og þó þeir væru
ekki stórfé, þá voru þeir þó nægir til þess að gera útför hans heiðarlega og
sómasamlega. Seinna trúði maddama Anna vinkonum sínum fyrir því, að hún hefði
haft peninga til útfarannar til taks, en hefði aðeins viljað láta" þá" komast í
dálítil vandræði, til þess svo allt í einu að reka á þá stampinn með peningunum.
Hún bætti því við, að til þess hefði aldrei komið, fyrst peningarnir hefðu
fundizt hjá Hans. En vinkonur hennar sögðu hver eftir aðra, um leið og þær tæmdu
þriðja kaffibollann hjá henni, að það væri náttúrlega alveg það sama, sem hún
hefði gert það, og henni gat ekki betur fundizt sjálfri, en það væri nokkuð til
í því í. Maddama Sigríður, sem var ein af vinkonum hennar, sagði reyndar seinna,
að það væri engin tilhæfa í því, að hún hefði ætlað fé til greftrunar Hans, og
af því maddama Anna frétti það daginn eftir, að maddama Sigríður hafði sagt það,
þá urðu þau ummæli orsök þess, að þær drukku ekki kaffi hvor hjá annarri í hálft
annað ár. Svo var Hans þá grafinn á sinn eiginn kostnað. Jarðarförin var
fjölmenn; honum fylgdu nær því allar frúr og maddömur í húsunum, sem hann hafði
borið vatn til. Mörg kona viknaði, er hún minntist álúta karlsins með bognu
handleggina. Og það var ekki trútt um, að tár rynnu yfir moldum hans. Og þó sú
tilfinning hjartans, er vekur tárin, sé eigi ætíð svo sterk, að hún nái að
hreyfa hendurnar til fjárframlaga, þá eru þó tárin ávallt talin vottur viðkvæmni
og blíðu, vottur þess, að mennirnir séu í raun og veru góðir, þrátt fyrir allt,
sem skrifað er og talað móti því. Þegar kom fram á vorið, trúði frú Guðlaug
einni vinkonu sinni fyrir því, að hún ætlaði sér að leggja krans á leiði Hans
Vöggs, vatnskarlsins síns sáluga. Daginn eftir var það altalað um allan bæinn,
að frú Guðlaug hefði lagt tvo kransa á leiði Hans Vöggs. Mönnum þótti það mjög
sennilegt; það var alkunnugt, hvað hún frú Guðlaug var hjartagóð og raungóð og
menn mundu nú eftir mörgum sögum um örlæti hennar og góðmennsku við fátæklinga.
En enginn fór upp í kirkjugarð, til þess að gá að, hvort nokkur krans væri
kominn á leiðið hans Vöggs. 1. kafli. Brandur á Efra-Fossi hafði tekið jörðina
að erfð, vel húsaðan bæ og margt gangandi fé; svo heimurinn virtist láta honum í
besta lagi; og margur jafnaldri hans leit löngum öfundaraugum til erfðafjárins.
En svo undarlegar, og nærri að segja vitlausar, voru ungu stúlkurnar í dalnum,
að þær gátu ekki metið auðinn og gengið að eiga hann Brand á Fossi, að minnsta
kosti ekki þær, sem hann bað um. Satt að segja, vildi Brandur heldur fá sér konu
af betri endanum, eins og eðlilegt var. En þær af betri endanum lágu nú ekki
alveg lausar fyrir honum. Allt í einu var hann þó svo heppinn, að ná í
hamingjuhjólið og höndla hnossið. Þegar Brandur var tuttugu og níu ára gamall,
kvongaðist hann. Enginn þurfti að bregða Brandi um, að hann hefði gengist fyrir
auð eða virðingu, en hitt var satt, að konan var ung og hafði mörgum öðrum þótt
hún lagleg og skemmtileg, svo aftur varð ungu mönnunum í dalnum, að líta löngum
augum upp eftir til hans Brands á Fossi. En Brandur vissi ekkert um það; hann
var gleðidrukkinn þessa fáu daga tilhugalífsins; hafði aldrei fyrir alvöru þótt
vænt um efnin, fyrri en þá, þegar hann gat tekið Gróu frá fátækt og þröngum
kosti og sett hana á bekk með bestu húsfreyjunum í dalnum. Því allar bestu
húsfreyjurnar þar voru í góðum efnum og höfðu gnótt í búi. Brandur hafði alla
jafna þessi fjögur árin, sem hann réð sjálfur fyrir búi, fundið til þess, að góð
kona mundi auka unað og gæfu; það vantaði aðeins húsfreyjuna á Efra-Fossi, því
engin blessun né búsdrýgindi höfðu fylgt þeim tveimur ráðskonum, sem hjá honum
höfðu verið. Nú var sól og sumar í huga Brands; hann var sæll með ungu og
blómlegu húsfreyjunni, sem Guð hafði gefið honum í sumargjöf. Steinn á Skarði,
faðir Gróu, hafði verið fátækur ómagamaður, sem rétt aðeins barðist við að verja
sig og sína frá hreppnum. Nú voru börnin komin sum í vinnumennsku, sum gift;
Gunnar og Gróa unnu heima með foreldrum sínum; og tvö voru innan við
fermingaraldur enn, af þeim Skarðsbörnum. Svona var heimilishagurinn á Skarði,
þegar Brandur vakti til um bónorðið; það var ekki undarlegt, þó heldur glaðnaði
yfir Steini karlinum þá og vonarbjarma brygði fyrir á andliti gömlu Ragnheiðar;
en það sló þögn og fölva að Gróu sjálfri við þessi tíðindi, sem komu svo fljótt
og flatt að. Foreldrunum þótti hún undarlega sein til svars, þar sem þó ekki
væri um annað en sjálfsagt já að ræða; og Gróa hafði svo mörg ár horft framan í
skort og fátækt, að hún var bæði fullreynd og greind til þess að sjá, hvað
mikill þröskuldur efnaleysið er á lífsleið manns. Svo oft búin að gæta þess, að
þeir, sem hafa góð efni, geta haft sig fram, þeir geta búið við snotur hús, átt
falleg föt, fullkomin áhöld og gnægð í búi; þeir geta létt sér upp, án þess að
kvíða því, að sjá hallann eða hrunið, sem ævinlega gapir við fátæka manninum, ef
hann" lætur eitthvað eftir sér". Hún renndi huganum til þess, að með efnunum er
svo hægt að hjálpa þeim, sem bágt eiga, og hvað það er þungt að hafa viljann til
þess, en að hann sé heftur með járnhelsi örbirgðarinnar. Með því að giftast
Brandi, var gengið á veg lífsþæginda og lífsstarfa, götuna til að vera með í
sveitarfélaginu, þurfa ekki allan árshringinn að berjast við skortinn með hnúum
og hnefum. En hún fann líka, að það var örðugt að hvíla í faðmi Brands á Fossi,
eins ástlaus og köld og hún var gagnvart honum; hann gekk ekki í augun á henni,
þó hún væri af þessum endanum, og þó hann væri hvorki ljótur né heimskur, þó
hann væri hvatur og ötull, til hvers sem hann tók. Hann vantaði þá hæfileika,
sem gátu snortið strenginn eða strengina í hjarta hennar; í augum Gróu voru
ástæðurnar álitlegar, en um Brand þoldi hún ekki að hugsa; um Brand sem
eiginmann það var svo nöturlegt og óyndislegt. En eftir nákvæma umhugsun fór hún
eftir ráðum foreldra sinna; lét þau ráða og giftist Brandi. Það er ekki svo
mikill aldursmunur á tuttugu og níu ára gömlum bónda og nítján ára konu; en
þegar auður og völd fylgja þessum tuttugu og níu ára gamla bónda, sýnast
skilyrðin benda til þess, að hann þurfi naumast að óttast fyrir að geta ekki
ráðið að sínum hluta. Líkurnar benda til, að hann verði húsbóndi á sínu heimili;
hafi töglin og hagldirnar, bæði utanbæjar og innan. 2. kafli Umbreytingin á
högum Gróu var mikil og gagnger; fyrsta árið hafði hún unað af, að eignast
fatnað, eins og hugurinn óskaði; mega fara í kaupstaðinn og gera þar úttekt
eftir því, sem henni sýndist; mega fara með Fossefnin, eins og sína eign; nú var
henni frjálst að fara þær smáferðir, sem hana langaði til, og alls staðar var
hún miklu meira virt, en meðan hún var heima á Skarði; með einu stigi hafði Gróa
náð sömu metorðum og bestu húsfreyjurnar í dalnum; það var ekki laust við, að
allt þetta stigi til höfuðs henni; hreyfði blóðið líkt og hressandi vínandi.
Eftir eins árs sambúð þeirra Efra-Fosshjóna fæddi Gróa sveinbarn; það gekk
erfiðlega með fæðinguna, þó bæði héldu lífi. Gróa lá átta vikur rúmföst og fékk
seint heilsu og þrek aftur; en hlýleg og viðkvæm aðhjúkrun hjálpaði þó æsku og
meðfæddri heilbrigði til að sigra á endanum. Í þeirri legu sýndi Brandur það
best, að honum þótti sannarlega vænt um konuna; allt sem hann hafði vit á, og
allt sem í hans valdi stóð, gerði hann með ljúfu geði; Brandur lagði miklar
vökur á sig þann tíma, hann hefði feginn viljað mega létta krossi þjáninganna af
herðum konu sinnar, ef hann hefði getað. Gróa hafði ekki getað fest ást á manni
sínum, en hún kunni þó að meta, hvað hann hafði verið henni eftirlátur og ljúfur
í legunni; hún hafði ekki búist við þeirri þolinmæði af Brandi; að hann væri
svona blíður og stilltur, hafði hana ekki heldur grunað. Seinustu vikurnar, sem
hún lá og fyrst eftir að hún fór að klæðast, hafði Gróa nógan tíma til að hugsa
um hjónabandið og sambúðar grundvöllinn; hún sakaði sjálfa sig fyrir kulda og
ástleysi gagnvart honum, sem hafði hjálpað henni frá fátækt og baslinu á Skarði,
og verið sér svo góður og eftirlátur; aldrei gat hún fullþakkað Brandi alla þá
hjálp sem hann hafði veitt henni í veikindunum; skyldan bauð henni að elska
eiginmann sinn, og þeirri helgu skyldu einsetti hún sér að fylgja. En í djúpi
tilfinninganna var samt ein hugsun, sem skynsemin varnaði að koma höfðinu upp
úr, en hún sveimaði og hringsnerist samt, þessi hálfskapaða og óþroska
tilfinning, og oft hafði hún raskað ró Gróu, margt hitakastið bakað henni. Var
von til þess að hún gæti fest sterka ást og ævarandi á manni sínum; hún, sem
hafði gifst efnunum og jörðinni, tekið hann með, þó ekki í kaupbæti? Brandur var
það eina af Fossbúinu, sem henni hafði hvorki þótt eigulegt né laðandi. Hafði
hún selt sig? Nei, hún hafði ekki gert það. Var hún of talhlýðin, of ósjálfstæð?
Nei. Hún hafði aðeins þekkt hann of lítið. Aldrei hugkvæmst það um Brand að
honum dytti í hug að fella hug til sín. Það kom of snögglega, þetta bónorð.
Hefði það verið hann Friðrik í Vindási annað mál var það; en hann þagði; ekkert
annað en hringlandi hugardraumur; það sá hún svo ljóst og greinilega nú. Og
vanalega ráð Gróu var, þegar svona barátta var í brjósti hennar, að snúa sér með
blíðu að blessaða, litla barninu sínu. Hvað hann líka var skemmtilegur, hann
Steinn litli, og hvað pabba hans þótti vænt um hann, það var auðséð, þegar
Brandur kom frá útistarfinu og fór að horfa á hann, gera við hann gælur og eigna
honum kind, einhverja metfé-skepnu, sem var einkennilega lit. Gróu duldist ekki,
að Brandur var þá ánægður með lífið og lífskjörin, hann sem var fæddur bóndi, og
uppalinn bóndi; hafði aldrei rennt huganum til annars, en þess að vera dugandi
og nýtur bóndi á erfðajörðinni sinni. Það hlaut að heppnast, blessaður, litli
drengurinn batt þau saman. Þau gátu öll orðið ánægð. Sannarleg ást varð að lifna
hjá henni líka. 3.kafli Veturinn fór harðindalega að; fannkomur og frost, strax
um veturnætur, algert jarðbann frá sólstöðum og fram í mið-þorra. Heyin gengu,
sem vonlegt var, til þurrðar, og það svo til vandræða horfði. Nú varð líka
alvara úr kvörtuninni, sem hafði örlað á frá því á jólaföstu. Þá varð Steinn á
Skarði heylaus fyrir báða hestana sína, ef hann ætti að dragast með hitt í
góulokin og sama tíðarfar héldist. Brandur á Fossi tók þá báða. Í fyrstu viku
góu tók hann þrjátíu kindur geldar af Sigurði Steinssyni, bróður Gróu; því þá
var ekki annað en hnífurinn fyrir þær, eða þá að láta þær svelta í hel, sem er
þó ennþá óviðfelldnara. Um mið-góu hafði Brandur hjálpað þeim á Skarði um átta
vættir af töðu, handa kúnni; en þá fór nú líka að sverfa að heyjunum hjá honum.
Þó Brandur á Fossi hefði upphaflega verið vel birgur af heyjum, þá var nú svo
komið um miðjan einmánuð, að auðsjáanlega mundi verða fullhart, að draga fram
féð í þessum harðindum. Svo kom hlákubloti einn dag, nógur til þess að kæmi
sauðsnöp á bestu útbeitarbæjunum, og Foss var einn af þeim,. Daginn eftir var
útsynningsveður; um kvöldið var komin bleytuhríð. Brandur var í óblíðu skapi,
þegar hann kom inn frá að hýsa gemlingana, og honum hóf ekki brún, þó hann sæi,
að Gunnar á Skarði væri kominn; hann grunaði, hvert erindið væri. Þegar Brandur
var búinn að borða, fór Gróa líka að hjálpa Gunnari að koma erindinu fram;
Brandur sagði, að nú væri svo komið, að hann gæti engum hjálpað, væri sjálfur
staddur í voða; Gróa hélt, að það væri ekki búmaður, sem ekki kynni að barma
sér, svo hún fylgdi nokkuð þéttlega sínu máli, þangað til Brandur sagði: " Ég er
nú búinn að hjálpa foreldrum þínum, bæði um hey og mat; bræðrum þínum líka, þó
dálítið. En ég hef ekki getað eða mátt hjálpa Jóni í Svartholti,, og þó er hann
besti kunninginn, sem ég á." " Hann klýfur það nú einhvern veginn, hann Jón;
mínir eiga nú örðugra með það, og ég veit þeir vonast eftir, að ég rétti þeim
hjálparhönd, ef ég get." " Og þó þú getir það ekki, mig er nú farið að ráma
eitthvað til þess." " Mikið má, ef vel vill, ég vona að eitthvað væri þó hægt að
líkna, ef..." Það er sú andskotans vitleysa að setja ævinlega svona á, setja
bara á aðra." Brandur var dreyrrauður í andliti. " Þó maður geti ekki hjálpað,
ætti þó að vera hægt að komast hjá að brúka ónota orð við þá, sem bágt eiga."
Gróa hafði líka tekið litaskiptum. Samtalið varð litlu lengra og litlu innilegra
milli hjónanna; en daginn eftir voru ærnar frá Skarði reknar í kafaldinu fram að
Fossi, Brandur ætlaði að reyna að láta þær slóra fram á sumarmálin, þessar
tuttugu" grindur frá Skarði". Og Brandur gerði það líka; hann skilaði ekki úr
fóðrinu, fyrr en kominn var sauðgróður; aldrei hafði fénaðurinn á Fossi verið
eins magur og óbragðlegur og þetta vor, þó ekkert dræpist úr hor. " Það er
sjálfsagt helmingi minni ull nú, en hin vorin," sögðu vinnumennirnir. " Það er
nýtt að féð hérna afklæðist og standi allsbert eftir." Brandur missti líka
meinlega lömbin undan ánum; en hin, sem lifðu, voru flest kyrkingsleg, og
Brandur gat ekki annað en hugsað, að það ætlaði að verða sér nokkuð nærgöngult,
fólkið hennar Gróu, og að hann hafði ekki búist við eins tíðum heimsóknum af því
og raunin vildi verða á. Um matgjafirnar fannst honum ekki mikið til, en að
setja svona heimskulega á, setja beinlínis á annarra hey; fyrir tökuféð varð
hans eigið fé horað, fyrir það drápust lömbin. Slíkum hor hafði Brandur ekki
vanist, og að eðlisfari var hann bæði holdvandur og vildi fóðra vel. Þetta var
úr öllu hófi; að það á Skarði reytti svona fjaðrirnar af öðrum; hann var
staðráðinn að gæta betur að eftirleiðis. Það getur vel verið, að Brandur hafi
ekki verið sem arðvarastur um vorið, þegar hann kom inn frá að bjástra við
lambærnar, og allt hafði gengið andsælis og öfugt. Gróa hefur líklega getað
lesið það úr stöku orðum og milli orðanna, að Brandi væri ekkert hlýtt til
tengdafólksins; en sannleikur var þó sá, að jafn örgerður og hann var í skapi,
gætti hann vel orða sinna. En Gróa varð þess vör, af samtali vinnuhjúanna, að
það mundi ætla að nota sér krásina á Fossi, fólkið hennar. Auðvitað átti hún
ekki að heyra þetta, en það hlerast svo margt á sveitabæjunum, sem aldrei átti
að fara nema til næsta eyra; hvískrið læðist ótrúlega gegnum þykka veggi, þil og
gættir, og kemst þangað, sem það aldrei átti að komast. Og einmitt fyrir þetta
var Gróa miklu skarpskyggnari að draga út úr orðum Brands, var stundum of rýnin,
of getspök, og öllu þessu safnaði hún saman, hugleiddi og velti fyrir sér, þar
sem hún sat með drenginn sinn; þetta hafði hana ekki dreymt um, við þessu hafði
hún síst búist; í huganum hafði hún glaðst yfir því, að geta hjálpað fólkinu
sínu, talið sjálfsagt að hún gerði það; og enginn mundi fá sér annað eins til
umtals. En svona reyndist það; takmörkin voru skýr og svo ótrúlega nærri; með
þeim virtist henni verksvið sitt verða óeðlilega þröngt; framúrskarandi ófrjálst
og ranglátt. Hún mundi ofur vel, hver efnin átti í fyrstunni, sá líka og fann,
að nú áttu þau allt jöfnum höndum, en hér eftir hafði hún ekki skap til að
biðja, sækja sífellt undir högg; ekki ætlaði hún að verða ráðrík, en svolítið af
sameigninni vildi hún hafa, var henni frjálst; það vildi hún ekki biðja Brand að
gefa eða veita sér af náð. En þessar hugsanir voru engan veginn vel lagaðar til
að vekja eða auka ást hennar á Brandi; miklu byrsælli fyrir þá tilfinning, sem
alltaf leitaðist við að komast upp úr hugardjúpinu, komast ofar, dafnaði, þó hún
ekki kæmist á yfirborðið ennþá. Gróa fann aðeins það, að ef um sekt var að ræða
þá var Brandur alls ekki sekari, en hún sjálf. Brandur hafði nú einu sinni
höggvið eftir því, að Gróa hafði gengið lengra en skynsamlegt og sanngjarnt var,
og eftir það fór hann líka að virða fyrir sér og leggja saman. Hvað honum mundi
hafa þótt miklu vænna um Gróu, ef fólkið hennar væri ekki að troðast á milli
þeirra, og alveg óstjórnlega vænt um hana, ef hún hefði svipaðar skoðanir og
hann sjálfur; ef hún væri nokkuð hlýrri og innilegri. , Þó hana langaði til að
bregða sér smáferðir, var það ekkert undarlegt, gat líka lagast með tímanum; og
þó hún væri ekki eins vakandi og sjónhög við búsýsluna, og móðir hans hafði
verið, þá gat það líka lærst og lagast með tímanum. Hann vildi hjálpa foreldrum
hennar, að þau gerðu það bæði í sameiningu; en ekki að tengdafólkið neyddi sig
til að hjálpa, þó hann gæti það ekki. Gunnar gat stutt búið betur, en hann
gerði; nú var búið að ferma yngstu börnin, bara þau væru öll á Skarði samtaka
með að hjálpa sér sjálf, starfa, halda áfram; það vildi Brandur hafa. Það mátti
heita, að Gróa væri hætt að biðja um nokkuð hagræði, þó fólkið hennar kæmi að
Fossi, og Brandur hvatti oftar en einu sinni til þess þau gæfu foreldrum hennar
kind eða vikju öðru því, sem hann vissi að þau vantaði, og Gróa tók því líka
glaðlega, og virti það við hann; en hún gat samt ekki lagt niður venju, sem hún
hafði fyrir skömmu vanist á,, hún hafði lært að gefa, sjálf, án þess að Brandur
vissi, án þess að heimilisfólkið vissi; þess vegna fékk hún sting fyrir
brjóstið, þegar Brandur hvatti til gjafanna; það var sárast fyrst; svo vandist
hún betur við, og loks hvarf sársaukinn alveg. Gróa var vön að hafa eina
vinnukonu í vitorði með sér, þá, sem hún trúði best,, þegar hún var að gefa
svona, að baki bónda síns. En þegar fram í sótti, fór hún líka að versla að baki
hans; senda smjör og ull og fá aftur kaffi og sykur eða önnur þægindi í búið.
Gróu var farið að þykja kaffi svo einstaklega gott og hressandi; þurfti drjúgum
að halda á því; það vildi ekki hrökkva almennilega, sem Brandur tók til ársins,
þó hann raunar væri ekkert smátækur á kaffikaupin, nema með því að hún drýgði
það á þennan hátt, húsfreyjan. Besti og vissasti maður til þessara vöruskipta
var Einar gamli á Neðra-Fossi; það var roskinn bóndi, sem aldrei hafði getað
blómgast í búskapnum, þó hann hefði unnið baki brotnu, aldrei hafði komist
hærra, en að hafa fæði og heldur lítil klæði handa sér og sínum; það hafði hann
líka ævinlega barist við; með þeim hætti, að draga sí og æ að búinu, bera á
bakinu; standa í sífelldum aðdráttarferðum, bæði innsveitis og um nærsveitirnar;
náttúrlega fór hann fjölda margar kaupstaðarferðir, einkum að vetrinum til.
Einar karlinn hafði þótt fremur grannvitur, en ráðvandur og bóngóður; hann var
almennt kallaður" meinleysismaður". Gróa var vön að víkja að Einari einhverju
fyrir þessa smáverslun, og karlinn vissi ofur vel, að slíkt lítilfjörlegt
viðskipta-bauk átti ekki að fara margra á milli. Það er ekki langt á milli
Fossbæjanna, ekki lengra en svo, að Brandur hafði oft leikið sér að því, þegar
hann var ungur, að standa á Neðstahúshlöðunni á Efra-Fossi og skjóta af
hrossrifsboganum sínum, svo örvarnar stæðu í þekjunni á heyinu við Efstahúsið á
Neðra-Fossi. Á Neðra-Fossi hafði aldrei í manna minni verið búið vel, en á
Efra-Fossi hafði þeim feðgum búnast prýðilega mann fram af manni; Neðri-Foss var
með árafjöldanum orðinn hálfgerð hjáleiga frá Efra-Fossi, og algerður
hjáleigusvipur lagðist yfir, þegar faðir Brands á smábandsárum sínum keypti
Neðra-Foss, og tók Teiginn til sín; það var besti bletturinn úr enginu, en Einar
gerði samt ekki betur en vinna upp engið, þegar best lét, svo þetta gerði hvorki
til né frá fyrir Neðra-Fossbóndann. Kona Einars hét Snjólaug og þótti miklu
greindari og meiri skörungur en bóndinn; hún hafði bæði töglin og hagldirnar á
heimilinu, þar hafði ekki heldur örlað á ósamþykki, þó lítil væru efnin Einar
var svo meinlaus, og góður til aðdráttanna, síeljandi og nægjusamur; hún varð að
meta það, konan; hún var svo skynsöm. Börnin voru fimm, þrír drengir og tvær
stúlkur, Sigurður var elstur og þá kominn í vinnumennsku, Þórunn um tvítugt, og
Geirmundur átján vetra, hin tvö voru annað níu, hitt ellefu vetra. Geirmundur
var bráðþroska og frískleika piltur, til hvers sem hann gekk; líkur til að laga
búnaðinn hjá foreldrum sínum, því hann var líka talinn gott fjármannsefni, en
það hafði gamli Einar aldrei verið; öðru nær. 4. kafli Nú eru Efra-Fosshjónin
búin að vera gift í sex ár og á þeim árum hafa þau eignast þrjú börn; þau eru
búin að reyna" hjúskapinn" og" búskapinn". Brandur var orðinn slitlegur, því
alltaf vann hann, og meir með kappi og ákafa, en lagni eða hagleik. Hugurinn var
jafnt og stöðugt við búnaðinn, og hvergi nema þar; honum hélst vel á hjúum,
hafði góðan arð af fénaðinum, og þó græddi hann ekki, safnaði heldur skuldum;
það sem munaði var, að allt þverraði. Gróa var hæg og heimilisföst, fáskiptin um
heimilisstörfin og lét bónda sinn mestu ráða; það hafði komist það lag á, að
hans ráð voru meira metin af vinnufólkinu og hann var líka talsvert ráðgjarn að
náttúrufari. En það sem börnin þurftu að sér, og Gróu virtist að kosta til, svo
þau kæmu" sómasamlega fram", því réð hún; kramvörukaup og kaffiveitingar voru að
mestu í hennar höndum. Gróa kunni vel við svona góð efni og vildi njóta þeirra,
en þó hafði hún aldrei fengið að lifa því lífi, sem hún hafði hugsað sér, dreymt
um og þráð. Heima á Skarði hafði örbirgð og skortur hnekkt öllu lífi og fjöri,
gleði og lífsþægindum; svo tók" búskapurinn" við, svona búnaður, sem aldrei
hafði fært neina tilbreytingu; börnin fæddust og þurftu umsjár, henni þótti vænt
um þau, eins og eðlilegt var; en hugurinn reikaði þó til þess, að hún sjálf
hefði aldrei fengið að lifa lífinu, eins og hún hugsaði það, eins og svo margar
konur, sem hún þekkti, höfðu lifað því; engin sönn æskugleði, engin menntun og
engin ástarsæla; ekkert sannarlega innilegt og ástúðlegt, nema börnin. Hefði hún
beðið lengur ógift drifið sig áfram, menntað sig, skemmt sér og svo elskað, gift
sig þá, ekki fyrr þá var lífið líf; en svona fór það þetta varð hún að sætta sig
við; lifa fyrir börnin, koma þeim vel fram, láta þau njóta þess lífs og fjörs og
unaðar, sem hún hafði orðið að fara á mis við; til þess voru Fossefnin, og
Brandur var viss, að hirða um efnin. Það var raunar hægt að vinna Brand með
lagi, hann var ákafur, en ekki þrár né þrautseigur; hann lét að orðum hennar, ef
hún vildi, ef hún var nógu iðin að halda sínu máli fram. Hann hlaut að vilja það
sama og hún, með börnin. Hún var búin að læra að taka réttum tökum á honum,
þegar hún þurfti þess, ef henni sýndist að koma sínu fram. En góðum efnahag
fylgja hóglífir dagar og næði; og hvorttveggja eru þægindi, sem fleirum en Gróu
hafa fallist vel í geð. Brandur var enginn skartsmaður, hafði aldrei verið það;
en Gróa hafði verið skrautgjörn; langaði til að eiga skart, þegar hún var ung;
heimasætan á Skarði hafði oft kvalist af því, hvað klæðnaðurinn hennar væri
ósnotur og ónógur; svo, þegar efnin leyfðu, stóð þó skrautvíman ekki mörg árin;
þegar hún fór að eignast börnin, virtist henni það standa á minnstu um hana
sjálfa, það voru börnin, það varð að búa þau snoturlega, spara ekki við þau. Og
ekki dugði að stofan á Fossi stæði svona snauð og auð og hún var, þegar Gróa kom
þangað; það mátti að minnsta kosti ekki vera lakari" umgengni" eða munir hjá
henni, en hinum efnakonunum í dalnum, heldur á undan þeim en á eftir. Hvað gerði
það, þó hún héldi sér ekki til dags daglega? Fyrir hverju átti að halda sér til?
Ekki kærði Brandur sig um það. Fyrir vinnufólkinu? Ekki var það svo skemmtilegt
eða" smekklegt". Það var þægilegt að ganga í sömu fötunum dag eftir dag, vaninn
gerði þau svo viðkunnanleg við allar hreyfingar; bara þau væru ekki rifin né
mjög óhrein. Einar gamli á Fossi ætlaði í kaupstaðinn snemma á túnaslættinum; um
morguninn skrapp hann" heim" að Efra-Fossi og inn í búr til Gróu. Þegar hann kom
út aftur, var Brandur að tinda hrífu og stóð og jafnaði tindana í smiðjudyrunum.
Einar hafði eltan lambskinnsbelg undir hendinni, og hann ekki mjög mjósleginn;
þegar hann kom að dyrunum, kallaði Elín gamla til hans og bað hann að finna sig;
karl lagði belginn frá sér, rétt sunnan við smiðjudyrnar og þrammaði heim
hlaðið. Brandi varð að forvitnast eftir belgnum og greip hann upp, án þess þó að
hafa annað í huga, en hvað það gæti verið, sem karlfuglinn væri að" pinklast"
með núna. " G.S." Þetta fangamark þekkti Brandur og belginn líka; það var
hveitibelgurinn. Hvaða meining var í, að karl væri að flökta með hann? Hann
þreifaði um belginn. Það var ull í honum, líkast smjörböggli neðst, niður undir
botninum. Hann er að snuða þetta út, flaug Brandi í hug, og í því kom Einar. "
Hvernig stendur á þessum belg, Einar minn?" " O, ég,, hún Elín bað mig fyrir
hann." " Hún Elín?" " Já, þær stúlkurnar, af því ég ætla að bregða mér úteftir.
Og það sem í honum var; Vertu nú blessaður og sæll, Brandur minn." " Vertu
sæll." Brandur var ekki meir en í meðallagi raddmjúkur. Hvar getur hún verið að
láta karlhólkinn flækjast með belginn núna,. ekki var það frá Elínu. Þetta var
hálf undarlegt; gat varla verið alveg satt. Svo snaraðist Brandur inn í bæinn;
Gróa var ein í búrinu. " Hvað var Einar að flækjast með fullan belg? Og hvaðan
hafa stúlkurnar þetta smjör?" Gróu varð hverft við og bilt að svara: " Stúlkur,
Elín hefur líklega beðið hann fyrir eitthvert lítilræði." " Það var
hveitibelgurinn þinn, og Elín hefur ekkert smjör að senda." Brandur bar hratt á
og var orðinn dreyrrauður í andliti. " Hvað er að tala um við mig,. Það er engin
hætta að karlinn tapi belgnum." Nú var Brandur viss, að Gróa hefði átt allt
saman. " Ég er að spyrja, hver sendi þetta, annars þykist ég nú sjá, hvernig á
öllu stendur." " Láttu ekki svona, maður; okkur vantaði ofurlítið smávegis,
stúlkurnar; og ég sendi þetta ullarhár." " Vantaði, núna rétt þegar ég er kominn
úr kaupstaðnum Þú sendir það fyrir einhvern helvítis óþarfann." " Það er ekki
fyrir neinn óþarfa. Hvað á þessi rekistefna að þýða, maður?" " Ég hef aldrei
vanist þessu það er bara það. Mamma hafði ekki þann sið, að senda ull og smjör
með hinum og þessum flækingi, rétt eftir að farin var vöruferðin; og þú átt
heldur ekkert með að gera það." " Átti ég ekkert með það. Kannski ég hafi stolið
því?" Höndin á Gróu skalf, þó hún styddist við búrsborðið. " Þú ferð á bak við
mig Það hefði mig aldrei grunað, og þú skalt heldur ekki leika þér að því hér
eftir. Mér sýnist úttektin mín ekki svo lítil." " Sýnist þér! Mig vantaði nú
samt léreft og fleira smávegis handa Hildi litlu og áleit frjálst." " Ég ansa
þessu ekki ég skal sýna þér það." Búrhurðin slengdist aftur, svo brast við; en
Brandur hljóp út og niður að Neðra-Fossi; krafði Einar að segja það sanna, og
eftir nokkra undanfærslu dró karl gamalt bréfaveski upp úr brjóstvasa sínum, tók
þar úr miða og rétti Brandi. " Átta pund af vorull og fimm pund af smjöri; á að
taka tvær álnir af ljósleitu lérefti í skýluklúta og kaffi og sykur fyrir
afganginn. Gróa Steinsdóttir." Eins og hann grunaði; eins og hann vissi;
eintómur bölvaður óþarfi. Hann tók þó með mesta móti af kaffi og sykri um
daginn; ætlaði að það skyldi duga til ársins, þó öðruvísi hefði farið í fyrra.
Engin ástæða að bæta við. Eintóm sóun og gegndarleysi. Þetta átti að vera handa
Hildi litlu. Alveg rakalaus lygi. Hér eftir skyldi hann gæta betur að. Gróa
hafði aldrei hugsað eftir að efla búþroskann; aldrei fest hugann við búsýsluna;
aldrei verið sannarlega ástúðleg; hann bara vonaði að svo væri; ímyndaði sér
það. Hann sá það best, hvernig hún lét að börnunum, hvað það viðmót var miklu
innilegra og hlýrra; um þau þótti henni vænt, það leyndi sér ekki. Nú opnuðust á
honum augun; loksins gat hann þó séð, að hún hafði ævinlega þóst of góð handa
honum, aldrei elskað hann, aðeins hlýtt foreldrunum og gengist fyrir efnunum.
Aldrei hefði hún farið svo neyðarlega á bak við hann, eins og versta svíðing og
húska, ef hún hefði elskað hann. Eins og hann væri miskunnarlaus harðstjóri hvað
það gat verið særandi. Makalaust þótti honum samt vænt um konuna, sem bæði var
greind og falleg og skemmtileg, skemmtileg, það var nú raunar ekki nema stundum,
sem henni sýndist að vera það; því var nú verr og miður. Svo þegar blóðið fór að
kyrrast, lifnaði líka vonin; vonin að geta ráðið bót á þessu; það var nærri
óhugsandi annað, en hann gæti sannfært hana; ef til vill komið henni til að
hugsa alvarlega um búið. Af því hún hafði sinnt því svo lítið, höfðu safnast
skuldir; það var engu síður þörf á sístarfandi húsfreyju en húsbónda. Þannig
hugsaði Brandur á heimleiðinni, og meðan hann var að lagfæra hrífurnar og draga
ljáinn sinn; hann varð feginn að taka sér snarpan sprett við orfið sitt um
kvöldið. Gróa var heldur ekki hugsunarlaus heima og ekki skaprótt; hún var
sár-reið Brandi, illa við karl-aulann og gröm sjálfri sér. Sú þremilsins hnýsni,
að snuðra í belginn; og aulalegt var, að leggja hann frá sér rétt við nefið á
þeim, sem ekkert átti né mátti vita. Hún fyrirvarð sig fyrir bakferlið, fann að
það var óviðurkvæmilegt og lítilmannlegt; sárnaði því meira við þá; varð alveg
bálreið við Brand, hvað hann var ráðríkur og hrottalegur; hvað framferði hans
benti ljóst á, hvort þeirra átti efnin í fyrstunni. Hann var svo klaufalega ber
í því. Brandur var hvorki orðhagur né tilfinninganæmur; honum var næst skapi að
ganga á hausnum í verstu vinnunni, sjá ekkert fyrir sífelldu annríki og eljanda.
Klæddist ævinlega svo durgslega, þótti óþarfi að þvo af sér skítinn á kvöldin,
nennti því ekki og fannst þesskonar vera firrur og óþarfa dekur. Nei, hún fann,
að hún gat aldrei elskað hann, hér eftir var það óhugsandi; engin meining í, að
vera að strita við það lengur. Og sú hugsun, sem öll þessi ár hafði legið í
hugardjúpinu, smávaxin og þroskalítil í fyrstu, en því viðgangsmeiri og
áfjáðari, sem lengur leið; sem Gróa hafði barist við að kefja, og átt
sérstaklega erfitt með nú seinustu tvö árin, hún skaut sér skyndilega úr kafinu,
rétti úr sér með fullum þrótti og sagði skýrt og greinilega: " Seld". Já,
foreldrarnir höfðu gert þetta kjara-kaup; hún hafði verið svo heimsk að selja
sig; þá var ekki við öðru en ógeðfelldu að búast, gæfulausu hjónabandi. Menn
höfðu notað sér æsku hennar og einfeldni, Brandur til að kaupa, og foreldrarnir
til að selja og græða. En upp frá þessu skyldi hún aldrei láta af því máli, sem
henni væri hugur á að koma fram. Það mundi Brandur komast að raun um; lengur lét
hún ekki kúga sig. Það væri þó nokkuð kynlegt, ef hún hér eftir reyndi ekki að
láta meir til sín og sinna ráða taka. , En eftir því, sem hún hugsaði lengur
eftir því brá mynd Brands oftar og gleggra fyrir augu henni; eins og hann var í
löngu legunni og ævinlega, þegar hún varð lasin; óneitanlega var hann þá bæði
nákvæmur og umhyggjusamur. Vanalega hafði hann samt setið á henni. Þó honum
kannski þætti vænt um hana á sinn hátt, þótti honum samt lang-vænst um sig og
sín ráð. , Hér eftir var henni svo sem sama um allt, nema börnin; en slæm við
Brand skyldi hún aldrei verða; aftur á móti var ekki nema sanngjarnt, að hann
væri ekki jafn rustalegur og í dag; lofaði henni líka að ráða því fáa, sem hún
hlutaðist til. Bæði áttu efnin; hún engu síður, þó hún hefði verið svo
grunnhyggin að selja sig. Gróa staðréð með sjálfri sér, að reynast þétt og
einbeitt við næstu samræður. , Dimmt var að líta til framtíðarinnar. Óttalega
leiðinlegt á Fossi framvegis; börnin gátu ekki varpað sól né sumri yfir lífið;
blessuð, litlu börnin, sem henni voru þó svo innilega kær. Næsta samtal gat
hvorugu orðið til skapléttis. Gróa hélt því fram, að það væru smámunir og
nirfilsháttur að fjasa um eða fá sér til orða þó hún sendi þetta lítilræði; hún
fengi sér ekki til orða um brennivínskaup eða tóbakskaup hans; væri ekki að
hnýsast og rýna eftir saumnálarvirði; heimtaði líka það sama af honum, og þótti
ekki til mikils mælt. Aftur virtist Brandi óþarfi að bregða sér um snuður og
forvitni, síst sæti það samt á kvenfólki; en úr því hann hefði alla ábyrgðina,
þætti sér nokkuð hart og ósanngjarnt, að ull og smjör væri selt fyrir óþarfa, án
sinnar vitundar og sér til vanvirðu; höfð pukurskaup; hún hefði ekki ástæðu til
að taka því illa, þó hann sýndi fram á það, sem aflaga færi, og benti á
missmíðið. Samtalslokin urðu þau, að bæði voru gröm og reið; bæði kunnu að nota
sér sex ára sambúð, til að hitta viðkvæmasta og besta höggstaðinn; leggja sverði
á snögga blettinn. Þau lærðu þá list, að særa hvort annað, sem sárast og
tilfinnanlegast. 5. kafli Aldrei hafði Brandur eljað meir, en það sumar, og
aldrei verið jafn þreytulegur og latur, að þvo sér á kvöldin; og aldrei hafði
Gróa hirt jafnlítið, hvort hún var greidd eða ógreidd, hvort fötin hennar voru
hrein eða miður hrein. , Þegar komið var fram í sextándu viku sumars, átti
Brandur mikið af óþurru heyi á túninu; votviðrin að undanförnu höfðu ekki sneitt
hjá Fosshnjúk eða heyinu á Fossbæjunum. Þá skein upp með glaða þurrk á
mánudaginn og Brandur lagði allt heyið á túninu, og við það, undir í einu;
ætlaði sér að hirða það daginn eftir, ef þurrkurinn héldist, eins og allir
vonuðu; en til þess vantaði þó mannráð. Svo fékk Brandur þau Geirmund og Þórunni
til að hirða með sér á þriðjudaginn; því þeir á Neðra-Fossi höfðu notað flæsur,
sem komið höfðu á miðvikudaginn og fimmtudaginn, settu þá upp heyið og hirtu
mest allt á mánudagskvöldið. Það þótti Brandi óverkdrjúgt, að þurrka hálfa daga
og fyrir það varð hann nú seinni en þeir feðgar. Á þriðjudagsmorguninn var líka
álitlegasti þurrkur og þornaði snemma af; þau systkinin komu strax um rismál;
síðan var tekið til að dreifa heyinu, sumu úr sæti, sumu úr föngum og nokkru úr
rifgörðum. Brandi líkaði mætavel, hvað Geirmundur gekk rösklega að verkinu; hvað
hann var fjörugur og kappsamur. Sólin var gengin í nónstað; loftið var hreint og
heiðríkt; hitinn ákaflega megn; það var orðið þurrt heyið í flekkjunum, svo
skrjáfaði í því, ef við það var komið. Fólkið var búið að borða miðdegismatinn
og farið að ýta flekkjunum heim að lambhúsahlöðunni. Brandur tók við föngunum,
jafnaði og tróð í hlöðuna, og Geirmundur annað veifið með honum; þá komu þær
Gróa og Elín gamla með kaffið, Gróa leiddi Ragnhildi litlu við hönd sér. Menn
hafa ekki tíma til að halda sér mjög til, þegar góður þerrir kemur eftir
vætutíð, og þær báru þess líka augljós merki, að þær kæmu frá eldhússtörfum.
Fólkið settist niður við hlöðudyrnar og drakk kaffið en ýtan beið á meðan. Meðan
kaffið var drukkið sló léttri hafrænu yfir; fólkið var fegið svalanum og
Geirmundur drakk goluna með fyllstu nautn og ánægju. Brandur stóð fyrstur á
fætur, tók fang úr ýtunni og bar inn; Geirmundur greip annað, og svo tók hitt
fólkið til starfa. Elín fór heim með kaffiáhöldin, en Gróa var eftir að gamni
sínu með Hildi litlu, Steinn og Helgi voru að veltast við að bera inn tuggur;
reyna að hjálpa pabba að koma fyrir heyinu, sem nú var komið upp á móts við
baggagatið. Geirmundur stökk út úr hlöðunni, þreif hrífuna og hljóp til þeirra,
sem ýttu, en Brandur studdist við hlöðuvegginn og kastaði mæðinni. " Ég fer
yfrum í kvöld og bið pabba þinn um þig; fyrst þú ert nú loksins búin að segja
já," lindin mín ljúf og trú". Geirmundur klappaði á öxlina á Siggu um leið og
ýtan stöðvaðist við dyrnar; Sigga smáskríkti og hinar vinnukonurnar líka. " Þú
verður svo þreyttur í kvöld, þú nennir því ekki," sagði Brandur og fór inn með
fangið. Gróa fékk sér hrífu og sótti nokkrar ýtur; stúlkunum sýndist hún geta
snert á hrífu, bara ef hún vildi. " Varaðu þig, að brjóta ekki hrífuna, Sigga
mín. þó hún sé sterk, má öllu ofbjóða," hló Geirmundur. Sigga þótti fremur
daufgerð, svo hinum stúlkunum var sannarlega skemmt. " Við bregðum okkur
einhverja skemmtiferð næsta sunnudag, vestur að Stað eða austur að Skógarhlíð;
fáum okkur messu,; ef ekki vill betur til verðum við Sigga að tvímenna," sagði
Geirmundur, þegar gengið var eftir einni ýtunni. " Á ég að vera með? Þú segir"
við" eins og allt væri ráðið." " Ekki vantar þig nú hestinn, og sómi þætti okkur
Siggu að hafa húsmóðurina með," sagði Geirmundur og leit hálf glettnislega til
Gróu. " Þú varst þá fyrri til að brjóta, en ég,, það er ekki nóg að masa og
monta," sagði Sigga og var ekki laust við henni þætti betur, þegar Geirmundur
braut hrífuna um leið og ýtan stöðvaðist við hlöðuvegginn. " Nú verðum við að
skilja í bráðina,, fólk kannski tekur til þess, ef við brúkum sömu hrífuna, þó
okkur gæti sjálfum komið saman um það." Geirmundur fór að hjálpa Brandi; og Gróa
fór heim með barnið. Um miðaftans-skeið hélt Brandur, að nú ætti fólkið skilið
að fá kaffi; vinnufrekjan hefði verið svo áköf um daginn. Kaffið væri rétt strax
til, sagði Gróa, þegar hann nefndi það; að fjórðungi stundar kallaði hún til
fólksins. Brandur bauð fólkinu vín í kaffið, og piltanir tóku því glaðlega; sumt
af stúlkunum þáði líka" svolítið", en" ósköp lítið". Brandur lét ósvikið í
bollana þeirra Geirmundar, hann vissi svo vel, hvað þeir höfðu gert um daginn.
Gróa var bæði kembd og þvegin við að veita kaffið, og Geirmundi virtist hún æði
mikið sjálegust af stúlkunum; dökkjarpa hárið var vel þykkt og flétturnar, sem
tóku niður að mitti, fóru svo snoturlega á þéttu, breiðu herðunum; mittisgrönn
og vöxturinn hnellinn; Gróa var meðalhá, eða vel það; kringluleit og sléttleit,
rjóð í kinnum, hörundið bjart, slétt og mjúklegt, rétt eins og það laðaði mann
til að draga dúnlétt fingurna eftir því; varirnar rauðar, ekki mjög þunnar,
tennurnar mjallhvítar; nefið beint, lítið eitt hafið upp fremst; augun stór og
skær; og löng silkimjúk augnahár til að skýla þeim. Geirmundi sýndust þau djúp
og hrein, eins og himinbláminn á heiðu vetrarkvöldi, þegar hann horfði í þau um
leið og hann þakkaði henni fyrir kaffið. Og Gróu hafði heldur ekki dulist, að
Geirmundur var lang vasklegastur af öllum piltunum, hvað hann var skjótur og
snar í hreyfingum, hvað lífið var honum létt; líkast því að hann setti sveiflu á
menn og mannlíf í dag, um leið og hann sveiflaði vinnunni áfram. Geirmundur var
meðalhár, en þrekinn og vöðvastæltur, herðabreiður og miðmjór, ljósjarpur á hár
og þykkhærður, breiðleitur, ljóslitaður og fullur að vöngum, gráeygur og fjörleg
augun, undir ljósu brúnunum, sem voru nokkuð miklar og skapsmunalegar.
Ljósbleika efrivararskeggið, sem var svipað hýinu á fífilkolli að þroska og
vexti, það hlaut að vera eins mjúkt og silki, eða skírnarhárið á honum Steina
var. Undra ólíkir voru þeir Geirmundur og Brandur, þar sem þó báðir voru gerðir
af hinum hæsta höfuðsmið. Brandur: hár og grannvaxinn, lotinn og limalangur;
langleitur, magur og hrukkóttur; yfirlitsdökkur og mósvartur á hár, smáeygur og
tingrá augun; aldur og erfiði höfðu sett augljós merki á manninn, sem komu svo
glöggt í ljós eftir þennan steikjandi heita annríkisdag; hún gat ekki annað en
séð það, húsfreyjan; og hún hafði tímann til, að virða fyrir sér fólkið við
kaffidrykkjuna. 6. kafli Gljúfurá steypist í þröngu gili ofan af heiðinni og
rennur örskammt sunnan við Fossbæina norðaustur eftir; sunnan við bæina er foss
í ánni og draga bæirnir nafn sitt af honum. Fossinn er hár og þverbratt bergið,
sem áin fellur fram af; en af því vatnsmegin er lítið í ánni, nema í leysingum
og vatnavöxtum, er fossinn aldrei mikilúðlegur, nema þá. En á vorin, þegar
hlákur hafa gengið, er líka sjón að sjá. Það er afl og þrek í honum þá, þegar
hann hendir ísjökunum fram af brúninni, molar þá á leiðinni og niðri í
hvítfreyddri iðunni, hringsnýr mölinni, sogar hana niður og spýtir henni svo upp
aftur; veltir svo öllu að lokum fram í straumröstina, þeytir með nið og glaum
norðaustur gilið, niður á eyrar, austur í Breiðá, sem kemur sunnan öræfi, framan
úr jöklum. Einstöku rammefldur jaki, sem er þróttugri en fjöldinn, smámolast
ekki; skiptist aðeins í nokkra hluti; sumir þeirra berjast gegn ofurvaldinu,
komast úr straumröstinni, að landsvifunum upp að urðinni, ná þar landi; en áin
þvær þá og eyðir, og rakinn í gilinu og suddinn leggjast á eitt, að slíta þeim
upp, láta þá hverfa. Á endanum skilar Gljúfurá öllum ís austur í Breiðá; hún
hefur aflið og valdið. Baráttan fyrir tilveru jakanna verður að lúta; það er
barátta án sigurs; en samt hólmganga, að selja lífið svo dýrt, sem unnt er,
gefast ekki upp, fyrri en öll sund eru lokuð. Á Glæsivöllum hét eitt höfuðból að
Grundum og þótti reisulegur bær og hæfur fyrir stórmenni. Klerkurinn í
Breiðárdal bjó á Grund, þar var aðalkirkja og þingstaður dalbúa. Prestur þessi
var roskinn og ráðsvinnur, reyndur og hvíthærður öldungur, siðavandur og
skyldurækinn, vel efnaður og vel metinn; hann var svo gamall, að hann gat ekki
skilið æskuna, né kröfur æskumannanna til lífsins; fannst þær óstýrilátar og
heimskulegar, allt dáðlausari og staðminni en fyrrum var; en þetta var meir
auðkenni manns og aldurs, en þess, að hann var klerkur, því gömlu bændurnir og
gömlu húsfreyjurnar höfðu engu óstrangari skoðun á æskuórum og framkvæmdum
unglinganna. Piparsveinar og meykerlingar voru samt orðflest; þeirra dómar
strangastir og vissastir með óskeikul sannindi og réttmæti. Það bar mest á
þeirri skoðun séra Jósteins, af því hann var prestur, og af því hann hafði mest
völd og mesta virðing af öllum í Breiðárdal. Þó undarlegt megi þykja, var því
líkast sem Gróa á Efra-Fossi hefði yngst upp við, að taka á hrífunni og ýta heim
að hlöðunni nokkrum ýtum. Það var eins og hún fyndi ennþá þörf til, að lifa
lífinu fyrir sjálfa sig, og ekki aðeins fyrir börnin. Hún fór aftur að búast
betur, bæði þegar hún fór eitthvað og engu síður heima hjá sér, hún varð léttari
í spori og fjölskipnari; vildi einkum auka alla heimilisgleði, láta lesa sögur á
kvöldin eða kveða rímur en sú skemmtun var ekki svo auðfengin; góðir kvæðamenn
fengust varla. Gróa var mjög gefin fyrir spil, og til þess vildi hún verja
sunnudagskvöldunum; Brandur hafði líka gaman af spilum, einkum þegar hann var
sestur niður við þau; þótti gaman að sögum; eins mikið gaman að riddarasögum og
trölla og Íslendingasögum eða Noregs konunga. Göngu-Hrólfur, Bárður Snæfellsás,
Hörður með kastalann og Húnvöru á bakinu og Ármann eða Ormur Stórólfsson, það
þótti Brandi hafa verið hetjur að marki, í þeim hafi verið almennilegt lið. Hann
hafði vanist sögulestri, það var bara þessi árin, sem hafði dregið deyfð yfir
með það; Gróa hafði dregið heldur úr, henni geðjaðist ekki að sögunni af Sálus
og Nikanor, Sigurgarði frækna eða Sigurði þögla; fussaði við Bósa og þótti
miður" geðlegir" kaflar í sögu Egils og Ásmundar. En þennan vetur las Brandur
stundum sjálfur, stundum Gróa. Víglundar saga þótti henni falleg, Kjartan,
Gunnlaugur ormstunga, Gunnar, Hjálmar hugumstóri, Ólafur Tryggvason, það voru
hennar afhaldsmenn, og Grettir, þar kom hjónunum saman um, að halda af honum. En
það bar líka nokkrum sinnum við, að Geirmundur var þar á kvöldin og las sögur;
hann hafði fjarska mikið yndi af þeim og var hamhleypa að lesa; afhaldsmenn hans
voru, Egill, Skarphéðinn, Gísli Súrsson, Erlingur Skjálgsson og Eiríkur
Hákonarson, vinveittur var hann Haraldi Sigurðarsyni og lastaði ekki Hákon jarl.
Dáðist að Gretti, og aldrei hafði hann lesið um víg þeirra bræðra í Drangey svo,
að hann tæki ekki miklum litaskiptum; það var líkt og legði titranda eftir honum
öllum; svífandi kölduslátt yfir hann gjörvallan; málrómurinn varð mýkri og
veikari, nasirnar þöndust út og skulfu við, augun dökknuðu; þá las hann vanalega
allra fljótast, eins og hann stiklaði á orðunum. Svona var það ævinlega, þar sem
sögurnar hrifu hann algert á sitt vald. Gróu þótti Geirmundur skemmtilegur
lesari óefað virtist henni, að hann bera snoturleik og gleðibragð af öllum öðrum
karlmönnum þar í nágrenninu; hún hafði gleði af að tala við hann; að þau
spauguðu saman; henni var ljúft að veita honum; hann átti það sannarlega skilið,
fyrir að vekja heimilið til meira lífs, en áður var. Henni var kappsmál, að
einmitt Geirmundur viðurkenndi, að hún væri enginn skiptingur, hvorki að viti né
að sjón að sjá, að hún gæti kveikt hjá honum góðan þokka til sín, viðkvæma
tilfinning og vináttu. Það var heldur breytingalítið líf á Neðra-Fossi, og
Geirmundi þótti dauflegt þar heima; hafði gaman af að bregða sér upp að Fossi og
dvelja þar yfir kvöldvökuna, annaðhvort hlýða á lestur eða lesa sjálfur. Hann
var samt vanur að fara heim áður en húslesturinn var lesinn, honum þótti þeir
ekki neitt sérlega skemmtilegir, og hann var ekki mjög sár yfir því, þó hann
missti eitthvað af húslestrinum heima líka; losaðist við að lesa það kvöldið. ,
Brandur og Gróa tóku honum ávallt glaðlega; stúlkurnar hlógu og flissuðu, þegar
hann var að erta þær í orði, strjúka eftir bakinu á þeim, grípa um mittið eða
tala um hvað ljómandi fallegar hárflétturnar væru; hann hafði það eins við þær
allar, stúlkurnar þar, nema Gróu, en hann hafði samt mest gaman af að tala við
hana, og hennar hárfléttur voru líka langmestar og fagrastar. Geirmundur
fullyrti, að það væru söguleg sannindi, að Kjartan hefði verið" hvítur maður og
huglaus" og það hefði aðeins verið af þeirri ástæðu, að Ólafssynir drápu Þorkel
á Hafratindum, að þeir hefðu reiðst bermælinu, og sannleikanum, sem hann hefði
einn haft þor til að segja. " Það var nú karl í krapinu, hann Þorkell heitinn,
ég man svo vel eftir honum." og Geirmundur brá grönum, strauk með þumalfingri og
vísifingri, hægri handar, efrivararskeggið og leit til Gróu. " Þetta er allt
jafnsatt, að þú munir eftir Þorkeli og að Kjartan væri huglaus; þú öfundar hann
bara af vinsældinni." " Ekki varð hún honum þó að bana, eitthvað var það annað."
" Það verða ævinlega einhverjir þorpararnir til að rægja og spilla, og vega
skammarvíg." " Hvað hann var vígamannlegur, þegar hann dreitti Laugamenn inni.
Hafði hann ekki sextíu menn með sér, mig minnir það hálfpartinn?" " Þeim var það
rétt mátuleg skömm, þjófunum þar." " Það sannaðist aldrei, Hrefna hefur bara
gloprað niður motrinum, Það er kvennasiður. og hitt með sverðið; þá varð það
blátt áfram lygi úr Án hvíta,. Lygnari mann hef ég aldrei þekkt." Svo hlógu
bæði; og Gróu sýndist augu Geirmundar hlæja líka, en Geirmundi virtist sama um
hennar augu. Eitt kvöld í skammdeginu var verið að lesa sögu Gísla Súrssonar.
Brandur hafði lesið um tíma, nú bað hann Geirmund að taka við; hann byrjaði þar,
sem þeir bræður Þorkell og Gísli áttu tal saman hinsta sinni, las svo áfram;
hann las atburðinn um víg Gísla, fyrst nokkuð hart, svo fór hann að stikla á
orðunum, málrómurinn varð veikari, röddin titraði við. Svona las hann kapítulann
á enda; þá varð þögn. Geirmundi varð litið til Gróu, sem sat gagnvart honum og
þó ekki mjög nærri; hún horfði á hann og svona störðu bæði um stund, blóðið
færðist í kinnarnar; Geirmundur fór aftur að lesa, dreyrrauður, með sama flýti
og sama málróm, það sem eftir var af sögunni. Það var í fyrsta skipti, sem Gróa
gat ekki dulist þess, að sér gæti verið hætta búin. Geirmundur, eins og hann
var, þegar hann las um vígið; eins og hann var, þegar hann leit til hennar, gat
ekki úr hug hennar gengið, þó hún skammtaði, þó hún tæki börnin og kyssti þau,
þó hún reyndi að taka sem allra nákvæmlegast eftir húslestrinum. Geirmundur var
alls staðar gagnvart, Geirmundur og ekkert annað; allt annað dautt og í móðu,
bara þetta skýrt og lifandi. Þegar Geirmundur kom heim, hélt hann að Þórunn gæti
lesið lesturinn, hann ætlaði snemma á fætur í fyrramálið og þyrfti að fara að
sofa; en þó hann háttaði, gat hann samt ekki sofnað, honum kom ekki dúr á auga
lengst fram eftir nótt. Það var ekki sagan, ekki Gísli Súrsson, sem hélt vöku
fyrir honum; heldur var það hún Gróa, eins og hún hafði starað á hann Gróa,
konan hans Brands á Fossi; það lagði sting fyrir brjóstið, blóðið streymdi
eirðarlaust, það suðaði fyrir eyrunum engin hjálp frá því nema ef hann gæti
sofnað og jafnað sig. Þessi tími hafði þó verið svo lifandi og skemmtilegur;
fyrir hvað nú sá hann það, það var bara Gróa, sem gleðin var bundin við. Þetta
varð að lagast, byrgja það niðri, láta engan sjá eða vita; hann hlaut að geta
það, karlmaðurinn; hvaða þróttur var það, sem ekki sigraði þessa ástríðu? Hann
langaði þangað heim annað kvöld. Nei það mátti hann ekki gera ef hann gerði nú
alvöru úr því að koma sér fyrir einn mánaðartíma í vetur, hjá séra Jósteini, til
að reikna og lesa dönsku. það mátti ekki frá fénu; allt gengi á tréfótum þann
tíma, og heylausir máttu þeir ekki verða; ekki hleypa fénaðinum í hor. Hann
hafði séð nóg af því fyrri, meðan hann var barn. Brjóta þvert um; gungulegt að
flýja annað eins; löðurmennska að hopa á hæl. Einu sinni hafði hann orðið"
skotinn", dauðskotinn að hann hélt; en svo leið það á eftir nokkurn tíma,
fyrirhafnarlítið; eins gat farið enn. En, fremur var það sennilegt, að Gróu
hefði aldrei þótt vænt um Brand, aldrei elskað hann; honum var stundarfró að
því. Svona var hann illur, ungur, og þó þetta spilltur. Sú ógæfa að fella hug
til annars manns konu. Glæpur víst var það ógæfa. En vonandi að hann sjálfur og
tíminn lagfærðu þetta. Geirmundur kom ekki upp að Efra-Fossi í þrjár vikur; en
eitt sunnudagskvöld, í húminu, kom Steini litli ofan að Efstuhúsunum til hans og
bað hann að spila við sig í kvöld. Geirmundur hafði dálæti á drengnum og fékk
sig ekki til að neita honum, enda taldi sér það enga hættu; nú væri hann
viðbúinn. Fyrst spilaði hann" Blind-trú" og" Svarta-Pétur", svo kom Brandur, og
þá var farið að spila" Vist"; Jón vinnumaður og Brandur, Gróa og Geirmundur.
Brandur var ákaflega kappgjarn í spilum og þetta kvöld græddu þeir. Geirmundur
spilaði ekki nákvæmlega, sló af sér oftar en einu sinni. " Grand," sagði
Geirmundur, en Jón átti útsláttinn og strokaði með tíu laufspil í röð. "
Hálf-slemm" og Brandur stokkaði spilin hlæjandi. Gróa leit til Geirmundar, líkt
og hún væri hálfgröm; Geirmundur horfði á móti og augun sættust. Svo fór Gróa að
fletta spilunum. Þau héldu áfram að spila fram að vökulokum. Þegar Geirmundur
fór, bauð Gróa honum að drekka mjólk, Geirmundur gekk inn í búrið og drakk,
þakkaði og kvaddi með handabandi; augun mættust, hendurnar skulfu og skildu,
bæði voru litverp, Gróa rauð, og Geirmundur hvítfölur. Eftir þetta varð
Geirmundi tíðförulla að Efra-Fossi. 7. kafli Um jólin átti að messa á Grund;
fólkið hugði gott til að létta sér upp og gleðjast og fræðast við kirkjuna. Þá
fóru Efra-Fosshjón in til messu á jóladaginn og fleira fólk þaðan; frá
Neðra-Fossi fóru ekki aðrir en Geirmundur. Fólkið var margt og geðjaðist vel að
messunni og prestinum; en af því dagur var stuttur, gátu ekki viðræðurnar orðið
langar. Brandur vildi fara strax, en Gróa vildi vera við messu daginn eftir, þá
bað Brandur Geirmund að vera fylgdarsveinn hennar daginn eftir; en Geirmundur
sagðist hafa ráðgert að koma heim um kvöldið; Brandur hélt að engin hætta væri
með það, hann skyldi sjá um að gera grein fyrir því; koma við á Neðra-Fossi í
heimleiðinni. Geirmundur lét tilleiðast. Þau frá Fossunum voru nóttina á Grund í
góðu yfirlæti. Jósteinn prestur hafði fermt Geirmund og líkað vel kunnátta hans;
hafði ávallt verið mjög vingjarnlegur við hann, og Geirmundur bar hlýjan hug til
klerksins. Þetta kvöld ætlaði hann að biðja prestinn að taka sig einn
mánaðartíma og veita sér tilsögn; en það varð ekki tími til þess, því Sveinbjörn
Jósteinsson, jafnaldri Geirmundar, stakk upp á að spila; þau voru saman
Sveinbjörn og Gróa, Geirmundur og Þuríður Jósteinsdóttir. Það var glatt á hjalla
við spilin, einkum voru það unglingarnir, Gróa var hæglátust og því þögulli, sem
meir leið á kvöldið; henni virtist Geirmundur vera óvanalega kátur; þeim Þuríði
gekk svo afbragðs vel að spila, líkast að hvort vissi um annars spil; hlógu svo
samróma, hvort framan í annað, þegar hin töpuðu. Gróu virtist þeim svipa saman,
einkum var augnbragðið líkt. Þuríður var að vísu unglingslegri, andlitið
smágjörvara og óþroskaðra; hún var heldur ekki nema sautján ára. Helst hefði
Gróa kosið að hætta við spilin; henni leið svo illa; en það var öðru nær með
Sveinbjörn; honum var orðin full alvara, að jafna spilahallann. Gróa óskaði þess
líka að þau Þuríður töpuðu, gerðu eitthvert axarskaft; að stelpan fengi öll
verstu roðin; heldur mundi galsinn í henni stillast við það. " Sóló," sagði
Sveinbjörn. " Nú skulum við taka drenginn svo greinilega úr skaftinu, að það
þurfi að sækja Snorra smið til að festa hann aftur í því." " Gaman verður að sjá
það." Þuríður hló, leit til Geirmundar, ræskti sig og lagði undir flatt, eins og
Snorri var vanur að gera. "" Sér það ekki fremur vel út?" er hann vanur að
segja, karlfuglinn." " Það er best að sjá, hvernig fer; það er ekki nóg að taka
fullan gúlinn, Þura litla. Þú átt út," sagði Sveinbjörn. Og hann féll. Þau hlógu
og klöppuðu saman lófunum. Sveinbjörn greip spilin og sló þeim á vanga Þuríðar;
Gróu þótti ekkert annað að því, en að það var of meinlaust. " Nú fer Bjössi að
sækja sig, það er farið að draga í hann. Varaðu þig, Geirmundur; nú fer hann að
græða, blessað ljúfmennið." En Geirmundur tók eftir því, að séra Jósteinn kom
handan gólfið, hægur og alvarlegur. Líka eftir því, að það var óvanalegur glampi
í augunum á Gróu; andlitið rautt, og alls ekki brosandi. Hann sagði ofur
stillilega: " Það er eins og vant er, gengur svona upp og ofan í spilunum." Um
leið gat hann hnippt í Sveinbjörn. Séra Jósteinn stóð þegjandi og horfði á,
hvernig þau spiluðu þessi spil; svo sagði hann: " Ég vildi nú helst óska eftir,
að þið spiluðuð ekki nema þennan hring; mér hefur aldrei verið um það gefið, að
menn spiluðu mikið á stór-hátíðum. , Nú er komið að háttatíma; og fallegast að
hætta með sátt og samlyndi." " Við skulum ekki spila lengi, elsku pabbi."
Þuríður horfði ástúðlega til föður síns. Hálfum tíma seinna var hætt við
spilin., Daginn eftir messaði séra Jósteinn og varð, eins og ekki var undarlegt,
tíðrætt um Jerúsalem, sem grýtti spámenn sína; að blóð þeirra mundi koma yfir
borgina; blóð allra réttlátra, frá Abel allt til Sakaríasar Barakiasonar, sem
drepinn var milli musteris og altaris. Geirmundi þótti ræðan hörð hegningarræða
yfir Gyðinga; það var eins og klerkurinn væri að hirta þá fyrir mannvonsku
þeirra." Jerúsalem, Jerúsalem! þú sem líflætur spámennina." Þessi orð komu hvað
eftir annað; loks fannst Geirmundi allt hverfa, annað en þau; að þau ætluðu að
verða sér nokkuð þreytandi. Klerkurinn allt of bundinn við þau til þess ræðan
væri vekjandi og skemmtileg. Í kirkjunni voru engir Gyðingar, heldur friðsamir
og hógværir menn, sem dáðust að, hvað prestinum færist meistaralega að leggja út
af guðspjallinu; ekki gat hann ráðið við, þó þá syfjaði; það var fyrir að hafa
farið svo snemma á fætur. Stundum datt samt unga fólkinu í hug, að gaman væri að
vita, hvort ræðan væri ekki langt komin; og svo litu ungu karlmennirnir fram í
kirkjuna til ungu stúlknanna, og ungu stúlkurnar aftur inn í kórinn til þeirra.
Augun leituðu sér staðar; það var ekki fráleitt, að ræðan virtist verða fremur
styttri; tíminn líða fljótar. Gróa vildi fara það allra fyrsta eftir að messu
var lokið; nú varð Geirmundur að ljúka af erindinu við prestinn; þeir gengu
báðir í stofu og þar bar Geirmundur upp bæn sína, þó feiminn væri. " Í reikningi
skal ég segja þér til, Geirmundur minn; það er gott fyrir hvern mann að kunna
fyrstu fjórar reglurnar og margskonartölurnar; hverjum bónda nauðsynlegt. en
bæði er nú, að ég er orðinn gamall og danskan breytist mikið, enda finnst mér
hún síður nauðsynleg.. Það væri þá helst á góunni, eða finnst þér ekki svo?" "
Jú, ég held það væri einmitt heppilegt fyrir mig." " Þú hefur talað um þetta við
móður þína. við foreldrana?" " Það stendur víst ekki á því, við mamma höfum
ofurlítið minnst á það." " Jæja, við höfum það þá svona, Geirmundur minn."
Geirmundur rétti presti höndina og kvaddi með þakklæti fyrir velgerðirnar. " Guð
veri með þér, Geirmundur minn." Séra Jósteinn tók vinsamlega og þétt í höndina;
svo horfði hann eftir Geirmundi, meðan hann gekk fram gólfið, allt þangað til
hurðin lokaðist eftir honum. Veður var gott, þegar þau Geirmundur og Gróa fóru
frá Grund; þunn þokuslæða huldi það mesta af loftinu, og dró slæðurnar svo til
fyrir sunnanblænum, að hér og hvar sá í heiðan himininn. Þau urðu samferða
fólkinu frá Svartholti; það er næsti bær utan við Fossana, að vestanverðu í
Breiðárdal. Vegurinn frá Grund og þangað fram er drjúgum langur, svo það var
komið að dagsetri, þegar þau komu þangað. Þar biðu þau eftir kaffi, og að birti
fyrir tunglinu. Fyrst gengu þau þegjandi suður frá bænum, Gróa hafði verið
fátöluð alla leiðina að utan; en þegar kom suður að Gamla-stekk sagði
Geirmundur: " Kannski þú viljir þiggja að ég leiði þig?" " Þakka þér fyrir.
Heldur verður mér léttir að því,. Þú gengur nokkuð hart." Svo varð aftur stundar
þögn. " Þú skemmtir þér vel við spilin í gærkvöldi. Eða var ekki svo,
Geirmundur?" " Þau eru bæði kát og svo erum við hálfgerðir kunningjar." " Ég
held það; að minnsta kosti getið þið Þuríður hlegið saman." " O-já; Sveinbjörn
var nú raunar ekki í essinu sínu. Ykkur gekk fremur illa, og honum þykir meira
gaman að græða." " Mér sýndist hjónasvipur með ykkur Þuríði. Þið eruð ekkert
ólík. , Máske þið verðið hjón á endanum." Gróa glotti við, og horfði svo fast
framan í Geirmund, eins og hún þó óskaði eftir skýru svari. " Hún,
prestsdóttirin og ég; það dettur mér ekki í hug." Það var ekki trútt um að fát
væri á Geirmundi, meðan hann talaði. " Margt hefur nú skeð ólíklegra." Og, ég er
nú samt ekkert að hugsa um það. . Gott er þetta blessað veður."" Já, og
fallegt." Þau voru nú komin suður hjá Teigseyrunum; eru það grjóteyrar, sléttar,
meðfram Breiðá; en ofar taka við harðvellis-grundir, grösugar, og þá dalbrekkan
há og viði vaxin. Sunnan við eyrarnar fellur Gljúfurá í Breiðá, og þar liggur
daldrag vestur í fjallið; í því standa Fossbæirnir, og nokkru norð-vestar
hnjúkur sá, sem heitir Fosshnjúkur; eru því Fossarnir í afdal og nokkru hærra en
Breiðárdalur er. En fram með Breiðá er byggðin beggja vegna árinnar, langt fram
eftir. Heldur er þar langt milli bæja. Upp frá Breiðá eru brekkur nokkrar
meðfram Gljúfurá upp að bæjunum, sem standa nærri á sléttu, þó hallar örlítið
niður eftir; skammt er suður að ánni, eins og áður er sagt. Loftið var heiðríkt,
nema þokuslæða nyrst í sjóndeildarhringnum. Tunglið var komið upp fyrir
dalfjallið og skein glatt yfir dalinn vestan ár; það glitraði á hjarnfannirnar,
með iðandi gullinstjörnum. Breiðá rann auð og straumföst, niðaði hljóðlega og
rótt. Máninn í suð-austri lagði breiðan geislastaf á straumvaktar öldurnar,
breiðfelldan og glóandi í miðjunni, en til beggja hliða leikandi smástjörnur,
sem skulfu í öldublænum; báran gjálpaði og velti sér við ísskarirnar. Fossinn
kvað við í suð-vestri; stundum hærra og skærar, stundum lægra og dimmar; en
ávallt ljúft og laðandi. Hamrarnir héngu svartir og stórvaxnir yfir
austurhlíðinni; köstuðu löngum skuggum ofan brekkuna; það var eins og þeir
segðu: " Á ég að yfirskyggja þig, hlíðin mín fríða?" En hlíðin lét sem hún tæki
ekkert eftir því, og velti tunglskininu með hægð ofan eftir, niður að ánni; hún
kannaðist við ölduóðinn og hafði ævinlega unað af honum. Þeim hafði orðið
orðfall um stund; náttúran hafði heillað þau; laðað þau til að samþýðast sér;
hverfa í eina heild; tengja saman mannlíf, jarðlíf, vatn og loft; renna í
heilagt samband; algleymi og alsælu. Þau gengu hvort við hliðina á öðru, fast
saman, heyrðu og fundu æðasláttinn tíðan og titrandi; fundu ekki einungis sitt
eigið hjarta slá þungt og erfitt, heldur og hvort annars hjarta stynja undir
ofurmegninu. " Er þér kalt. er þér kalt, Gróa?" " Nei mér er heitt of heitt."
Bæði stóðu kyrr og litust í augu; svo hnigu þau saman; brjóst að brjósti; vöfðu
hvort annað örmum, varirnar mættust í brennandi kossi eitt andartak, tvö eða
þrjú, ef til vill lengur, því andartakið var svo stutt, munaðurinn svo þrunginn
og ákafur. Þá slepptu þau faðmlögunum, stóðu hvort hjá öðru en nú litu bæði
niður. Máninn stóð þegjandi og fölur, áin gjálfraði, hamrarnir héngu, fannirnar
glóuðu, og geislastafurinn logaði á vatninu. Náttúran var ekkert umbreytt,
aðeins fannst þeim fossinn syngja hærra og skærar en áður. " Drottinn minn hvað
höfum við gert?" Það var Gróa, sem fyrst náði að tala. " Hvað höfum við gert? Ó,
mér er ómögulegt að segja, hvað ég elska þig." " Geirmundur, ég elska þig líka;
elska þig, eins og væri um tvítugt, Ó, ég hef aldrei elskað fyrri." Svona var
lífið þetta var það vissa og sanna. Gróa, húsfreyjan á Efra-Fossi, móðir
barnanna þar, konan hans Brands. Það var fölt, tungsljósið, en fölara var þó
andlitið á Geirmundi, þar sem hann stóð og skalf af geðshræringu. " Við verðum
að bera þetta svo vel, sem við getum; láta allt vera eins og áður." Aftur var
það Gróa, sem rauf þögnina. " En þessi stund; hún verður aldrei afturtekin." "
Við getum verið vinir það er ekki svo langt á milli okkar ég þoli ekki annað, en
sjá þig við og við. Mér sýndist þið Þuríður vera svo innileg. Hefði það ekki
komið mér í æsingu, hefði ég verið rólegri og gætnari nú." " Var þér ekki sama
um það?" " Ó, því var nú verr; ég þoldi það ekki,. Þú kannski skilur mig ekki.
En nú verðum við að halda áfram Viltu ekki leiða mig, eins og áður?" Geirmundur
rétti henni þegjandi höndina; aftur héldu þau af stað; Gróa gat komið samtalinu
til að lifna. Brekkurnar upp að bæjunum voru svo óþolanlega stuttar; orðin svo
innilega blíð, tillitið hjartnæmt og gleðin að leiðast og styðjast svo ljúf.
Allt varð að einum örstuttum, sælum draumi; hverfandi, skáldlegum draumi, sem
enginn átti, né gat átt, nema þau tvö. Stund ógleymanlegra endurminninga. 8.
kafli Geirmundur kom engu sjaldnar upp að Efra-Fossi eftir þessa messuferð, og
það var engin sjáanleg breyting á framgöngu þeirra Gróu, svona í fljótu bragði
að sjá; ef til vill töluðu þau heldur minna saman; gátu síður spaugað létt og
fjörlega; viðmótið ekki jafn frjálst og áður; en það var ekki fyrir grunlausa
menn að sjá eða taka eftir. Geirmundur gaf sig ennþá meira við Steina, eftir
jólin; gaf honum píluboga og kenndi honum að fleyta sér á skíðum; kom honum á
lagið, fyrst að renna sér smáhalla, svo smábrekkur; kenndi drengnum listina, að
leika sér á skíðum. Steini varð æ vingjarnlegri og elskari að Geirmundi. Ef
Brandur óskaði eftir, var Geirmundur strax til með að spila; gerði glens við
fókið, engu síður en áður; greip í að lesa sögur, ef þess var æskt. Brandi
geðjaðist vel að Geirmundi og þótti þeim góðgerðum vel varið, sem honum voru
veittar. Þó að Brandur væri hálf-tortryggur um, að Gróa færi á bak við sig með
smáverslun, kannski smágjafir og honum þætti það miður, þá hélt hann að hún
hefði minnkað það nú á síðkastið; honum datt ekki í hug né hjarta, að hún færi
með annað meira og stærra að baki sér. Það hafði verið heldur kaldara og færra á
milli hjónanna, síðan þeim var andurorða út af belgnum; en aftur hafði Gróa
verið miklu glaðlegri nú um tíma, og látið miklu meira til sín taka við
búsýsluna Nú voru foreldrar hennar dánir, svo enginn ágreiningur gat risið af
því, hvernig þeim var hjálpað; hvort þau væru að smávinna upp það, sem þau einu
sinni höfðu gefið upp að Fossi. Gunnar og tvö yngstu systkin Gróu voru vinnuhjú
á Fossi, og með því hafði húsfreyjan fengið fleiri á sinn taum. Það tók að
fyrnast yfir erfðaauð Brands, og sú skoðun ruddi sér æ meir til rúms, að bæði
hjónin ættu búið; og þó Gróa eyddi meiru en forðum var venja á Fossi, þá var
líka miklu betur veitt og meira frjálsræði, síðan hún tók við ráðum innanstokks.
Brandur einn var svo, að illa kunni breytingunni; hann þaut stundum nokkuð
snögglega upp og bölvaði og ragnaði kaffieyðslunni og vinnuleysinu; vildi kippa
öllu í lag aftur, og það í einum svip; en hann var hvorki nógu þrásækinn né
lagsæll til að brjóta venjuna, sem búin var að taka sér sæti, á bak aftur, eða
ráð konu, sem þekkti hann svo vel, og kunni að taka tökunum á honum, til þess að
sigurinn yrði sér viss, en hann tapaði. Úr því hún var seld auðnum, varð hún
líka að njóta hans, og úr því hægt var að koma ár sinni vel fyrir borð, var líka
sjálfsagt að nota sér það. Gróa vildi að Brandur hefði" gott atlæti", kæmi"
þokkalega" fyrir á mannamótum; ekki aftraði hún að hann fengi að njóta þess
lífsfagnaðar, sem hann fýsti eftir. Fyrst honum þætti gott kaffi, væri auðvitað
að hann léti það eftir sér. Um tóbakið talaði hún ekki að fyrra bragði, þó hann
brúkaði mikið af því; en færi hann að fást um kaffieyðsluna,, nú, þá var bæði
það og vínið, ekki neytti hún þess. Að hann drykki í hófi var eðlilegt, fullur
mátti hann ekki vera, það var óþolandi; en því miður hætti Brandi til þess að
rata ekki meðalhófið; verða blindfullur í ferðalagi; heima drakk hann ekki og
gat geymt brennivín tímunum saman, án þess að smakka á því. Gróa var ævinlega
skapstygg, þegar Brandur var ölvaður, svo hann reyndi að dylja hana þess sem
mest; hafði hita í haldinu við hana í þeim sökum; sjálfan iðraði hann ætíð
eftir, að hafa drukkið sig fullan. Gróa var óró í skapi, þó hún reyndi að dylja
það sem best; samviskan áklagaði hana harðlega; ekki átti Brandur það skilið;
bæði var hann raungóður og trúlyndur; hún var alveg viss um, að hann var" henni
trúr" og það mat hún; þó hún elskaði hann ekki, hefði aldrei gert það, þá hefði
hún með engu móti þolað, að Brandur legði lag við aðra stúlku; hefði stór-reiðst
því. Hún átti þó Brand og engin önnur. En Geirmundur var svo miklu fríðari og
skemmtilegri; hún unni honum meir en börnunum. Það var ótrúlegt, en samt
dagsatt, að nú var ástin orðin henni ofurefli; henni gat ekki dottið það í hug í
fyrstunni, að hún mundi festa taumlausa ást á honum; hafði aðeins hugsað sér, að
stytta tímann með því að tala við hann, horfa á hann, sveigja þokka hans til
sín. Svo vaknaði þrá til þess að sigra hann, láta svona vasklegan pilt lúta
valdi sínu sjálfri var henni ekki hætta búin. En þessi urðu leikslokin; hún
hafði kveikt þann eld í eigin brjósti, sem var óslökkvandi; líktist Loga að því,
að hann át alla hugsun, alla ró; viðkvæmu ástina til barnanna og skynsamlegar
velsæmisreglur. Guðs orð gat ekki megnað að slökkva þann eld, og ekki heitustu
bænir. Henni fannst hún mundi ekki lifa, ef hún fengi ekki að sjá Geirmund við
og við; njóta leynilegu augnabragðs ástarsælunnar; mega svala ofurmegni
elskunnar eitt andartak, svo enginn vissi enginn lifandi maður mátti vita það.
Ef Geirmundur yfirgæfi hana, festi ást á annarri stúlku; þá gæti hún ekki lifað;
henti sér í fossinn einmitt í fossinn, sem kvað og seiddi til sín. Hvað hún
mundi hata Geirmund og þessa bölvaða stelpu, sem ginnti hann frá henni; þetta
lausungar afhrak og skyndiskepnu. Hún varð að breyta svo við Brand, að hann
grunaði aldrei neitt; fengi aldrei minnstu átyllu. Aðal-reglan var það, að vera
hyggin og kæn, með þeim hætti væri helst hugsandi að geta lifað. Og Geirmundi
var heldur ekki rótt innan rifja. Þó hann segði við Siggu, að hann mundi ekki
hika við að renna sér á skíðum fram af hæstu hengihömrunum á Fosshnjúk, bara ef
hún gæfi sér hýrt tillit til þess. Eða við Gunnu, að hann skyldi vaða Fossinn á
blábrúninni, þegar áin væri í foráttu, ef hún aðeins bæði sig þess. Þá voru
þetta ekkert nema falspeningar, sem stúlkurnar höfðu gaman af, að hann fleygði
til þeirra; það var einhver ginnandi hljómur í þeim. Og þó Geirmundur glímdi við
Gunnar eða þá Efra-Fosspilta, þá var það þó ekki fyrir aðra en húsfreyjuna, sem
hann glímdi eða lék á als oddi fyrir, né skemmti með orðum og íþróttum. Svo
hafði Geirmundur líka þörf til að hreyfa sig; þörf fjörmikils æskumanns, til að
reyna sig við aðra, og prófa afl sitt og atgervi. Í sjálfu sér var gaman að því,
að fella þá Fossverja, einkum Jón, sem var bæði stór og sterkur. Og er Gróa
horfði á, eða ef það bærist í tal svo hún heyrði, þá þótti honum ekkert að því.
Hvað forboðni ávöxturinn var sætur, og eins ginnandi og hann var í Eden forðum.
Hefði Gróa verið ógift eða ekkja, þá hefði hann verið allra manna sælastur. En
það var erfiðara í efni. Þetta hafði komið eins og leiftur, án þess hann gæti
nokkuð áttað sig; hann hafði verið svo óttalega gálaus; hlaupið eftir því sem
tilfinningin kitlaði; strax ætt á götu syndar og spillingar. Víst var þetta
stór-synd. En honum fannst samt, að hann hefði trauðlega þrek til, að slíta
samband og ást þeirra. Ef Brandur skyldi nú deyja; helst var það í skapi hans,
að óska þess; að hann andaðist á sóttarsæng; svo skammaðist hann sín fyrir eins
óguðlegar hugsanir. Svona gæti það aldrei haldist til lengdar; annaðhvort var að
skilja og hann færi eitthvað burt úr dalnum, eða þá hann hlaut að leggja allt
afl og þrótt fram til að græða, græða á tá og fingri; vinna og spara; þá að
einum þremur árum liðnum, margt gat skipast á þeim tíma,; að Gróa skildi við
manninn; það voru dæmi til þess; hann hafði þau upp í huganum. Sumt voru nú
reyndar ræflar, sem rösuðu fyrir ráð fram; en það voru líka menn, sem dugur og
manntak var í; þeir höfðu sýnt, að hægt var að hafa málið fram, og vera þó nýtir
menn í mannfélaginu. Hann hugsaði, að tala um það, ef þau fengju tíma til þess;
það voru aldrei nema örfá orð sem þau gátu talast við. Hún var svo hrædd, að
einhver kæmi,, en það hlaut að vera hægt einhvern tíma; bara nota tímann, og
vita svo, hvað hún segði. Nú varð hann að hugsa mest um, að ná þroska og
mannvirðing; hann skyldi fylgja sér með kappi, þennan tíma, sem hann yrði á
Grund, og ekki mátti hann vanrækja fjárgeymsluna, á henni byggðist bú bóndans og
velmegun. Það dróst fyrir Geirmundi að tala um þetta mál við Gróu; var aldrei
tóm til að sitja á launtali; en nú vissi hún, að hann ætlaði að vera góuna á
Grund; hún reyndi að draga hann frá því, bæði vegna þess, að hún óttaðist
Þuríði, og svo fannst henni, að hann vera sér því óvissari, sem hann mannaðist
meir; hún vildi helst hafa hann svona, eins og hann var; engin gleði mundi henni
verða að þessari Grundar-veru, aðeins til að dreifa huganum frá henni.
Geirmundur hafði samt sitt fram; þótti það höfuðórar og hjartveiki af henni, að
vera hrædd um sig. 9. kafli Á Grund var glatt á hjalla, þar sló svo mörgu, ungu
fólki saman. Geirmundur skrifaði og reiknaði af kappi á daginn; hafði sitt fram,
að fá tilsögn í dönsku og tókst fljótt að átta sig við hana. Á sunnudagskvöldin
létti fólkið sér upp og dansaði; því þá var dansinn að færast frá kaupstöðunum
til sveitanna. Sveinbjörn, Marja og Þuríður gátu unnið foreldra sína til að
leyfa þeim að létta sér upp og dansa, svona einstöku sunnudagskvöld; en ekki
leið á löngu áður en það varð föst venja, að dansa á hverju sunnudagskvöldi. ,
Marja hafði numið þá íþrótt vetrinum áður, þegar hún var hjá konu kaupmannsins á
D., til að læra fatasaum og útsaum. Nýjabrumið var á dansinum, og þó unga fólkið
kynni lítið, þá skemmti það sér ágætlega við að læra af Marju; greip hverja
tómstund til að æfa sig og nema. Geirmundur lærði fljótlega" sporið"; fékk oft
tækifæri til að láta Sveinbjörn sýna sér" sporið"; einkum var heppilegt að
skjótast út með honum í húminu, þegar Sveinbjörn fór að hýsa gemlingana. Stundum
tók Þuríður hann, þegar foreldrarnir voru ekki inni, hringsneri honum á gólfinu
og skellihló, þegar hann hoppaði" taktlaust", og gat ekki orðið samstiga. En
Geirmundur var fljótur að læra svo, að hann yrði samstiga; eftir það var það
hann, sem bauð Þuríði" í einn snúning", við tækifæri,, og hann var ekki svo
lítið ánægður með sjálfan sig, þegar hann var fær um að vera fyrir í dansinum,
og þegar Þuríður sagði, að nú væri hann viss með, að mega bjóða Marju í dans á
sunnudagskvöldið, hann yrði sér varla til minnkunar fyrir það. Þegar Geirmundur
var búinn að vera hálfan mánuð á Grund, hljóp hann á sunnudagsmorguninn, til að
gæta að fjármennskunni, og til þess líka, að vita hvernig liði á bæjunum. Heima
hafði hann fataskipti og leit eftir fé og heyjum, svo brá hann sér" heim að
Fossi". Brandur fór þennan dag til messu, tveir karlmenn aðrir og þrjár
vinnukonur; það var því með færra móti heima, og nú gátu þau Gróa talað saman,
án þess aðrir vissu. Gróu var heldur skapþungt; geðjaðist ekki að verunni þar
ytra; það glaðnaði ótrúlega lítið yfir henni, þó Geirmundur segðist vona að hafa
talsvert gagn af tilsögninni, ef hann héldi vel áfram, þegar heim kæmi. Við
dansinn var Gróu samt verst, hún sagði,, það sem annars allt roskið og ráðið
fólk í Breiðárdal sagði um hann,, að dansinn væri bara til þess, að æsa lausung
í mönnum; það mundi best sjást á ávöxtunum, hvað af þessu útlenda heimsku-hoppi
hefðist. Geirmundi veitti tregt að sannfæra hana og sefa; að lokum virtist þó
glaðna yfir henni; þá fór Geirmundur með mestu gætni að tala um, hvernig þau
ættu að snúa sér eftirleiðis; því svona samband gæti ekki staðið til lengdar.
Gróu virtist ráðlegast að fara varlega, þá þyrfti enginn að vita neitt; það
taldi Geirmundur efalaust að yrði fyrr eða seinna. Og hvað svo? Það skyldi hún
sjá um, að Brandur tryði því aldrei; heldur að fá Gunnar í vitorð með, ef á
þyrfti að halda. " En það getur rekið svo langt að þið hjónin skiljið." " Það
kemur aldrei til þess, ég skal ábyrgjast það." " Mörg eru nú dæmin til þess." "
Já, en svo langt megum við ekki ganga, elsku vinurinn minn besti." " Mér hefur
þó oft fundist, að það yrði takmarkið, sem við stefndum að; ekki sona allt í
einu, en hafa það samt hugfast." Geirmundur vafði hana fast að sér. Gróa horfði
forviða á hann, hún gat ekki trúað því, sem hún nú heyrði. " Nei, svo mikið
megum við ekki brjóta, hvorki við Guð né menn Nóg er nú samt." " Svo þér hefur
aldrei dottið þetta í hug?" " Nei, aldrei." " Þá hefur mér dottið það í hug."
Hún lagði höndina blíðlega á munninn á honum, horfði fast og sorglega á hann með
bláu augunum og sagði: " Hjartað mitt; þetta máttu aldrei segja framar; ég veit
við höfum hrasað; en að henda okkur sona taumlaust út í ógæfuna; nei ég þoli það
ekki." " Guðrún Ósvífursdóttir þoldi þó þetta." " Já, en þá var nú öldin önnur.
Þú segir þetta ekki í alvöru." " Jú, í fullri alvöru og sannfæring. Ég finn að í
rauninni stel ég hverjum kossi, sem ég kyssi þig; að ég sé eins og þjófur. Hitt
er þó opinber orusta; kannski að berjast einn við marga og bíða ósigur; ég vil
það samt miklu heldur, það er miklu djarfmannlegra og hraustlegra." Tíminn var
hlaupinn; þau urðu að slíta samtalinu. Gróa bað Geirmund að muna eftir sér, sem
sæti sárhrygg heima, og þráði hann einan; og Geirmundur sagði að það væri engin
hætta á því; hann gæti ekki gleymt henni, þó hann vildi. Eftir þetta skildu þau.
Geirmundi var miklu skapþyngra um kvöldið en um morguninn. Á leiðinni úteftir
var nógur tíminn til að hugleiða, og þær hugleiðingar voru hvorki bjartar né
glæsilegar. Sitt sýndist hvoru; hann var sannfærður að hafa á betri grundvelli
að byggja; en hún áleit það brotið ógurlegast að skilja; opinbera allt. Hvað
átti að gera? Eyða bestu árunum svona? Það var rétt til að smádrepa hann; drepa
þau bæði. Hreint var hann sá versti og ólánsamasti maður, framúrskarandi
ógæfumaður. Bara það væri komið brennivín, svo hann gæti drukkið frá sér vit og
minni; hann hafði samt von um að geta sannfært Gróu, ef þau ættu oft og ítarlega
tal um þetta efni; en ef það heppnaðist ekki, þá var sjálfsagt að henda sér í
faðminn á heiminum; drekka, drepa sig á víni; það ættu allir ógæfumenn að gera.
Þó Geirmundur hugsaði svona um vínið, þá hafði hann þó ekki drukkið nema
svolítið í kaupstaðarferðum og veislum; sumpart til að vera með í félagi og
gleðjast með sama hætti og aðrir; það gerði hann líka orðhvatari og fjörugri,
því fylgdi unaður; stritið varð einskis virði og svefninn flúði. Aðeins einu
sinni hafði hann orðið fullur í kaupstaðarferð, og það var ekkert gaman; hann
hafði talað alla vitleysu; allt sem honum datt í hug; miklu gapalegar en vandi
hans var til. Svo fór honum að verða flökurt, aflið og æsingin hvarf, en drungi
og svefnþungi lagðist yfir; hann langaði mest til að velta sér af hestinum niður
í götuna og sofna; til allrar hamingju var þá komið á áfangastað; þar fékk hann
að sofa. Sá óþolandi höfuðverkur, þegar hann vaknaði; var vakinn af félögum
sínum; eins og það stæði rauðglóandi járnteinn þvert í gegnum hausinn á honum,
og heilinn sauð og kraumaði á þeim teini; sú kvöl og iðrun. Eftir að félagar
hans höfðu ögrað honum til að súpa duglega á, og sagt hann væri skræfa, ef hann
læknaði sig ekki á víninu, herti hann sig upp og saup einn mikinn sopa,, hvað
það var eitur rammt og þó um leið velgjulegt; öðruvísi en áður. Hann hugsaði, að
aldrei mundi hann smakka aðra eins viðurstyggð framar á ævinni; en það eyddi
höfuðkvölinni og stælti hann allan; þá fór óbeitin að dvína; Geirmundur varaði
sig samt bæði þá og seinna; varaðist að verða drukkinn og tapa viti og hreysti.
Félagar hans sögðu, að hann kæmi til að þola slarkið í kaupstöðunum; héldu að
hann yrði veltiþing" að vera með". Nú fannst Geirmundi líklegasta úrræðið að
slökkva með víninu; deyfa með því,, ef allar fortölur yrðu árangurslausar.
Geirmundi sóttist fljótt vegurinn út eftir; hann gekk gríðarhart; tók annað
veifið svo harða spretti, að hann ætlaði að springa af mæði; það var eins og
hugarkvölin þokaðist og dofnaði við áreynsluna. Þegar Geirmundur kom út að Grund
var komið að háttatíma. Unga fólkið dansaði í stofunni; gömlu hjónin voru
háttuð; Geirmundur snaraðist inn í stofuna og bauð Marju í dans; það hafði hann
ekki árætt fyrri. Dansinn heppnaðist vel og svo dansaði hann við hverja stúlkuna
eftir aðra. Geirmundur var svo ákafur, eins og hann ætti líf sitt að leysa; hélt
allra fastast fram, að nú skyldi það" tralla" fram að dagrenning og vera
fjörugt. " Makalaust dansfífl ertu að verða, Geirmundur; það er líkast þú sért
drukkinn. Fékkstu vín fram á bæjunum?" " Nei, ég hef ekki smakkað vín; en nú vil
ég dansa, Þura, dansa eins og fífl. Eigum við að reyna, hvort betur endist?" "
Við förum bráðum að hætta; það er orðið framorðið. Ég býst við, að þú getir rétt
til, ég hafi ekki þrek til að snúast á móti þér." Hún var alvarlegri en vant var
og þurrlegri; hann kallaði Marju fullu nafni, en hana bara Þuru; það hafði
aldrei snortið tilfinninguna fyrri en í kvöld,; Það var eins og hún væri barn,
og það vildi hún ekki vera fremur en Marja eða hinar stúlkurnar í stofunni.
Einhver óljós grunur um, að Geirmundur væri ekki með allan hugann við dansinn.
Það var hún ein, yngst af öllum, sem virtist hann breyttur; eins og hugurinn
væri á sveimi, dveldist annars staðar. Klukkan fjögur var hætt við dansinn; en
fólkið kom sér saman um, að segja hún hefði verið eitt. En heima á Efra-Fossi
gekk Gróa inn og fram; hún eirði hvergi kyrr; ýmist sneri hún sér til barnanna,
kyssti þau og talaði nokkur blíðleg orð; talaði fáein orð við einhverja
vinnukonuna; fram í eldhús og búr, í stofu og stofuloft; út á hlað og inn aftur.
Það var líkast því, að hún væri að flýja einhverja harða hugsun, sem hún þó ekki
gæti losnað við. Kvölin bjó í hjarta hennar sjálfrar; og enginn gengur þá kvöl
af sér á einum degi. Gróa settist á fatakistuna sína á loftinu. Geirmundi gat
ekki verið alvara með það, sem hann stakk upp á í dag. Hann hlaut að sjá við
betri umhugsun, hvað það væri vitlaust. Það var að henda sér út í stjórnleysi og
opinn mannorðsdauða. Bara hún gæti talað við hann í næði, og sannfært hann. Ekki
var það samt alveg víst. Þá að binda hann; binda hann svo, að hann gleymdi að
tala um það; leggja hendurnar um hálsinn á honum, loka munninum með kossi; töfra
hann svo hann gleymdi öllu, nema henni og líðandi stund; festa sér hann svo
rammlega, að ekkert afl næði að taka hann frá henni. Og enginn mátti vita það;
enginn lifandi maður; svo varlega þurfti að fara. Þuríður. Hún skalf í hvert
sinn, sem henni datt hún í hug; og það var ekki svo sjaldan. Titraði af gremju
og ótta. Það varð að leggja allt í sölurnar til að sporna við því. En aldrei
mátti Brand gruna neitt; aldrei trúa neinu. Bara hún væri dauð, stelpan; eða þá
gift; komin langt út í heim. Það var til lítils, þó hún giftist þar í dalnum;
þarna rétt hjá henni; við hliðina á honum. Argvítug vitleysa var þessi dans. Og
Geirmundur, að lenda í öðru eins sukki. Þaðan kæmi öll ógæfan. Mikið skyldi hún
hjálpa þeim á Neðra-Fossi; vinna gömlu Snjólaugu alveg; það var ekki ónýtt að fá
hana fyrir vinkonu. Henni datt ekki í hug að sleppa Geirmundi; heldur vildi hún
missa öll börnin sín, en hann. Til þess þoldi hún ekki að hugsa. Ó, hvað Brandur
var óskemmtilegur. Óþolandi heimska og ógæfa, að hún var seld. Hvað hún var reið
við Brand fyrir það; hann var upphafsmaðurinn; svona var farið með hana,
hálfgert barnið. En Brandi þótti vænt um hana, var henni raunar góður og trúr.
Víst átti hann skilið, að hún væri honum notaleg; viðmótsþýð og raungóð. En
aldrei gat hún elskað hann, það var ekki hugsanlegt. Mikið dauðans ólán og ógæfa
var þetta. Aldrei hafði neinn maður verið eins óttalega lánlaus og hún frá því
hún var barn, en þetta var þó sárast. Brimsölt tárin runnu niður kinnarnar,
fyrst með erfiði og ekka, svo streymdu þau líkt og lind, sem fellur hægt og
hljóðlega niður hallanda; veitir blómunum á bakkanum líkn og fró. Þá kom Brandur
og messufólkið inn í dyrnar; Gróa heyrði harkið; hún strauk vandlega augu og
kinnar, lagaði hárið, skóf smjör úr hálftunnu og lagði sköfurnar á disk; kom
glaðleg og ganglétt til þeirra niður í dyrnar; spurði tíðinda; hvort margt fólk
hefði verið við kirkju;" hvernig prestinum hefði sagst," og um heilbrigði manna.
Brandur svaraði, meðan hann skóf af sér og lét vettlingana í vasa sinn;
hjartanlega ánægður yfir því, hvað Gróa var glaðleg og málreitin. Geirmundur fór
frá Grund á sunnudag og hafði þá verið við námið einn mánuð. Þegar hann spurði
séra Jóstein eftir, hvað veran kostaði, sagði prestur: " Það getur nú ekki
kostað mikið, Geirmundur minn; þú hefur sýnt svo mikla ástundun, að það er ekki
nema gaman að segja þér til. Þú skryppir kannski fyrir mig bæjarleið eða því um
líkt, ef mér lægi á; annað kostar það ekki." " Til þess skal ég muna, og þakka
yður kærlega fyrir alla velgerningana við mig." Og Geirmundur var sannarlega
þakklátur við klerkinn fyrir tilsögnina, viðmótið og drengskapinn; ef séra
Jósteinn hefði þá beðið hann að hlaupa logandi eld, mundi hann undir eins hafa
gert það. Séra Jósteinn horfði eftir Geirmundi, þangað til hurðin féll að
stöfunum eftir honum. Það var eitthvað það við manninn, sem prestinum varð
sérlega starsýnt á. Svo kvaddi Geirmundur fólkið, Sveinbjörn ætlaði að fylgja
honum úr túni; en Þuríði vantaði og þótti Geirmundi ókurteist að kveðja hana
ekki, eftir svo langa og góða viðkynning. En þegar þeir komu fram í dyrnar, gekk
Þuríður fram úr stofunni; Geirmundur kvaddi og rétti henni höndina; þakkaði
fyrir góða skemmtun; hún var svo undarlega hæg og lágmælt, dró seint að sér
höndina; Geirmundur sá, að hún var dreyrrauð í andliti; um leið og hann sneri
sér við, sagði Þuríður: " Geirmundur, ég skal lána þér þessa bók, ef þú vilt." "
Þakka þér fyrir." Geirmundur sneri sér aftur við og tók móti bókinni; augun
mættust; svo fóru þeir. Þegar þeir Sveinbjörn og Geirmundur voru skildir, fór
Geirmundur að hyggja að bókinni; það var" Hjörts Börneven" og eitt hefti af
ævintýrum Andersens innan í. Með þessari bendingu, að halda áfram náminu, hafði
Þuríður enn sýnt, hvað hún var góð; hún var honum engu síður vinveitt en
Sveinbjörn. " En hvaða vinur get ég verið, merktur maður; merktur af eigin
taumleysi." Hvað mundi presturinn hafa sagt, þegar hann horfði svo vingjarnlega
á hann áðan, ef hann hefði vitað, að hann, svo ungur, stóð í óleyfilegu sambandi
við konuna á Efra-Fossi? Bara fyrirlitið hann; ekki viljað sjá hann fyrir sínum
augum framar. Það var sjálfsagt um hann, heiðvirðan öldunginn og ljúfmennið;
ekki gat honum dottið í hug, að sóknarbörnin sín væru svona spillt og ill.
Geirmundur skammaðist sín fyrir, að hafa komið sér fyrir þennan tíma á
prestssetrinu; hann var eins og flekkóttur kláðasauður, innan um hvíta,
mjallfilda sauði; líkur ref í lambahóp þeim, sem rétt er búið að reka á afrétt.
Hefði hann aldrei séð Gróu; ef hann hefði ekki verið þessi framúrskarandi
léttúðar strákur; þá hefði hann mátt horfa á, og vera með Grundarbörnunum, án
þess að roðna, né fölna. En hann hafði svikið sig inn á besta heimilið í dalnum;
eins og Roðbert svikari eða Mörður; já hann var Mörður á Neðra-Fossi, litli
Mörður í Breiðárdal. Taka sinnaskiptum, reyna að telja um fyrir Gróu, að þau
sneru af götu spillingarinnar; nú sá hann voðann, eins og hann var í raun og
sannleika. Ekki þoldi hann þó að horfa á Gróu fljótandi í tárum líta á hann sömu
augum og vængbrotna rjúpan, sem hann tók af honum Rakka í haust. Geirmundur tók
sér langan hlaupa-sprett; sefaðist dálítið við það. Ekki var nú mikið að drekka,
hjá þessu; þó margur drykki sig vitlausan hvað eftir annað skárra var það. Svo
tók hann annan sprettinn. Þeir urðu nokkuð margir, áður en hann kom heim; og
móðir hans sagði líka, að það væri auðséð hann hefði ekki gengið eins og maður
núna; hann væri eins og blóðstykki. Geirmundur kunni ekki meir en svo við sig í
fámenninu heima, fyrst eftir að hann kom að utan; hann varð feginn, að móðir
hans spurði hann eftir ýmsu, og það þó hún kæmi oft við blóðundina, sem hafði
rifnað upp á heimleiðinni. Honum var þörf á að pína sjálfan sig; álíta sig
ógæfumann; það voru þeir líka Gísli Súrsson, Grettir og Skarphéðinn; en þeir
voru framúrskarandi atgervismenn og þróttugir; af þeim átti hann að læra, og
bera sig karlmannlega; að hinu gat hann ekki gert þá, að hugsa um ógæfuna; píska
sig með henni; hafa undarlega nautn af að pína sig með henni. Þegar hann sagði
mömmu sinni frá, hvað presturinn hafði reynst sér drengilega að skilnaði, brá
roða fyrir í kinnunum á henni, sem snöggvast. " Já, það var fallega gert af
honum, og ég þekki hann ef til vill betur en þú; mig grunaði þetta, hann hefur
fyrri vikið góðu að okkur." " Þú hefur aldrei nefnt það fyrri." " O-nei, hann
hefur oftar en einu sinni gefið okkur upp gjöldin; og ekkert tók hann, þegar
hann fermdi þig." " Hann hefur víst gefið mörgum fátækum gjöldin?" " Sjálfsagt.
Annars er mér ekki svo vel kunnugt um það." Það sló í þögn í búrinu hjá þeim; og
Geimundur var engu rórri í skapi, þó hann vissi, að klerkurinn hefði gefið þeim
gjafir fyrri. 10. kafli Hestarnir röltu í hægðum sínum suður göturnar frá
kaupstaðnum; það voru tíu áburðarhestar og tveir menn með; Gunnar og Geirmundur.
Fosshjónin höfðu farið inn með kaupmanninum, þegar lestin lagði af stað. Þegar
lestamennirnir höfðu lagað á hestunum í Áfangatorfu, náðu hjónin þeim. Brandur
var æði mikið ölvaður, því kaupmaðurinn hafði gefið svo efnuðum viðskiptamanni
nokkur staup að skilnaði, og rommflösku til nestis heim. Brandur hélt þeim
veitti ekki af að hressa sig, lestamönnunum, eftir upplátninginn og bauð þeim
óspart úr flöskunni; en hann vildi dreypa á sjálfur og gætti þess ekki, að
rommið var áfengt og gjarnt á að stíga til höfuðsins; eftir æði spöl fór Brandi
að deprast sýn og förlast skýrt tungutak, en var þó hestfær og ágætlega ánægður
með lífið. Gunnar og Geimundur höfðu hresst sig dálítið; Geirmundur orðinn
rauður í andliti og orðhvatur. Í þetta skipti álasaði Gróa ekki bónda sínum, þó
hann væri fullur; hún virtist kunna vel lífi lestamannanna. Þau Geirmundur gátu
talast við; horft hvort til annars, án þess að þurfa að óttast neitt; hún sá, að
Geirmundur var allur á hennar valdi, að hún og engin önnur ríkti í huga hans; nú
var hann bundinn. Svona frjáls, bæði með orð og tillit, höfðu þau aldrei verið;
vegurinn var margfalt styttri en nokkru sinni áður; vornóttin björt og blíð.
Lóan söng um lágnættið, og spóinn vall á þúfunum rétt við veginn; það voru
nokkurs konar rekkjuljóð, sem hann söng; döggin silfraði viðinn og blómin og
lagði þunga angan af. Yfir allt breiddi nóttin mjúka töfrablæju með glæstri
geislarós norður við sjóinn; þar sem sólin rann glóandi eftir lognöldunni;
sýndist ekki stærri en svo, að hægt væri að taka hana upp, væri maður hjá henni.
Hestarnir lestuðu sig vel eftir veginum gripu töðutoppana af götubökkunum, um
leið og þeir gengu fram hjá; gengu svo tyggjandi með klyfjarnar og báru sig
þolinmóðlega í nætursvalanum. Rauður Geirmundar stiklaði léttfættur og
fótslyngur eftir lestinni; blóðið sauð og hjartað sló hart í honum, sex vetra
gömlum, óþolinmóðum og gáskafullum. Geirmundur hafði unun af hestinum, þó hann
væri heillaður af vorlífinu og konunni, sem reið jafnhliða honum; nærvera hennar
sveif meira á hann en vínið, sem var aðeins olía á eldinn; tillitið varð tíðara
og lengra, orðin þýðari, málið mýkra. Brúnskjóni lippaði lággengur og
sporviljugur, auðveldur og þýður; ruggaði Gróu í afbragðs samræmi við líðandi
leið og ástarleiðsluna, sem hún leið í við hliðina á honum, sem bundinn var af
henni, eins óstýrilátur og sterkur, og hann þó var. Gunnar kvað og Brandur með
honum, supu á og buðu Geirmundi, hann dreypti á því og ekki meir, fann að blóðið
mátti ekki æsast úr því, sem var; kvað svo með þeim eina eða tvær vísur, þá voru
þeir vissir að halda áfram um stund; ef þeir svo þögnuðu, bað Geirmundur þá
blessaða að halda áfram og skemmta; byrjaði fyrsta erindið af einhverjum
hestavísum, og þegar það var búið sneri hann að Gróu og samræðunum við hana.
Hestarnir stöðvuðust í áfanganum; lestamennirnir tóku ofan klyfjarnar, beislin
út úr áburðarhestunum og sprettu af reiðtygjunum; settust niður hjá klyfjunum,
þar sem þær voru þéttastar, leystu upp nestið og tóku til snæðings; þau voru öll
í góðu skapi og all-kát. Að því loknu var lagfært, til að hvílast um hríð; láta
fara svo þægilega um sig, sem föng voru á. Fyrst sigraði svefninn Brand frá
samræðunum, hann var elstur og ölvaðastur, og svo Gunnar; það var þungur þreytu-
og vínsvefn, svo óhætt hefði mátt æpa í eyru þeirra, án þess þeir rumskuðust. En
þau tvö, sem vöktu, létu sér ekki koma neitt þvílíkt í hug; unnu þeim mæta vel
værðarinnar; töluðu hljóðlega; báðum var erfitt um andardráttinn, og hjartað sló
hart og títt. Svanahópur kom norðan að og stefndi til Veiðivatns; þeir flugu í
oddfylking og skiptust á um forystuna, kvökuðu við, en vængjaþyturinn fór
súgandi gegnum loftið. Hestarnir dreifðu sér meðfram ánni og rifu í sig
gróðurinn, hristu sig svo glamraði í beislisjárnunum og tóku aftur til að svipta
grasinu af þúfunum. Stelkurinn flaug aftur og fram með rauðu, löngu fæturna
lafandi og gall mjóróma; en hann gat engan gabbað til að elta sig, af allri
þessari þyrpingu, hvernig sem hann flökti og herti á að gjalla, höggvandi
rómnum. Grátittlingurinn skaust örsnöggt milli runnanna; honum stóð ótti af
gestakomunni; rjúpan kúrði í miðjum rauðvíðisrunnanum, innan um mórauð,
vetrarhrakin blöð og mosa, samlit þeim og hreyfingarlaus, nema augun, sem hún
renndi eftir því, sem hún gat; naumast hún þyrði að draga andann, það var sú
óttaleg hræðsla um hreiðrið og eggin; um að gera að sitja sem fastast og bæra
ekki á sér, hvað sem yfir dyndi. Austurloftið varð rauðgullið fyrir bjarma
upprennandi sólar; döggin glitraði á blómunum, og grasið varð silfurgrátt af
vatnsmóðunni. Það sló skjálfandi óró og þrá yfir þau tvö, sem vöktu og horfðust
í augu; með aftureldingunni kom knýjandi, starfandi lífið, og svefninn og
munarvær vornóttin sló algleymi yfir elskendurna. Geirmundur og Gróa sofnuðu
ekki, það var nóg til að tala um; hinir tveir hrutu hvor í kapp við annan, og
þetta hljóð gerði þau örugg með að vera tvö ein, að þau gætu talast við óhult og
frjáls; aldrei, hvorki fyrr né síðar, lét þetta hljóð öðruvísi en illa í eyrum;
en þessa morgunstund var þeim það alls ekki hvumleitt. Nú gafst Geirmundi færi
að tala það, sem í brjósti bjó; hann túlkaði með eldheitum ákafa, að annaðhvort
yrðu þau að herða huginn og brjótast gegnum allan farartálma, hafa það markmið
að mega njótast á endanum, eða þá að slíta ástasambandið sundur; taka þvert
fyrir, af fyllstu alvöru. Hann útskýrði það svo vel, sem honum var unnt, að
miklu heiðarlegra væri að gera hjónaskilnað, en hitt, að læðast og svíkja
nánustu tengdamenn; ganga götu falsara og þjófa. Gróa reyndi að loka munninum á
honum með kossi, en það dugði ekki nema nokkur andartök, hún reyndi að töfra með
föstum faðmlögum og glampandi augum; fann samt, að hún hafði ekki sama valdið og
áður,, rétt eftir að svanirnir flugu suður hjá; þá reyndi hún að sýna, hvað
mikil ógæfa það væri, að bæta synd á synd ofan, glæp yfir breyskleika; það, að
hún færi að rífa sig burt frá manni sínum,, sem ævinlega hefði þó verið henni
góður og í rauninni þótt vænt um hana; þó hún hefði aldrei getað elskað hann;
það var óþolandi hneyksli; ekki gæti hún afborið að skilja við börnin, blessuð,
litlu börnin sín. Og það setti að Gróu ákafan ekka og grát, þegar hún minntist
barnanna. Geirmundur vafði hana að sér, bað hana innilegur og blíður, að
fyrirgefa, ef hann hefði styggt hana, gert henni þungt í skapi. Ekkinn
smákyrrðist og tárin þornuðu; Geirmundur fór aftur að tala sínu máli, og varð
strax heitur fyrir því; tárin komu aftur fram í augu Gróu, og þegar hann sá það,
fór hann líka að tala með minna afli; beygja dálítið stefnuna. Gróa sá, hvað
dugði við hann; hún hugsaði sér að nota það vopn oftar. Geirmundur vann ekki
annað með fortölum sínum, en að hún lofaði að hugsa eftir því, sem hann hafði
túlkað og sjá hvort hún gæti samþykkt það; reyna þrekið og vita, hvað tíminn
færði af úrræðum. Vonin hafði veikst hjá honum, en efinn og óttinn styrkst hjá
henni. Nú fannst Gróu kominn tími til að vekja þá félaga, það mundi komið undir
dagmál. " Ég lifi ekki, ef þú yfirgefur mig; mér verður það ómögulegt, ég get
ekki skilið við börnin. Guð hjálpi mér. Hvað ég á bágt." " Og ég lifi ekki
mannslífi, til lengdar, ef við göngum þessa götu; ég er svo órór, að ég má til
með að drekkja sorginni í víni. Deyfa eldinn með því." " Þú gerir það fyrir mig,
að drekka ekki meira, en þú þolir. Þú gerir það, þegar ég bið þig svo vel, sem
ég get, elsku vinur." Hún lagði hendurnar um hálsinn á honum og kyssti hann
löngum, föstum kossi. " Ósköp sofið þið steinfast, það ætlar að verða ómögulegt
að vekja ykkur." Gróa velti Brandi til í svefnrofunum og hristi hann, svo hann
þó loksins glaðvaknaði. Gunnar svaf engu lausara, og Brandur var miklu lengur að
koma honum á fætur, en Gróa var að vekja Geirmund. Brandur hressti sig fljótlega
á víninu, og Geirmundur var líka nokkuð sopadrjúgur, svo hinum varð að glotta
við borðið, sem kom á flöskuna hjá honum. Svo ráku þeir Gunnar saman hestana, og
allir tóku til að laga reiðingana og gyrða gjarðirnar. Geirmundur lét upp annars
vegar, en Brandur og Gunnar á móti. Þegar eftir voru fjórir óklyfjaðir, segir
Brandur: " Þessa helvítis skömm megum við ekki láta spyrjast, að við látum tveir
upp á móti einum. Farðu og teymdu saman reiðhestana, Gunnar, Gróa getur haldið í
þá, og lestaðu svo hina á stað." Þeir vörpuðu upp á hestana, síðast á Efra-Foss
Hæring, sem hafði hundrað og þrjátíu pund í klyf, enda sagði Brandur, að sér
færi nú að verða erfiðara, að snara upp þungu klyfjunum, en hefði verið, þegar
hann var hálf-þrítugur. Geirmundur varð heldur fljótari að ná klakknum. Þegar
þeir voru komnir spölkorn suðureftir, var vínið búið að vekja þá Brand og
Geirmund; Gunnar var daufastur. Lestaferðin gekk vel; hestarnir runnu svo vel á
móti svalandi brúnagolunni, voru heimfúsir og sæmilega fullir eftir hvíldina í
áfanganum. Efst í efri dalbrekkunum mættu þeir lestinni frá Grund og stöldruðu
við, til að hressa þá, sem að heiman komu, og svara því, hvernig verðlagið væri,
hvað þeir væru vandir að ullinni, hver gæfi best fyrir hana og hvort nú mundi
verða mikil ös. Á meðan riðu þær Grundar systur fram á það; Gróu virtist
Geirmundur bregða litum, þegar þær komu, og Þuríður líta svo innilega til hans,
eiginlega þakka honum fyrir rúsínurnar, sem hún Gróa þó veitti þeim; hún sagði,
að ekki hjálpaði að hirða ekkert um lestina og reið suður göturnar. Geirmundur
fór síðast, hann beið eftir flöskunni hjá Sveinbirni, en Rauður skilaði honum
fyrstum fram til klyfjahestanna. Þeir Brandur voru búnir að láta upp á einn
hestinn, sem hafði velt af sér, þegar hin komu. Geirmundur drakk á móti hinum
báðum og var líka lestamaður á móti þeim báðum; honum var skapþungt, og vildi þó
ekki láta á því bera; lét eins og hann væri hinn kátasti; eftir því, sem vínið
sveif meira á hann, eftir því gleymdi hann meir öllu ógeðfelldu, lifði meir við
líðandi stund, en umhugsun. En Gróa var döpur og svefnleg; hún leit angurblíðum,
syrgjandi augum til Geirmundar, svo honum gekkst hugur við; fór að snúa máli
sínu meir að henni, eins mikið og hann þorði, grunsins vegna. Þegar kom niður í
dalinn, var allt komið í sama lag og um nóttina; Gunnar var líka vaknaður,
kveðskapurinn byrjaður, og Gróa búin að taka fastatökum á Geirmundi, töfra hann
algert á sitt vald. Brandur og Geirmundur komu kveðandi heim að Neðra-
Fosstúninu, en meðan Geirmundur kvað með honum, horfði hann munaðaraugum á Gróu,
sem reið samhliða. Norðan við túnið kvaddist fólkið með kossi og þakkaði fyrir
góða skemmtun; Geirmundur og Gróa kvöddust síðast. " Kemurðu á morgun, eins og
þú lofaðir?" hvíslaði hann. " Já, góði; ég hef erindi;" hún hrökkti Skjóna upp
götuna. Það var höfuðverkur í Geirmundi, þegar hann vaknaði á
sunnudagsmorguninn; sami glóandi teinninn, og einu sinni áður, stóð í gegnum
hausinn á honum; hann hugsaði um ferðina; allt sem hann hafði sagt og gert
gálauslega; iðraðist eftir sumu; einkum einu; það sló hálfköldum raka út um
ennið á honum, þó honum væri brennandi heitt; hjartað barðist, honum var þungt
um andardráttinn og óvanalega lágmæltur, það sem hann talaði. Hann vildi ekki
lækna sig með víni,, aldrei smakka það framar,; bara Gróa kæmi nú ekki. Stefnan
var voðaleg; hálf ljós grunur um, að hún mundi aldrei skilja hann, ekki vilja
það; að hana skorti þrekið til þess, og að hann skorti líka þrótt, til að slíta
ást þeirra sundur; mundi ekki hafa nógu fast taumhald á sjálfum sér, ekki þola
sorg hennar, tárin og harmsfulla augnatillitið. Ó, hefði hann farið með þeim á
Grund, þá hefði hann nú ekki setið í þessu eldbaði og kvöl. Undarlega leit
Þuríður til hans um leið og þau skildu. Var hún að vara hann við? Hafði hún
grun? Það var engu minni harmur í dökku augunum, sem hún leit til hans, en öðrum
augun, sem hann þekkti svo vel; engin glettni né galsi, en alvara og stilling;
aldrei hafði hann tekið eftir því fyrri, og ekki heldur í bráðina þá; en á meðan
Rauður hentist á stökki fram til lestarinnar, flaug það snöggvast í hugann;
hvarf skyndilega fyrir öðru, sem hreif tilfinninguna með tilhjálp vínsins. Nú
stóð þessi endurminning föstum fótum og krafðist sætis. Hvað hann var fráleitur
flagari; verri en allir aðrir,. Og Þuríður góð og saklaus,, hvít eins og dúfa.
Höndin riðaði þar sem hann leitaði í kornpokanum eftir léreftsböggli. Bágt átti
aumingja Gróa, að lenda í ástlausu hjónabandi og svo þetta allrahörmulegasta.
Best af öllu væri að þau væru bæði dauð; dauð frá syndinni og sektinni. Hann sá
í anda Brand og börnin þeirra standa við gröfina hennar og gráta höfugum
saknaðartárum; það var eðlilegt fyrir hann og þau, að harma. Dauðinn hafði borið
hana burt frá brestum og sekt, frá harmi og synd, yfir á land lifandi, sælla
manna; þar stóð hún hvítklædd og alfrjáls. En yfir honum grét bara móðir hans;
Einari var ekki grátgjarnt, systkinin tárfelldu ofurlítið; hann hafði verið svo
vondur; enginn gat sannarlega syrgt hann, nema móðir hans; og hennar tár voru
beisk og brimsölt; sektin gerði þau beisk,. Sælt hefði verið, ef Þuríður hefði
látið falla ein tvö tár að skilnaði, vinartár, felld af trega og meðaumkun, eins
og góð systir hefði fellt þau. Með þær tvær sorgarperlur ætlaði hann að leggja
út á hafið mikla; þau tár vildi hann flytja með sér yfir á ströndina hinum
megin.. Geirmund var farið að dreyma yfir pokunum í skemmunni; þá var gengið um
hlaðið, hann hrökk saman og roðnaði,, það var barið; Geimundur og Snjólaug komu
jafnsnemma til dyranna; Gróa heilsaði henni með kossi; rétti honum höndina og
þrýsti henni um leið. " Þú hefur komist eins snemma úr rúminu og Mundi minn;
hann er nú rétt kominn á flakk." " Þeir hafa meira erfiði en við; þurfa að sjá
um lestina. Ég er líka vel frísk eftir ferðina." Gróa leit leiftrandi augum til
hans, meðan hún talaði þessi orð; logheitan straum lagði eftir hverri taug; hann
dreyrroðnaði. Konurnar gengu báðar inn í búrið; það skíðlogaði undir katlinum og
meðan þær biðu eftir Þórunni, sem sá um hann og hitun á kaffinu, settust báðar á
búrkistuna. " Ég kom hérna með lítilræði, sem ég vona að þú þiggir af mér, fyrir
góðan og gamlan vinskap." Snjólaug tók við bögglinum; í honum voru átta álnir af
hvítu lérefti og aðrar átta álnirnar af dökkleitu baðmullar lérefti, tvö pund af
rúsínum og eitt pund af súkkulaði. " Þakka þér kærlega fyrir ég skammast mín að
taka við gjöfum af þér, aldrei get ég nú borgað þér það með öðru en hlýju
hjartaþeli og vináttu;" Snjólaug kyssti Gróu löngum vinarkossi. " Þú lætur ekki
á þessu bera við neinn mann; og lofar mér að hafa ánægjuna af að miðla af því,
sem mér hefur verið veitt í ríkulegri mæli en þér. Ég veit, hvað það er að eiga
lítið, og hvað það er þungt, mér er gleði að því, að geta hjálpað vinkonum mínum
um lítilræði, og eins og þú veist, tel ég enga fyrr en þig, nágranna konu mína,
sem á margt þarflegt hefur bent mér." " Ástar þakkir fyrir, o-jæja, það verða
fáir vinir þess snauða; og eitt get ég, og það er að meta það sem mér er gefið
af góðu hjarta. Auðvitað eignast ég ekki mikið úr kaupstað; en þó er það stór
munur, síðan Mundi minn komst upp; hann er mér svo góður og nákvæmur. Góða, þú
leitar ekki til annars en mín, ef þú héldir ég gæti orðið þér að nokkru liði; en
það er líklegast, að aldrei komi til þess." Fyrsta veturinn sem segja má að ég
hafi lagst í híði, en það átti eftir að gerast oftar, hafði ég nógan tíma til að
hugleiða stöðu mína og örlög. Ég horfðist í augu við að þvert gegn draumum mínum
þá yrði ég víst aldrei álitinn stórvægilegur aðili í þeim átökum sem geisuðu í
landinu. Og að þótt ég væri kominn í lið með Sturlungunum þá yrði ég aldrei
metinn til fulls sem einn af þeim. Ég var auðvitað ekki fæddur inn í ættina og
þeim ekkert skyldur; ég flaut bara inn með því að vera kvæntur minni konu.
Kannski var staða mín fyrst og fremst hlægileg og fáránleg; þegar ég var að
alast upp í Hvammi í Vatnsdal var mitt fólk eins og flestir aðrir Húnvetningar í
liði með Kolbeini unga. Svo mjög að faðir minn var með Kolbeini og Gissuri í
liði á Örlygsstaðafundi. Að ég, sonur eins af mönnum Kolbeins, ætti síðar eftir
að kvænast dóttur foringja Sturlunganna í þeirri orrustu, dóttur sjálfs Sturlu
Sighvatssonar sem þar var drepinn ásamt föður sínum og nokkrum bræðrum, það
hefði varla hvarflað að nokkrum manni. Og vel að merkja sá ég bróður Sturlu
heitins, Þórð kakala, fyrst þegar hann kom í hefndarför í Vatnsdalinn ásamt
harðsnúnum flokki manna og lét drepa föðurbróður minn; þetta gerðist ári fyrir
Flóabardaga. Á þeim tíma var ótti manna við þau blóðþyrstu ómenni Sturlungana
álíka mikill og hræðslan við eilífa útskúfun; Sturlungar voru eins og árar
vítis. Seinna, eftir að Þórður kakali hafði sigrað og var orðinn hæstráðandi
alls Norðurlands, þá áttum við reyndar eftir að sjá að hann var fyrirtaks
náungi. Hann var mér alltaf góður og hliðhollur, hann var mér skjól og vörn.
Sýndi mér og okkur Ásgrími bróður mínum báðum virðingu, sem hjá mörgum liggur
ekki beinlínis á lausu; hann tók okkur smám saman inn í sinn innsta hring og
maður fékk hreinlega að vera vinur hans, þessa stórbrotna manns. Það voru
reyndar gamanmál og rægitungur á sveimi um að hann væri fyrst og fremst að
vingast við okkur Ásgrím til þess að komast þannig í mjúkinn hjá Kolfinnu systur
okkar, sem allir menn horfðu á löngunaraugum og Þórður átti reyndar síðar eftir
að eignast dóttur með en aldrei hvarflaði slíkt að mér. Því er á hinn bóginn
ekkert að leyna að hann kom því í kring að mér var gefin Þuríður Sturludóttir;
mín tígulega kona með sitt skap, sem getur bæði verið grimmt og úfið eins og
menn segja mér að úthafið sé, og smám saman fór Þórður að umgangast mig og meta
ekki síður en frændur sína sem voru fæddir Sturlungar og þegar svo Þórður var
kallaður út á konungsfund sýndi hann mér það vinarþel og þá virðingu að skipa
mig einn af gæslumönnum síns ríkis; hér í Skagafirðinum. En það var eftir að
hann var farinn sem mér varð ljóst að ég yrði aldrei tekinn inn í innsta hring
Sturlunganna. Sturla Þórðarson var stundum að ráðgast við aðra af leiðtogum
þeirra, en aldrei var ég boðaður á þá fundi. Ég var eins og mykjuklessa í slóð
höfðingjanna, og þegar ég var sem brattastur ákvað ég oft með sjálfum mér að
vera algerlega skítsama, hugsaði að það væru hvort sem er vonlausar hugmyndir
eða vanhugsaðar áætlanir sem þeir væru að brjóta heilann um. En seinna, er ég
uppgötvaði að Hrafn Oddsson var alltaf hafður með í þessum ráðagerðum, þá neita
ég því ekki að ég gat ekki annað gert en að leggjast fyrir og breiða yfir mig.
Barðist við ekkann. Hrafn Oddsson er ekki frekar fæddur inn í Sturlungaættina en
ég! Við erum nákvæmlega eins settir hvað það varðar; báðir kvæntir inn í ættina;
báðir eigum við dætur Sturlu heitins Sighvatssonar þær eru meira að segja
alnöfnur! Samt var Hrafn nógu merkilegur til að vera kvaddur til allra
ráðagerða, hvort sem var verið að leggja á ráðin um að koma Gissuri Þorvaldssyni
fyrir kattarnef eða hvað ætti að gera með vandræðin sem gátu hlotist af Þorgilsi
skarða, þá voru það bara innfæddir Sturlungar sem stungu saman nefjum, og svo
Hrafn Oddsson. En að ég væri spurður? Nei, aldrei. Þegar ég treysti mér til að
tala við konu mína þá sagði ég henni að ég væri feginn þessu. Ef ég var ekki
spurður eða hafður með í ráðum þá var ég heldur ekki skuldbundinn til að leggja
í hvaða fáránlega feigðarflan sem þeim kynni að detta í hug. Og ég yrði heldur
ekki ábyrgur fyrir þeim ósigrum sem þeir kynnu að bíða. En þetta var auðvitað
grátlegt og fáránlegt. Ég átti að heita einhverskonar höfðingi hér í Skagafirði,
í umboði manns sem var ekki á landinu og var að því er menn vissu best ekki
væntanlegur. Og þetta fundu sveitungar mínir hér í Skagafirðinum, þeir menn sem
ég hafði verið settur yfir; ég skynjaði vel er ég hitti þá eða gerði mér erindi
á þeirra fund að þeir vissu ekki almennilega hvers vegna þeir ættu að vera að
hlusta á mig. Mér fannst þeir alltaf horfa á mig eins og þeir væru að hugsa:
hvað er þessi huglausi Húnvetningur eiginlega að ybba sig? Og aldrei leituðu
þeir á minn fund; aldrei leituðu þegnarnir til mín til að setja niður deilur eða
útkljá álitamál. Staða mín var verulega niðurlægjandi, það var þessvegna sem ég
átti erfitt með svefn, mér leið illa; ég var orðinn verulega reiður og beiskur
út í þessa Sturlungaætt sem sniðgekk mig og leit niður á mig, hafði komið mér í
þetta vandræðalega klandur. En ekki gat ég samt talað um þetta við nokkurn mann,
nema kannski Ásgrím bróður minn enda hvein alltaf og söng í henni Þuríði, minni
elskulegu eiginkonu, ef maður leyfði sér að halla orði á hennar menn af ætt
Sturlunga, og maður má ekki til þess hugsa hvaða svívirðingar hún hefði látið
yfir mann ganga ef ég hefði farið að kvarta og barma mér. Svo það var bara best
að þegja og vonast til þess að einhver lausn kæmi af sjálfu sér áður en eitthvað
alvarlegt gerðist. Jú, ég færði þetta stundum í tal við Þuríði. En hún svaraði
með háðslegri þögn og kulda. Kuldanum; af honum á þessi veröld alltaf nóg.
Gissur Ég held að sú hugmynd mín að réttast væri auðvitað að sættast við óvini
mína, reyna að slá striki yfir fortíðina og byrja upp á nýtt, hafi kviknað fyrst
er við Þórður kakali sátum langan fund í Niðarósi með Hákoni Noregskonungi og
hans ráðgjöfum og röktum fyrir honum deilur okkar og álitamál öll. Þetta var
snemma árs 1247, þá var liðið á fjórða ár frá Flóabardaga þar sem Þórður bar
sigurorð af Kolbeini unga bandamanni mínum og helsta vopnabróður, og Hákon var
að reyna að bræða með sér hvor okkar Þórðar myndi heppilegri til að fara með
völd á Íslandi og reka þar erindi hans sjálfs. Við Þórður komum báðir vel
undirbúnir á þennan fund Noregskonungs, við gengum eiginlega samtímis í salinn
þar sem Hákon var sestur með sínum mönnum; Þórður var að tala við einhverja menn
og var hlæjandi þegar hann kom inn og úr því það lá svona vel á honum þá áræddi
ég að heilsa honum í vinsemd, rétti til hans höndina og sagði: " Komdu blessaður
Þórður." En brosið snarstífnaði á andliti hans og þótt hann rétti fram höndina á
móti þá varð handtakið afar kalt og stutt, og það rifjaðist þá upp fyrir mér
saga sem einhver hafði sagt mér fyrr um veturinn; Hákon átti að hafa spurt Þórð
hvort hann myndi vilja þiggja vist í himnaríki ef hann vissi af mér þar á fleti
fyrir, en Þórður á þá að hafa svarað að það myndi vera allt í lagi ef það yrði
bara nógu langt á milli okkar. Þeir eru langræknir þessir frændur. Ég veit
ekkert hvort þetta er satt og það skiptir svosem engu máli það er búið að kjafta
svo mikið og slúðra um samskipti mín við Sturlungana að það yrði hver sá maður
vitlaus sem reyndi að komast til botns í hvað væri satt og logið. Nema Hákon
konungur vildi fá staðreyndirnar á borðið og bauð Þórði fyrstum að taka til
máls. Og þá brá mér nú aðeins því að Þórður gekk fram á gólfið og dró mikið
skjal úr fórum sínum; hann var með hvorki meira né minna en skrifaða ræðu. Þetta
var svona rolla, vafin upp á kefli, óralöng og breið sýndist mér. Svo hóf hann
lesturinn. Og ég verð að viðurkenna að þetta var ærið krassandi lesning, eins og
Sturlunganna er von og vísa; það hvarflaði ekki að mér að Þórður hefði sjálfur
sett þetta saman, enda nægir menn til þess bærir í hans nánasta frændgarði;
manni kom strax í hug að Sturla skáld Þórðarson hefði hér um vélað eða Ólafur
bróðir hans hvítaskáld, án þess ég hafi hugmynd um það. Þórður hóf að rekja allt
það mannfall sem hann og hans ætt hefði mátt þola af minni hendi. Og dró hvergi
undan. Ég drap föður hans. Ég drap bræður hans fjóra eða fimm, eftir því hvernig
það var talið. Og lýsingarnar á illmennsku minni og grimmd voru svaðafengnar,
mér rann eiginlega kalt vatn milli skinns og hörunds að heyra af mínum eigin
níðingsverkum, eins og lýsingu hans á því þegar ég kom að Sturlu bróður hans
helsærðum og liggjandi í blóði sínu á Örlygsstaðafundi; þá átti ég að hafa
þrifið öxi af næsta manni, hvæst á hann að hér skyldi ég sjálfur vinna að,
tvíhent öxina og slæmt henni af svo miklu afli í höfuð hins helsærða manns að ég
hafi sjálfur verið á lofti þegar öxin kom niður" svo það sást í himin á milli
iljanna og jarðar", minnir mig að því hafi verið lýst. Í Noregi eru menn ýmsu
vanir úr hernaði, en ég gat samt ekki betur séð en að ýmsum brygði er á hlýddu.
Og svona spann frásögnin sig áfram. Ég stal af látnum og lifendum, sveið hús og
jarðir undan ekkjum fjandmanna minna; ég átti að hafa svikið alla eiða og
samninga á hinn svívirðilegasta hátt, eins og þegar ég" lokkaði þá Sturlu skáld
Þórðarson og Órækju Snorrason Sturlusonar með fagurgala um frið og sættir yfir
Hvítárbrú í Borgarfirði, til þess eins að taka þá höndum og knýja til að taka
afarkostum eða láta lífið ella". Held ég að það hafi verið orðað. Og Órækja, vel
á minnst; þeir voru aldeilis ekki enn upp taldir Sturlungarnir sem ég drap eða
lét drepa, eins og sjálfan ættarlauk þeirra, þann fræga Snorra Sturluson, fyrrum
tengdaföður minn, en þegar Þórður nefndi drápið á honum þá svona bandaði Hákon
konungur frá sér með hendinni og sagði: " Ég neyðist víst til að taka ábyrgðina
á því hvernig fór fyrir Snorra kallinum." En leit samt á mig með svip sem ég
vissi alveg hvað merkti; hann hefur stundum átalið mig fyrir að hafa ekki bara
látið nægja að reka Snorra úr landi, út til sín. Mér fannst ég hafa háa brekku
að klífa er röðin kom loks að mér að rekja mína eigin harma, svara fyrir alla þá
svívirðu sem á mig hafði verið borin; hafði ekkert ritað mál að styðjast við, en
varð þó að gera mitt besta, hefja upp raust mína og vera sem einarðlegastur, og
vel að merkja þá var nú önnur hlið á þessum peningi eins og gerist og gengur; um
það stóra ámæli að ég hefði drepið Sighvat og Sturlu og þá bræður gat ég bent á
að ég leitaði aldrei á þá að fyrra bragði. Aldrei hafði ég sýnt af mér fjandskap
eða ógn í þeirra garð, ekki látið svo mikið sem styggðaryrði falla, og hafði þó
oft verið þrýst á mig að gera slíkt; eins og í þau skipti sem Sturla Sighvatsson
hafði farið með yfirgangi og ribbaldaskap yfir allt og alla á þingum og hinir
skárri höfðingjar voru að reyna að fá góðgjarna menn til að standa saman gegn
frekjunni og ruddaskapnum; ósjaldan höfðu þá vinir og jafnvel ættingjar komið
til mín og sumir með tárin í augunum; beðið mig og okkur foringja Haukdælanna um
að slást nú í hóp góðra manna, ekki með vopnavaldi endilega heldur kannski bara
með því einu að leggja nafn mitt við kröfu um að sanngirni yrði sýnd og menn
reyndu að tala saman. En alltaf hafði ég neitað að taka afstöðu. Aldrei blandað
mér inn í, nema í hæsta lagi með tilboðum um að bera sáttarorð á milli manna.
Svona gekk það árum saman. Aldrei leituðum við Haukdælir á þá Sturlunga, eða
yfirleitt nokkra menn utan okkar héraðs, utan okkar lögsögu sem náði frá Þjórsá
í austri og vestur að Hellisheiði, og svo inn til fjalla. En, það var semsagt
undir þessum miklu raunasögum okkar Þórðar beggja sem það flaug að mér svo
sterklega: nú er nóg komið. Nú er búið að drepa nógu marga. Þarna stóðum við
tveir andspænis konunginum, íslenskir menn sem áttum báðir að heita höfðingjar,
og röktum raunir og mannfall í stríðum sem ekkert höfðu fært okkur nema ósigra.
Því jafnvel sigrarnir töpuðust jafnharðan; alltaf spruttu upp eins og gorkúlur á
fjóshaug hroðaleg áform um manndráp og hefndir og vígaferli; enginn gat um
frjálst höfuð strokið. Ég vildi auðvitað fá að fara heim til Íslands í umboði
konungs eftir þennan fund hans með okkur Þórði, en það fór sem fór, hann var
sendur og ég varð eftir og þá gleymdust um sinn öll áform um sættir og frið. Og
ég hafði um annað að hugsa; ég ferðaðist um heiminn og reið alla leið suður til
Rómaborgar í fríðu föruneyti og öll þau víðáttumiklu og hlýju og grösugu lönd
sem urðu á leið minni og allur mannfjöldinn sem var samankominn í bæjunum og
hinar tignarlegu byggingar borgarinnar eilífu og kirkjan mikla þar sem var
sérstök annexía fyrir þá norræna menn sem voru komnir til að taka skriftir allt
þetta styrkti þá hugmynd mína að það væri engu góðu þóknanlegt og skemmti einum
saman skrattanum að við Íslendingar værum sífellt að vegast á í stað þess að
reyna að lifa í friði í landi okkar. Og nú þegar Þórður hefur verið kallaður út
til Noregs og ég er á leið heim þá hafa þessar hugmyndir kviknað til lífsins á
ný; nú get ég látið þær rætast. Ef Guð lofar. Og norski biskupinn sem er með mér
hérna á skipinu. Og þeir Sturlungar sem enn lifa. Eyjólfur Það er ekki undarlegt
þótt ég hafi haldið mig til hlés lengi að undanförnu því að ég hef aldrei getað
lagst til svefns án þess að vera ofsóttur af herfilegum draumum; sýnum eða
martröðum af því tagi sem kannski bara helgir menn þurfa að þola, eða þeir sem
sæta ofsóknum óvina sinna lífs eða liðinna, en nú er ég laus við þessar sýnir,
eða drauma eða hvað það á að kallast; ef maður hrekkur upp með hjartað ólmandi í
brjósti og öll rúmlín löðrandi og mann verkjar um allan skrokk eins og eftir
barsmíðar, er þá eitthvað sem bendir til þess að maður hafi verið í faðmi svefns
og hvíldar? En þetta er liðið, sem betur fer, og þeir árar sem hafa ásótt mig
hljóta að fara að skilja að þeir hitta fyrir ofjarl sinn í Eyjólfi
Þorsteinssyni; maður hefur ekki verið kallaður Ofsi út í bláinn, hahaha. Og ég
ætla ekki að rifja upp þessar martraðir, láta mér nægja að geta þess að sú sem
var meinlausust og lét yfirleitt ekki á sér kræla fyrr en bjart var orðið; sú
sýn sem kannski fylgdi þeim andartökum næturinnar sem ég hafði einhvern frið,
hún var svona: ég horfi á flokk manna fara nokkurskonar gandreið, á hestum að
vísu en á lofti og stefnandi til himna, flokk manna í ljósum línklæðum eins og
oft er sveipað utan um lík og er ég hugði að nánar og gáði þá sá ég að ég fór
þar sjálfur fremstur í flokki, með sjaldgæfan frið á ásjónunni en þó fölbleikur
Alveg frá því ég fór að umgangast Þórð kakala hefur mig langað til að verða eins
og hann; verið staðráðinn í að gera eitthvað eins og hann, eitthvað sem heldur
nafni mínu á lofti, lætur alla fyllast virðingu. Og ekki síður eftir að ég
kynntist honum og fór að eiga honum svo margt gott að gjalda. Það var ekkert
sjálfgefið að við yrðum félagar eða einu sinni samherjar. Og ég ætla ekki að
hallmæla Þórði, en samt gera margir sem ég hef heyrt til fullmikið úr stórlyndi
hans í minn garð, og reyndar okkar Hrafns Oddssonar beggja, að gefa okkur
bróðurdætur sínar; vissulega þóttu þær miklir kvenkostir, enda voru þær systur á
sinn hátt eins og konungsdætur og þannig var stundum talað um þær og þannig
mátti á öllu sjá að þær vildu að yrði á sig litið. Þuríður kona Hrafns er að
vísu skilgetin dóttir Sturlu heitins, en á móti kom að mín Þuríður var
óneitanlega enn glæsilegri enda orðin fræg fyrir tíguleik, fríðleik og
skörungsskap áður en að mér eða nokkrum hvarflaði að við værum hvort öðru
samboðin; Þuríði minni var ósjaldan líkt við föðursystur sína Steinvöru á
Keldum, þá höfuðkempu og kvenskörung sem engin slík er talin hafa fyrirfundist,
og ég verð að játa eftir að hafa heyrt sögur af Steinvöru og síðar kynnst henni
í eigin persónu að það er ekki bara að fríðleika og vallarsýn sem þær frænkur,
hún og Þuríður mín líkjast því miður verð ég að segja því að mælskuna og
hreystitalið eiga þær líka sameiginlegt, að maður segi ekki strigakjaftinn og
hrokann, en ég ætla ekki að láta fara með mig eins og hún Steinvör fer með hann
Hálfdan manninn sinn, sem hún pískar og húðstrýkir með svigurmælum svo hann er
orðinn að athlægi víða um land, þessi ættstóri og göfugi maður. En ég ætla ekki
að láta fara með mig eins og hann Ætla ekki. EKKI! Það var ekki lítill kross sem
Þórður lagði á mínar herðar er hann gaf mér Þuríði. Menn skulu ekki gleyma því.
Alveg frá því ég kynntist Þórði hef ég verið að hugsa um að ég yrði að vinna
eitthvert afreksverk, sigra ofureflið; ég er búinn að eignast prinsessuna, en ég
á eftir að leggja drekann að velli. En svo þyrmir alltaf yfir mig öðru hverju
þeirri hugsun að auðvitað sé þetta fáránlegt og út í hött, ég sé ekki og verði
aldrei maður til að vinna neinar hetjudáðir eins og Þórður, og þá fer mér að
finnast að ég sé smæstur allra smámenna, í rauninni eins og maðkur sem menn geta
kramið undir skóhæl sínum; hvað er ég með mannalæti og hvers vegna var verið að
láta mig kvænast sjálfri prinsessunni? Og alltaf þegar mér líður hvað verst með
þessar hugsanir og langar í rauninni helst til að liggja einn og í myrkri með
hugarkvalirnar þá er hún Þuríður nógu ónærgætin til að fara að slá mig utanundir
með svigurmælum, alveg eins og Steinvör á Keldum er alltaf að húðstrýkja sinn
mann, og þótt ég hrópi þá: " Ég ætla ekki að láta fara með mig eins og Hálfdan!
EKKI!" Þá glottir hún bara. En hún er ekki vond hún Þuríður, sem betur fer, því
að ég gæti ekki búið með konu sem er vond, nóg er samt á mig lagt; hún huggar
mig stundum og segist ekkert hafa meint með þessu; hvort ég geti ekki tekið
gamni? Og ég læt huggast og sleiki sárin, en svo gróa þau síðar og ég rís upp og
stíg út í birtuna minnugur svívirðinganna og þess að ég eigi eftir að vinna
hetjudáðir og að enginn, allra síst Sturlungarnir, muni geta litið á mig sem
hvern annan förumann sem óhætt er að hæða og spotta, og það segi ég hverjum sem
er, og trúi því, trúi því jafn heitt og að sólin muni upprenna næsta morgun, þar
til ég hætti að trúa á mig og mínar hetjudáðir og fari, ja, kannski ekki að
efast um að sólin muni upp renna á ný, því að það getur hún alltaf, og
miskunnarlaust; heldur að efast um að mér finnist það yfirleitt eftirsóknarvert
Þuríður Sturludóttir Frá því ég var barn hef ég beðið þess dags að föður míns
yrði hefnt. Framan af fékk maður ekki svo mikið að vita um hvernig það bar til
að hann féll í orrustunni miklu við Örlygsstaði, en seinna meir fór myndin að
skýrast, sjónarvottar hættu að leyna mann staðreyndum, og margt kvöldið hefur
maður grátið sig í svefn yfir hryllingi og skömm, með þá mynd í höfðinu hvernig
níðst var á föður mínum særðum og liggjandi; menn skemmtu sér við að stinga hann
í andlitið því að hann var fríðari en aðrir menn; afi minn var líka drepinn og
líkinu velt blóðugu um vellina undir hæðnisglósum og loks þegar faðir minn var
örmagna af sárum og blóðleysi og einhver hafði kastað yfir hann skildi svona
eins og til að leyfa honum að taka síðustu andartökin í friði, þá kom illmennið
Gissur Þorvaldsson, sparkaði skildinum ofan af föður mínum, æpti hlakkandi og
sigri hrósandi að hér væri verk sem hann skyldi vinna sjálfur, og hjó svo fast í
höfuðið á honum með stórri öxi að dynkurinn mun hafa yfirgnæft vopnaskakið og
allan skarkala mannfjöldans. Seinna kom Þórður frændi minn kakali og vissulega
gerði hann margt til að rétta okkar hlut, en alltaf beið maður þess dags að
Gissur fengi að kenna á því eins og maklegt er fyrir hans níðingsskap, og þegar
Þórður var svo kallaður úr landi til að finna kónginn í Noregi og Gissur kom
aftur til Íslands og Þórður fól sínum stuðningsmönnum völdin í sinni fjarveru þá
var ég þess fullviss að senn rynni upp sá dagur að loks yrði gert upp fyrir alla
svívirðuna og hryllinginn. Það væri bara spurning um tíma. Það var Þórður sem
orðaði það fyrst að fá mér Eyjólf fyrir mann, og mér leist strax vel á það enda
maðurinn bráðmyndarlegur og mannsefni mikið sögðu allir. Og Þórður sagði mér
einslega þegar gengið var frá þeim málum að þar fengi ég mann sem eflaust myndi
duga vel þegar til uppgjörsins kæmi við Gissur, í bandalagi við aðra Sturlunga,
en svo gerðist ekkert nema að Eyjólfur reyndist vera vanstilltur, fýlugjarn og
rellinn eins og barn. Fyrst þóttu mér þessar skapsveiflur hans Eyjólfs bara
bjánalegar; hann átti þrátt fyrir allt að heita fullorðinn maður og það var hann
sem ég hafði ákveðið að binda trúss mitt við og hafði þó úr mörgum að velja, en
við minnsta tilefni snarþagnaði minn maður eins og sármóðgaður upp úr þurru;
ekki togaðist upp úr honum orð heilu og hálfu dagana og andlitið með
beiskjusvipnum varð einhvernveginn brjóstumkennanlegt rauðir dílar og flekkir í
kringum augun og allur myndugleiki á bak og burt, tillitið hvarflaði undan. Mér
fannst þetta fáránlegt og óviðeigandi fyrir mann sem þó er svo hermannlegur og
myndarlegur; mann sem getur verið jafn upplitsdjarfur og sláttmikill og
verkmikill eða hreinlega yfirgangssamur þess í milli ofsafenginn eins og margir
höfðu orð á og ég beið eftir að geta sagt honum að hætta þessu, hætta að taka
fýluköst eins og sniðgengin og smáð kelling heldur rasa frekar út og rífast ef
eitthvað væri honum á móti skapi ég treysti mér vel til að rífast við hann rétt
eins og alla aðra. En þótt ég gerði það þá skánaði þetta ekkert; mér tókst að
vísu að kæfa í byrjun tilefni til að móðgast með því að halda sjálf áfram að
tala, neyða hann til að svara og ræða málin og hætta ekki fyrr en þau voru
útkljáð. En þá tók ekki betra við; hann fór að leggjast í sín fýluköst án
nokkurs sýnilegs tilefnis. Ég fór bara að finna, eftir kannski marga glaða og
verkmikla daga með ferðalögum og miklu umstangi og fjöri, að það fór skyndilega
að kólna í kringum hann; eins og þegar dregur fyrir sólu eftir vikur með birtu
og hlýindum og eins og því vill fylgja hrollur og úrsvalur næðingur þegar skýin
dragast fyrir sólina þá fór allt að dimma og verða hrollkalt í kringum Eyjólf.
Og rétt eins og sumarlitir merkurinnar verða móskulegir undir skýjuðum himni þá
hurfu líka litbrigðin úr andliti Eyjólfs og augum og hann fór að híma
einhversstaðar þegjandi. " Hefur eitthvað gerst?" spyr ég þá kannski;" sagði ég
eitthvað?" En það er ekki, enda hefði ég sjálf getað svarað mér því að
tilefnisleysið er æpandi; einn daginn er hann syngjandi kátur og með mörg járn í
eldinum en næsta dag togast ekki upp úr honum orð og hann hefst varla upp úr
bælinu nema þá til að draga sig einhversstaðar í hlé, lystarlaus og gugginn, og
þannig ástand fór að vara æ lengur, stundum dögum saman og þögnin í kringum hann
var farin að seyra allt á bænum og litir hans dofnuðu æ meir nema þessir rauðu
dílar í kringum augun sem fóru að minna æ meir á andlit fólks sem hefur grátið
lengi, og þegar ég heyrði hann á endanum kjökrandi handan við þil þá langaði mig
mest til að standa upp og ráðast á allt í kring um mig og brjóta og bramla, en
hvað gagnast það þegar svona er komið? Þetta hætti smám saman að vera bjánalegt,
ég hætti að halda að það þyrfti bara að segja honum að haga sér ekki eins og
aumingi; hann sagði sjálfur að honum fyndist hann umsetinn af grimmum svörtum
hundum, hann fór að liggja fyrir dögum saman, vikum saman; síðast var það allt
haustið og næstum fram á aðventu. Eyjólfur Stundum þorði ég ekki að sofna vikum
saman því að í svefni sótti alltaf á mig sama sýnin; afhöggvið höfuð manns sem
liggur hjá túngarði. Það er svart og morkið á strjúpann og hörundið farið að
blána og svarblátt blóð í vitum og ég hálfgert barn, hrætt við heiminn, finn
þetta höfuð og stirðna upp, en í stað þess að hlaupast á brott skelfingu lostinn
að láta vita um minn fund og komast í öruggt skjól hjá fólki þá verða fætur
mínir svo þungir eða máttvana að ég fæ mig hvergi hrært og þá snýr höfuðið sér
til mín og ávarpar mig; hroðalegt og meinfýsið glott breiðist yfir andlitið og
það segir að ég sé vesalingur og mannleysa og muni aldrei verða annað. Og er
andlitið loks þagnar og ég get farið að bifa mér finn ég að það er farið að
rigna, droparnir hafa bulið um hríð á hörundi mínu og er ég gái að þá sé ég að
það rignir blóði Þetta andlit, ég hafði einhverntíma séð það áður, en ekki á
lifandi manni svo ég myndi til, og það birtist alltaf sjónum mínum um það bil
sem ég var loks að ná friði svefnsins í sálina, þá fór það að glotta til mín,
sprungnum eða morknum vörum, og ef ég reyndi að koma mér í burtu þá elti það
mig, þótt það væri afhöggvið og lægi með moldugan strjúpann á jörðinni, það
dróst einhvernveginn á eftir mér, rann á kinninni eins og í leðju, ég veit það
ekki, bara að þetta fyllti mig alltaf hryllilegri skelfingu. Ég reyndi stundum
að hraða mér í burtu en komst þá varla úr sporunum, þannig er það alltaf í
martröðum og vondum draumum, einu sinni var ég þó kominn á einhvern skrið,
fannst ég vera kominn yfir hól eða lækjardrag og að renna undan þessu afhöggna
höfði, en þá heyrði ég hundgá á hælum mér, allir svörtu hundarnir stefndu á
eftir mér með grimmdarlegu gelti, allir hundarnir geltu nema einn, sá var kominn
með þetta afhöggna höfuð á hálsinn, hálfur maður og hálfur hundur, mannhundur,
eins og ég; og það hló af illkvittinni hamingju, hló við mér eins og til að
segja: hélstu að þú gætir sloppið?! Ég kastaði mér niður og lenti í háu falli og
svo var ég kominn á einhvern annan stað og þar var friður og myrkur en svo fann
ég að það var einhver þarna, þarna var þetta höfuð sem segir að ég sé vesalingur
og mannleysa og það er komið til að bíta mig og naga og ég hljóðaði hátt, mér
tókst það loksins; yfirleitt kemur maður ekki upp hljóði í martröðum frekar en
að maður geti hraðað sér; ég hljóðaði og sló í þetta höfuð og það tók á móti,
hvernig sem það fór að því svona afhöggvið; skelfingin var algjör og ég barði
frá mér og grét og svo upplýstist allt í kringum mig, einhver var kominn með
luktir og þarna var hún Þuríður konan mín, blóðug en að reyna að klóra mig, og
sagði síðar að ég hefði byrjað að berja sig sofandi með hatursfullum ópum og
síðan þá hef ég alltaf þurft að sofa einn handan við þilið. Heinrekur Hólabiskup
Hákoni konungi sendir Guðs kveðju og sína Heinrekur sem nú er kallaður
Hólabiskup á Íslandi. Guð hefir miklar jartegnir gert að vér skyldum heit vort
efna mega sem vér erum skyldir til við yður, að fá staðfestu. Eins og okkur
talaðist til síðastliðið sumar þá hélt ég út hingað til þessa eylands Íslands
með tveimur innlendum höfðingjum, þeim Gissuri Þorvaldssyni og Þorgilsi
Böðvarssyni, er hérlendir kalla jafnan Skarða, með þeirri ætlan að leggja þeirri
viðleitni lið að binda enda á þá óöld sem hér hefur lengi verið við lýði og koma
á skikki og Guðs og konungs lögum, enda má það með fádæmum kallast að eyland
þetta falli undir einskis konungs herradóm, svosem önnur lönd heimskringlunnar.
Einnig var það ætlun vor með hingaðför minni að reyna að greina hver sé orsök og
hvert hafi verið upphaf þess mikla innanlandsófriðar er hér hefur svo lengi
geisað. En leyfist mér að segja yður strax herra konungur að þar hef ég játast
undir meiri vanda en ég er fær um að greiða úr. Ég hef á undanförnum mánuðum
rætt við fjölda manna og þar á meðal ýmsa þá sem lengi hafa verið lykilmenn og
gerendur í öllum átökunum, en samt er ég engu nær; í engu nær skilningi á því um
hvað er barist eða í hverju menn greinir svo hryggilega á. Ég hafði ætlað að
deilurnar snerust að einhverju leyti um það lykilatriði sem ég hef áður nefnt,
semsé hvort Ísland ætti að heyra undir yðar herradóm rétt eins og önnur lönd
jarðarinnar heyra undir konunga eða keisara eftir því sem við á. Dró ég þá
ályktun af því að ýmsir menn höfðu áður verið gerðir hingað út í umboði yðar eða
forvera yðar beinlínis í því skyni að snúa landsmönnum til hollustu við
konungdæmið, en síðan lent í átökum við heimamenn og verið ofurliði bornir; er
þar nærtækt að nefna Sturlu heitinn Sighvatsson og jafnvel hans bróður Þórð, sem
landsmenn nefna Kakala og hefir hér farið með völd á undanförnum árum, og það að
einhverju leyti í þökk yðar hátignar, að því er vér töldum heyrði ég þann
skilning margra áður en ég hélt hingað að herradæmi hans væri í raun
konungsumboð, þótt tæpast megi segja að hann hafi vélað þannig um að slíkt lægi
í augum uppi. En reynsla mín og ályktanir, eftir viðkynni við hérlenda og langar
viðræður, vekur um flest hreina furðu mína. Að vísu er það svo að ég hef á engum
hérlendum manni fundið að honum sé með öllu þvert um geð að játast undir yðar
vald og konungdæmi. Enginn hefur í mín eyru sagst því harðlega andsnúinn, og
þótt orð manna kunni stundum að tjá minna en það sem í hjartanu býr þá vil ég
leyfa mér að segja yður af sannfæringu að hérlendis hef ég engan mann fyrirhitt
sem ég trúi að sé reiðubúinn að láta líf sitt eða taka annarra vegna þeirrar
sannfæringar að konungdómur yðar, eða nokkurs annars konungs, megi ekki hingað
ná. Og eru þó Íslendingar allra manna fúsastir til að berjast upp á líf og dauða
af litlu tilefni. Gott og vel. Ég trúi að þetta kunni að hljóma sem góðar
fréttir í yðar eyrum herra konungur, en nú verð ég jafnframt að bæta við öðrum
tíðindum sem verri megu kallast, og vega í raun hin fyrri upp að fullu og öllu.
En þau eru að ég hef heldur engan hitt sem í hjarta sínu trúir og er viljugur og
reiðubúinn til að vaða eld og þola píslir fyrir yður sem konung, eða nokkurn
annan konung. Um konungshollustu eða drottinhollustu virðist yfirleitt ekki vera
að ræða í þessu landi, nema hvað flestir eru reiðubúnir að leggja vinum sínum,
héraðshöfðingjum eða ættmennum lið; jafnvel vaða út í opna glötun gegn ofurefli
ef því er að skipta þótt stundum sé það eflaust meira fyrir sakir hræðslugeðs en
heitrar sannfæringar. Má nærri geta að mér hefur ekki reynst létt að ræða af
skynsemi við þá þjóð sem hefur hjartalag af þessu tagi. Ég hef þá reynt að höfða
til guðhræðslu, og fylgispektar við Jesúm Krist frelsara vorn, en mér til armæðu
og hugarraunar hef ég fundið að í þeim efnum er svipað uppi á teningnum. Að
sönnu mælir enginn guðsorði í mót, en það er heldur enginn hérlendur maður og
varla heldur prestar eða aðrir kirkjunnar menn sem mér sýnast þess albúnir að
fórna öllu sínu vegna guðsótta, ástar og hollustu við heilaga þrenningu. Ég hef
gert mér far um að leita uppi menn hér á landi sem hugsanlega kynnu að vilja
gerast friðflytjendur, sáttasemjarar í öllum þessum stríðum; hlerað eftir hvort
enginn hafi gengið fram fyrir skjöldu með það að markmiði að lægja öldur og bera
klæði á vopn, en hef einnig fundið að fátt þyki Íslendingum hlægilegra en
einmitt menn af því tagi. Nokkrir hafa sagt mér, og um leið hlegið með
soghljóðum, af Þorsteini nokkrum, bónda á Breiðabólstað í Vesturhópi, sem
ítrekað hafi reynt að bera sáttaboð á milli deilenda en ekkert haft upp úr
krafsinu nema aðhlátur sveitunga sinna og ættmenna og ásakanir um heilaspuna,
álygar og hreina heimsku. Ég hafði heyrt margt talað um biskup þann er hér ríkti
þar til fyrir fáum árum, Guðmund Arason, og mér hafði skilist að væri álitinn
sannheilagur maður. Ég hefi spurt marga hérlenda menn um Guðmund þenna, og
yfirleitt hafa þær spurnir vakið mönnum bros. En nú er það svo að á Íslandi
þykir engin skemmtun betri og ekkert vekur mönnum einlægari hamingju en þegar
sagðar eru sögur af náunganum, og nú er það svo að Guðmundur þessi biskup, sem
hérlendir að sönnu hafa kallað" hinn góða", virðist mönnum sígilt og eilíft
tilefni til gamanmála og sögusagna; um trúarhita hans og harðlífi, sem að mér
hafði skilist að væri helst í anda heilags Frans frá Assisí, Tómasar Bekket og
annarra frægra meinlætamanna, hafa hérlendir yfirleitt um orð einhvernveginn á
þá leið að" það hafi nú haldið við vanstilli". Enda hefur stundum hvarflað að
mér að þær deilur og jafnvel fólkorrustur sem hér hafa átt sér stað á milli
biskupsmanna og veraldlegra höfðingja hafi á engan hátt snert afstöðuna til Guðs
laga eða biskupsdómsins í Niðarósi, heldur miklu fremur stafað af hugsunarlausu
ofríki innlendra höfðingja, eða jafnvel hreinni nísku; stundum er sem orsök
langra illdeilna við biskupinn hafi einfaldlega verið að menn hafi ekki tímt að
gefa honum og hans mönnum að éta. En biskup þessi, sem lést fyrir áratug eða
svo, mun ekki hafa verið að fullu sjálfbjarga, að því er mér hefur helst
skilist, og það vegna slyss sem hann varð fyrir á sínum æskudögum; mun hann hafa
átt mjög óhægt um gang og það verið mönnum tilefni til illskufullra hrekkja í
hans garð. Ég hef heyrt sögur af að höfðingjar hafi boðið að flytja hann á milli
sveita og bundið hann á vögur eða kviktré og beitt hestum fyrir, en slegið svo í
hestana og hvatt þá áfram á harða stökk, og með því að hérlendis tíðkast varla
vegir að orð sé á gerandi og yfirborð landsins er kargaþýft og grýtt má nærri
geta hvernig farið hefur um fatlaðan biskupinn uppi á því hjólalausu ökutæki að
hossast og lemjast yfir fjöll og firnindi á meðan heilu sveitirnar hlæja svo að
undir tekur í fjöllunum. Þessu athæfi lýsti hérlendur maður sem ég ætla fróman
með svofelldum orðum: " Í þeirri ferð þoldi hann svo hart að hélt við beinbrot
að því er menn hugðu. Hestarnir voru keyrðir undir honum svo hart að barirnar
hrutu í sundur en biskup dragnaði um grjót og móa." Að sama skapi mun það oft
hafa gerst að biskupinn væri höndum tekinn og geymdur í kjöllurum, myrkrastofum
eða útihúsum heilu veturna; haldið þar sem óspektarmanni eða ofsterkum á geði og
fóðraður sem svín. En þetta mun biskup hafa þolað með æðruleysi og sálmasöng,
enda stendur á engum hinna kaldhæðnu sagnaglöðu manna sem eyju þessa byggja að
draga í neinu í efa heilagleika þess sæla biskups Guðmundar" hins góða" sem svo
grátt var þó leikinn. Ég spyr Íslendinga sem segja af honum sögur: " En var hann
ekki heilagur?" Og þá dettur af þeim glottið og þeir verða alvarlegir um stund
og segja: " Jú hann var alveg rammheilagur kallinn, það vantar ekki." En svo
líta þeir hver á annan og yfir ásjónur þeirra breiðist á ný hamingjusamlegt
flírubros. Bið ég yður herra konungur að virða mér til vorkunnar þótt ekki
lítist mér sem best á að vera kominn í embætti þessa Hólabiskups taka sæti hins
fatlaða meinlætabiskups sem var helst skotspónn hrekkja og illkvittinna
gamanmála af hálfu þeirra sálna sem hann gætti. En ég mun reyna að halda mér til
hlés og hlusta eftir fregnum og sendi yður er ég gerr hef spurt og hlerað.
Valete. Gissur Hákon konungur var stundum að þýfga mig um það á hvern hátt hann
gæti keypt okkur Íslendinga til þess að gerast hans þegnar. Ég heyri á honum að
hugmyndir sem bærðust í brjósti manna, aðallega Skúla jarls sem áður fór með
völd, fyrir rúmum hálfum mannsaldri um að senda flota til Íslands mannaðan
herfylkjum til að brjóta landið undir Noregskonunga þykja ekki vænlegar lengur,
enda vex þarlandsmönnum mörgum í augum sú óraleið sem á milli landanna er yfir
opið og úfið og misvindasamt haf með stórum þokum og biksvörtum dimmviðrum og
mætti ætla að mörgum herkonungi reyndist örðugt að halda saman flota sínum á
slíkri siglingu og eins líklegt að flotinn myndi tvístrast og sumir villast og
aðrir farast og á endanum yrðu skipin að taka land á Íslandi eitt og eitt í senn
og hér og þar á hinni löngu strandlengju. Og ekki ólíklegt að heimamenn yrðu
meira en tilbúnir og viljugir til að berjast ef þeir ættu sér árásar og ills von
og ekki síður sennilegt að þeir sem í fjörunni stæðu væru meira að segja
sæmilega bardagavanir, eins og dæmi liðinna ára hefur sýnt með þeim friði sem
hér hefur ríkt eða öllu heldur samfelldum ófriði og fólkorrustum. Nei, þetta
hefur konungurinn líklega gert sér ljóst. En þótt hann sé hyggnari en Skúli jarl
er Hákon samt jafn áfjáður í að gera íbúa Íslands að sínum skattskyldu þegnum.
Og spyr mig: " Hvað get ég boðið?" Og mér verður á að glotta, því við báðir
vitum að það geta herkonungar helst boðið þegnum landa að friða mærin fyrir
innrásum og skráveifum, en hér er slíks lítil von, því að hvaðan ætti sú ógn að
koma? Ekki frá frændum vorum á Grænlandi sem eiga nóg með sitt, eða hinum blíðu
og friðsömu Færeyingum með sitt óhlutdeilna sauðfé ráfandi um hlíðar og eru
tæpast líklegir til að leggja á djúpin til að gera strandhögg hjá útvegsbændum í
okkar landi. " Já ég veit það," segir konungur, er hann sér að hugsanir kveikja
mér bros;" það þarf ekki að halda uppi öflugum landvörnum þarna handan hafsins.
En þó getur það varla talist sannlegt að þið ein séuð undanskilin því að þurfa á
konungsvaldi að halda; það er þó sú skipan Guð hefur kjörið öðrum löndum
heimsins, eins og sjálfur Vilhjálmur kardínáli hefur vakið athygli á. Þótt þið
búið handan regindjúpa þá trúir því enginn að konungsvald gæti ekki gert ykkur
gagn?" " Ja, nú nefndirðu kannski það sem helst skiptir okkur máli," sagði ég;"
við búum reyndar um langan sjóveg frá öðrum löndum. En konungur sem byðist til
að tryggja traustar siglingar yfir það haf með fólk og vistir, hann hefði að
sönnu eitthvað að bjóða." " En hvað nú," sagði Hákon," ef Íslendingar koma sér
upp sínum eigin skipastóli? Hvað hefur þá Noregskonungur uppá að bjóða?" " Þú
hefur ekki komið til Íslands?" sagði ég. " Nei það hef ég ekki," sagði
konungur," en hef þó heyrt að það finnist ekki nógu stór tré á því landi til að
byggja úr þeim haffærandi skip. En þið kaupið skip hér. Og í Danmörku, og
kannski víðar." " Málið er ekki svona einfalt," svaraði ég. " Vissulega kaupa
Íslendingar eða eignast á annan hátt ágæt skip og sigla þeim heim. En
Íslendingar nota bara skip á sumrum. Og vetur eru langir og veður geta verið
hörð og brimasamt við strandir. Og það þarf að draga skipin úr sjó á haustum og
helst alllangt upp á fjörukamba svo að stórstreymi og flóð nái ekki til þeirra.
Og dugar það þó ekki alltaf til. Og það þarf að skorða skipin vel og binda, því
að vindhviður sem ná taki á stórum skipsskrokk láta ekki auðveldlega laust það
sem þær hafa fangað í sína greip. En svo kemur loksins vor eftir allan þennan
stóra vetur og menn fara að huga að skipum sínum, og dugir þá ekki alltaf til að
menn hafi varið þau tryggilega gegn veðrum, því að um veturinn hafa bönd slaknað
og borð hafa gisnað og burðarvirki fúnað. Og þá er erfitt um vik, því að á
landinu vex ekki sá viður sem nota má til að bæta það sem af sér hefur gengið.
Að ströndum landsins berst að vísu sæbarinn viður, oft góður viður og furðu
langir drumbar. En engir samt svo langir að þeir dugi í annað en báta; um
hafskipavið þýðir ekki að hugsa. Og margt vorið reynast aðeins fáein skip og
stundum engin hafa afborið hinn langa vetur, og þjóðin gáir til hafs í von um að
einhverjir handan við djúpin muni nú eftir okkur og hafi lagt í hina löngu
siglingu hingað í útnorður." Konungurinn var orðinn hugsi. Og hann var á svipinn
eins og hann væri sáttur við það sem innra með honum bærðist. " Þetta var gott
samtal," sagði hann við mig og stóð upp;" þarna höfum við margt fróðlegt
spjallað. Og eigum eftir að taka síðar upp þetta tal." Og í rauninni er það
þetta sem ég hyggst bjóða mönnum hér gegn því að menn leggi niður ófrið og heiti
hverjir öðrum griðum, að þeir fallist á að ég fari hér með völd konungs í hans
fjarveru en fullu umboði; við játum honum hollustu og greiðum til hans skatta og
skyldur, en á móti heitir hann okkur friði og reglulegum siglingum öll sumur
yfir hafið. Og á þetta trúi ég að Sturlungarnir muni fallast, ekki síst
foringjar þeirra hér vestanlands, við Breiðafjörðinn; þeim er allra manna mest í
mun að hingað komi reglulega menn á kaupskipum frá Noregi eða Danmörku, vegna
varningsins sem þeir kaupa af Grænlandsförum sem hingað koma flest sumur með
náhvalstennur, svarðreipi, rostungstennur, bjarndýraskinn og jafnvel
hvítabjarnarhúna. Gróa Álfsdóttir Ég fann að margt hafði breyst er Gissur kom
heim úr sinni löngu utanferð og að það var gott. Hann hafði verið svo strekktur
og fjarhuga alveg frá atburðunum þegar Sturla Sighvatsson lokkaði hann í
gildruna við Apavatn og svo því sem gerðist við Örlygsstaði og þótt þeir
Kolbeinn hefðu sigur þar þá komst ekkert annað að upp frá því hjá Gissuri en
stríð og barátta og það var horfin öll mýkt úr hans fasi; árum saman voru augu
hans hörð og andlitsdrættir stífir og mér fannst eins og hann svæfi aldrei
almennilega á nóttum því hann kipptist til við minnsta þrusk, átti sér jafnan
ills von, sem auðvitað var; hann var hættur að geta hjalað við drengina sína,
var sífelldlega að gefa fyrirmæli um vopnabúnað og varðhöld, treysti aldrei
neinum til fulls, ég var ekki einu sinni alveg viss um að hann treysti mér
fullkomlega En svo kom hann heim úr ferðinni löngu og maður fann að þar fór
maður sem var á einhvern hátt orðinn sáttari við allt og alla kannski mest við
sjálfan sig þó og nú vildi hann fara að búa í haginn fyrir betra líf, kannski
rólegra líf eða jafnvel efri árin; við gengum loksins í hjónaband; hann gaf sér
tíma til að ryðja burt öllum hindrunum sem stóðu í vegi fyrir því og hann talaði
um að setja syni okkar til mannaforráða sunnanlands en róttækust var samt sú
breyting að hann vildi núna sættast við óvini sína," tala við Sturlungana eins
og maður talar við menn" sagði hann, og ég fann að hann meinti það sem hann var
að segja. Að vísu fréttum við seinna, þegar allt var um garð gengið, að
Sturlungarnir, eða einhverjir þeirra, hefðu tekið sig til strax og fréttist um
komu hans til landsins og haldið í herleiðangur til þess að gera út af við hann,
en svo aldrei komist alla leið að Kaldaðarnesi í Flóa, þar sem við bjuggum
þennan vetur, fyrir vatnavöxtum á leiðinni, en í stað þess að rjúka upp og skipa
mönnum að vopnvæðast og halda óðara í hefndarleiðangur þá hló Gissur bara að
öllu saman. Þetta, sem hafði allt verið svo mikil dauðans alvara að hann gat
varla talað við okkur, sína nánustu, það var allt í einu orðið bara eins og grín
og hégómi. Því fer að sjálfsögðu fjarri að ég sé að kvarta yfir því, öðru nær,
maður gat ekki annað en glaðst auðvitað; þetta var allt annað líf fyrir mig og
synina; þeir höfðu ekki séð hann í sex ár, frá því þeir eldri, Ísleifur og
Hallur, voru vart af barnsaldri, og litli Ketilbjörn sem var aðeins þrettán ára
þegar faðir hans kom heim gerði varla meira en þekkja hann í sjón. Og vissulega
var það gleðidagur er biskupinn gaf okkur saman hérna uppi í Skálholti, ég hafði
einhvernveginn verið orðin úrkula vonar um að það myndi nokkurntíma gerast;
biskuparnir höfðu aldrei viljað samþykkja okkar hjúskap, en svo var það mál í
höfn, og er ég spurði Gissur varfærnislega hvernig honum hefði tekist að leysa
úr þeirri flækju sagði hann þessi merkilegu orð: " Ég er búinn að læra að þegar
á málum er tekið með lipurð og mýkt þá greiðist úr mörgum stálhörðum hnútum."
Svona var hann farinn að hugsa. Og í stað þess að fara herleiðangur vestur eða
norður til að jafna um Sturlungana þásendi hann sína bestu menn á þeirra fund
með gjafir og ljúfleg boð um sættir. Þó er best að hann er orðinn góður
eiginmaður, hann er meira að segja blíður við mig og góður, ég hafði verið hætt
að þora að vona að heimurinn myndi nokkurntíma leyfa honum að vera þannig Hrafn
Oddsson Það gat einfaldlega ekki farið öðruvísi en svo að það setti að manni
hroll er það spurðist út að Gissur Þorvaldsson væri snúinn aftur til landsins.
Við forystumenn Sturlungaflokksins vorum auðvitað í þröngri stöðu í fjarveru
Þórðar foringja okkar, áttum að sjá til þess að hér ríkti sæmilegur friður og
spekt í hans fjarveru; höfðum raunar allir vænst þess að hann sneri aftur heim
svo að við gætum andað rólegar, en þá spyrst það semsé hingað að Sauðafelli til
mín að sá blóði drifni eiðrofi og klækjarefur Gissur Þorvaldsson sé kominn, og
láti í veðri vaka að hann hafi einhverskonar umboð konungs til þess að hlutast
til um landstjórnina. Ég þorði ekki annað en að láta boð út ganga í sveitirnar
hérna í kring um að menn skyldu hafa varðhöld á sér og góðar gætur á höfnum og
landvegum ef vera kynni að Gissur sendi flugumenn hingað vestur í Dali eins og
honum var best trúandi til; svo hóaði ég í nokkra trausta fylgdarmenn og setti
gott fólk yfir búið og fór að Staðarhóli til fundar við skáldið og höfðingjann
Sturlu Þórðarson til að ráðfæra mig við hann um hvað væri best til bragðs að
taka. Sturla vissi auðvitað fréttirnar og honum hafði greinilega brugðið; hann
var alvarlegur þegar hann sá mig nálgast bæinn, stóð úti á hlaði með nokkrum
röskum mönnum, benti mér svo á að fylgja sér inn í vinnustofu sína þar sem voru
blekbyttur og skrifaðar bækur og skinnhlaði sem köttur svaf ofan á, og án þess
að hafa neinn formála að því þá spurði hann mig strax: " Nú gæti verið illt í
efni?" Og án þess við þyrftum að ræða það frekar var hann fljótt búinn að
útlista fyrir mér hvernig málin litu út í hans augum; að væri Gissur hingað
kominn, eins og allt benti til, í því skyni að brjóta landið undir konung, þá
myndi hann auðvitað svo fljótt sem auðið væri ráðast til atlögu gegn helstu
valdamönnum er í vegi hans gætu staðið. Við þekktum nú aðferðirnar. Og ekki víst
að Gissur yrði jafn miskunnsamur og Sturla frændi okkar Sighvatsson var þegar
hann náði Gissuri á sitt vald en leyfði honum að halda lífi gegn loforði um að
sigla utan; loforði sem Gissur að sjálfsögðu sveik. Og minnumst þess hvernig fór
fyrir Snorra Sturlusyni! Gissur sýndi honum enga miskunn, óvopnuðum á nærklæðum
í kjallara honum hefði verið í lófa lagið að bjóða honum að sigla utan, og
Sturla sagðist meira að segja hafa heyrt að það eitt hefði konungurinn farið
fram á að gert yrði, en nei, Gissur auðvitað; hann drepur fyrst og spyr svo.
Svona eru einmitt aðfarir Gissurar, að ráðast með flokkum um miðjar nætur að
óvinum sínum og elta helst í kjallara eða afhýsi og láta höggva þá þar. " Og
minnumst þess líka," bætti Sturla við," að Snorra er enn að mestu óhefnt;
jafnvel morðingjar hans, handbendi Gissurar, blóði flekkaðir menn eins og Árni
beiskur, eru enn á meðal vor eins og þeir væru saklausu lömbin í Biblíunni! Og
hvað heldurðu að Gissur Þorvaldsson sé að hugsa núna?" spurði Sturla, og ég sá
að efri vör hans titraði dálítið: " Á meðan hann er að kveðja upp herlið þarna
sunnanlands þá er hann að bræða það eitt með sér hvorn hann eigi að drepa fyrst,
mig eða þig,. Mig eða þig!" Sturla skáld var í rauninni hræddur. Og ég held líka
að hann hafi talið sig vita svarið, að hann sjálfur yrði auðvitað fyrsta
fórnarlamb Gissurar, og að það gæti orðið þá og þegar. En svo benti hann mér að
setjast; hann hafði enn hvorki boðið mér vott né þurrt, sem var óvenjulegt á
þeim bænum. " En ég gæti verið með góða hugmynd," sagði hann. Hann sagði að í
rauninni væri ekki eftir neinu að bíða; við ættum að kveðja upp mannskap nú
þegar og ráðast suður á land og helst ganga á milli bols og höfuðs á Gissuri
áður en hann væri búinn að gera sínar eigin ráðstafanir með heruppkvaðningu og
banatilræði við góða menn. Og Sturla lumaði á mikilsverðum upplýsingum um
málefni sem ég hafði sjálfur enn ekki hugleitt, semsé að mikill kappi af ætt
Sturlunga, bróðursonur hans meira að segja, hefði komið hingað út í samfloti við
Gissur: Þorgils skarði Böðvarsson. Það væri maður mikill og sterkur og eigi
krymtinn; hann hefði verið í sömu hersveitum Noregskonungs og Þórður kakali áður
þjónaði, og Sturla sagði að við skyldum fara sem skjótast með allan þann
mannskap sem við gætum komið saman á augabragði, fara á fund við Þorgils skarða
og sjá hverja hann gæti hvatt til vopna, ríða svo sem skjótast suður á land og
austur yfir ár og taka hús á Gissuri, verða fyrri til og sýna honum þá einu
miskunn sem hann hefði áður sýnt okkar vinum og frændum, samanber þegar Snorri
var höggvinn óvopnaður og á nærklæðunum. Mér þótti skáldið Sturla vera heldur
herskárri og framtakssamari en ég hefði vænst, og þótti raunar gott til þess að
vita. Viðraði samt efasemdir um hvort við ættum að flýta okkur jafn mikið og
hann hvatti til; hvort ekki væri réttara að fá til liðs við okkur bandamenn og
félaga; aðra þá sem Þórður hafði fengið til að gæta ríkis síns, og var á meðal
annars að hugsa um svila minn Eyjólf Þorsteinsson í Skagafirðinum; hann sæti þar
innan um fjölmenni sem gæti gagnast okkur og ég var líka að hugsa um að trúlega
væri betra að hafa slíka menn í ráðum frá upphafi en að eiga kannski á hættu að
þeim mislíkaði að vera hafðir útundan og myndu því jafnvel tregari til aðgerða
síðar þegar á reyndi. En Sturla taldi af og frá að það væri nokkur skynsemi í
því að bíða, auk þess sem hann setti upp dálitla grettu þegar ég nefndi Eyjólf
Þorsteinsson, sem í mikillæti sínu vildi stundum láta kalla sig Eyjólf ofsa, og
Sturla sagði: " Ég veit ekki hversu mikið lið myndi reynast í Ofsanum, sem svo
vill láta kalla sig; mér skilst á orðasveimi úr Skagafirðinum að hann liggi
heilu veturna eins og kolbítur í eldstó og að það sé með naumindum að hann hafi
framtakssemi til að ganga örna sinna af sjálfsdáðum." Og ég gat ekki annað en
glott, því þetta var rétt hjá Sturlu mér hefur fundist Eyjólfur svili minn verða
æ undarlegri eftir því sem völd hans og mannaforráð hafa orðið meiri. " Nei,
Þorgils skarði er okkar maður!" sagði skáldið og var farið að skálma um gólfin.
" Hann er vonin í okkar vanda, hann er lykillinn að okkar bjargráðum!" " En ef
hann vill ekki koma með okkur?" sagði ég," hvað gerum við þá?" " Vill ekki koma
með okkur?" sagði Sturla Þórðarson; hann var loksins sestur og leit nú á mig
eins og hann væri forviða á svo heimskulegri spurningu, svo urðu hendur hans
órólegar og ég veit að ef hann hefði haft drykkjarmál eða fjöðurstaf í höndum þá
hefði hann nú lagt slíkt frá sér, reiðubúinn að útskýra hið augljósa fyrir
fáráðari mönnum. " Ja, kom hann ekki hingað út með Gissuri?" spurði ég. " Er
ekki líklegt að hann sé jafn eiðsvarinn konungi og Gissur er? Og jafnvel í
einhverskonar bandalagi við hann?" " Í bandalagi við Gissur?!" spurði Sturla
forviða. " Þetta er bróðursonur minn!" " Já, en hvenær hittirðu hann síðast?"
spurði ég. " Við vitum ekkert hvað hann hefur verið að hugsa undanfarin ár í
Noregi." Sturla var staðinn upp á ný, farinn að skálma um gólf. " Ja, við gefum
honum bara engan kost á öðru en að standa með sínu fólki," sagði hann. Hugsaði
sig svo um og sagði, örlítið óþolinmóður: " Láttu mig um Skarða! Láttu mig sjá
um hann frænda minn!" Og þá loksins bauð hann mér til stofu, spurði hvort ég
væri ekki svangur og þyrstur eftir ferðalagið. Gissur Af einhverjum ástæðum hef
ég aldrei haft miklar áhyggjur af Þorgilsi skarða. Er hann þó sannkallað
heljarmenni eins og ég varð vitni að eftir frægan fund okkar Þórðar kakala hjá
Hákoni konungi þegar Þórður mætti með skrifuðu rolluna sína og kóngur var að
reyna að bræða með sér hvorum okkar hann treysti betur til að ráðskast með mál á
Íslandi. Við sátum lengi dags og vorum í engum atriðum sammála, en svo lauk þeim
fundi og um kvöldið bauð konungur til veislu. Og var þar hvorki matur né drykkur
klipinn við nögl frekar en við er að búast. Í veisluna kom margt manna, meðal
annars nokkrir íslenskir menn sem voru þar viðloðandi hirðina, og Þorgils skarði
af ætt Sturlunga þar á meðal. Þorgils er sterkur maður og ókvalráður og um
hollustu hans við konung efaðist enginn. En hann var með þetta andlitslýti,
skarð á efri vörinni og alveg upp að nefi og hafði verið svo frá fæðingu ef mér
hefur skilist rétt; ég hef heyrt Norðmenn kalla svona héraskor. Og sér í lagi
verður þetta áberandi ef Þorgils brosir; yfirleitt er hann alvarlegur og gneypur
og með skeggið hangandi yfir munninn, en nú vorum við semsé í veislu og margt
gamansamra manna og ekki síst var frændi hans Þórður kakali kátur, en fáir menn
verða skemmtnir sem hann með víni lét hann ganga sögur lengi kvölds og margir
hlógu; ég hló meira að segja og konungurinn; og Þorgils skarði gliðnaði allur
sundur af hlátri. Ég sé að konungi verður starsýnt á hann og þegar hlé varð á
gamanmálum Kakalans tók Hákon konungur til máls og sagði: " Það er undarlegt með
þig, Þórður kakali, svo voldugur og auðugur sem þú ert, að þú hafir ekki fyrir
löngu látið laga andlitslýti frænda þíns." Þórður var að fá sér drykk undir
þessum orðum, tók svo bikarinn frá vörunum og sagði: " Nú hvar eru líflæknar
konungs? Og saumakonurnar?" Og það voru gerðir út hlaupastrákar og eftir nokkra
stund voru komnir á svæðið tveir menn og ein kona og þau voru með nálar og
seglgarnsspotta og beitta hnífa og litlar flensur eða eitthvað slíkt og Skarði
var kallaður til þeirra fram á gólfið. Og hann var ekkert að láta ganga á eftir
sér. Konungur spurði hvort hann væri tilbúinn að undirgangast þessa aðgerð, og
þegar Skarði lét á sér skiljast að hann myndi ekki berjast á móti né bregðast
við með illu, var samstundis byrjað að skera upp og húðfletta í kringum skarðið
og stinga hann svo með nálunum og rimpa saman. Þarna voru staddir ýmsir menn sem
höfðu orðið vitni að vígaferlum og líkamsmeiðingum, en þó voru þessar aðfarir
þannig að mörgum hnykkti við. Það blasti við hvað þetta hlaut að vera hræðilega
sárt, langvarandi kvalafullt og margendurtekið; það var stungið og stungið,
þrætt í gegnum hold og varir og hert saman og þetta var ekki einungis blóðbað
heldur gusuðust einnig vessarnir út úr andliti mannsins og munni. En hann lét
sér hvergi bregða. Kveinkaði sér ekki einu sinni. Loks var þessu lokið og hann
gat sest á ný og þá sá maður hvað hann var fölur í andliti og sveittur á enni og
gagnaugum og ég sá að þegar hann tók blóðugar rýjur frá munninum og reyndi að fá
sér vínsopa, eins og til að sýna að nú væri þetta búið og menn gætu farið að
snúa sér að öðrum gamanmálum, þá báru kvalirnar hann ofurliði er hann reyndi að
ná munninum utan um skálarbarminn; andlitið herptist enn frekar og það hlupu
rauðir dílar fram í andlitið og hann varð skjálfhentur að leggja frá sér
drykkjarílátið. En ekki kveinkaði hann sér eða kvartaði, og þótt hann léti sig
hverfa skömmu síðar úr þessum gleðskap sem án hans átti eftir að standa alla
nóttina þá varð Þorgilsi skarða á engan hátt meint af öllu saman. Þvert á móti
raunar; Þorgils yrði reyndar seint talinn til fríðleiksmanna, en ólíkt var að
sjá hve hann varð allur hermannlegri eftir þessa nótt er frændi Kakali lét dytta
að andlitslýtum hans. Þetta er auðvitað ekki ástæðan til þess að ég er
sannfærður um að honum megi treysta nema þá á þann hátt að eftir að hann var
lagaður af læknaliði konungs hefur aldrei borið skugga á einlæga hollustu
Þorgils í garð lofðungsins. Þar er engin tvöfeldni; hann er alveg einfaldur í
hollustu sinni við konung. Það hef ég margreynt og heyrt, og þar sem okkur báðum
var falið að reka erindi konungs á Íslandi þá veit ég fyrir víst að hann mun
ekkert gera sem hans hátign, verndara og yfirboðara, Hákoni Noregskonungi, væri
þvert um geð. Auk þess tók hann að sér að ná eignum Snorra Sturlusonar undir
konung, sem telur sig þeirra réttan eiganda, og hann mun þurfa stuðning minn í
því; þar er nefnilega við frændur hans Sturlungana að eiga. Og fyrr mun Þorgils
skarði kasta sér fyrir björg en verða sakaður um að bregðast í hollustu sinni
við konung. Eyjólfur Það er stundum talað og látið eins og kvíðinn og
vanmátturinn, sem vissulega hvolfist stundum yfir mig, sé ástæðulaus og án
tilefna, en þegar ég frétti að Hrafn Oddsson og Sturla Þórðarson og einhverjir
fleiri hefðu umsvifalaust skotið á herráðsfundi til að ræða hvernig bregðast
skyldi við þeim tíðindum að Gissur væri aftursnúinn frá Noregi, en alveg án þess
að hafa mig með í ráðum; án þess einu sinni að láta bera mér um það boð; án þess
einu sinni að láta mig frétta að eitthvað væri í bígerð, þá fannst mér ég varla
þurfa frekari vitnanna við. Ég heyrði fréttirnar að kvöldlagi og varð svo mikið
um að ég varð að hátta mig ofan í rúm. Gat þó ekkert sofnað en lá hreyfingarlaus
í sorg og vanmætti fram á miðja nótt. Ég settist við höfðagaflinn á rúmi konu
minnar og sagði: " Sérðu ekki hvaða augum þessir menn líta mig? Sérðu ekki
hvernig þeir telja rétt að virða Eyjólf Þorsteinsson, sem þó hefur verið
skipaður foringi sjálfra Skagfirðinga og Húnvetninga? Eða ætlarðu enn að halda
því fram að það sé minn helber hugarburður að ég sé eins og maðkur en ei maður,
og hæfilegt að á mér sé troðið; ég sé kraminn undir hvaða skíthæl sem vera
kann?" " Vertu ekki að þessu voli," sagði Þuríður;" reyndu að standa í lappirnar
maður. Hvaða helvítis aumingjadómur er þetta?" Ég fór aftur og lagðist, handan
við þilið. Það er ekki mikinn stuðning að sækja til sinna nánustu þegar verst
gegnir. Mér tókst þó að sofna og var af einhverjum ástæðum miklu hressari þegar
ég vaknaði. Eða öllu heldur; mér leið ekki lengur illa, mér leið eiginlega ekki
neitt. Ég var tilbúinn að þola veröldina eins og hún er, og án þess að bifast.
Ég get nefnilega verið mjög sterkur ef ég vil það viðhafa, Miklu sterkari en
allir aðrir. Menn eiga eftir að komast að því fullkeyptu. Ég ákvað að láta sem
ég sæi ekki Þuríði þegar hún kom inn í stofuna þar sem ég sat um morguninn. Vatt
mér út með hurðaskellum og fússi þegar ég fann að hún ætlaði að fara að segja
eitthvað við mig. Það er aðferðin á þessar kellingar. Sýna þeim ekki neina
linkind. Sýna þeim hver ræður. Ég fór út og kallaði á alla tiltæka vinnumenn.
Bað þá um að tygjast til vopna. Ákvað að nota meðbyrinn í sálu minni og senda
menn á næstu bæi, fela bændum og búaliði að vera viðviðbúnir því að leggjast í
herleiðangur. Án þess ég vissi hvert; ég var bara með óljósa hugmynd um að fara
með lið í Dalina til Sturlu og Hrafns, láta sem ég hefði ekkert heyrt um að þeir
hefðu sniðgengið mig, láta sem slíkt hvarflaði að sjálfsögðu ekki að mér né
öðrum skynsömum mönnum, því svo augljóst væri að það yrði engum ráðum ráðið nema
ég væri viðstaddur, Því að þannig er það! Það eru kannski til aumingjar eins og
Hálfdan á Keldum, en ég er ekki þannig! Hahaha. Ég ætti að koma vestur í Dali,
með her manns, hitta þar fyrir Sturlu og Hrafn, og segja: " Hvar er ykkar lið?
Já, nú þýðir ekkert að velta vöngum, nú er tími ráðagerða liðinn, nú eru það
beinharðar framkvæmdir sem duga!" Og allir munu sjá að ég framkvæmi! Ég geri
eitthvað. Ég tek forystuna, þegar mikið liggur við! Kominn með her! Það komu
nokkrir vopnaðir menn af næstu bæjum, voru um hríð að snuddast hér á hlaðinu, Í
bland við mína vinnumenn og stráka. Einn þeirra kom inn til mín. Það vildi svo
til að þá var ég nýbúinn að hella mér fullan bikar, þann annan eða þriðja. Ég
kallaði strákinn inn á gólf og í stað þess að verða einhver svargikkur fyrir
hann þá spurði ég hann margra og óvæntra spurninga. Sjá! Hvað hann engdist og
varð allur kafrjóður! Ég gat ekki annað en hlegið, ég hló langt fram á nótt, og
drakk. Sofnaði hlæjandi. En vaknaði reyndar ekki þannig Gróa Álfsdóttir Gissur
er með eitthvað mikið í bígerð. Ég veit alltaf hvenær eitthvað stórt er að
brjótast um í honum því að þá hættir hann að vera í sambandi við annað fólk.
Hann hættir að tala og hann hættir að hlusta, verður allur dulráður eða
hulduhrútslegur og ég er að gefast upp á þessu. Á dögunum talaði hann eins og
hann vildi sættast við allt og alla, en nú fæ ég ekkert meira upp úr honum um
það. Annað en hálfkveðnar vísur, eitthvað óskiljanlegt. Kannski er runninn af
honum sáttahugurinn, hann hverfur héðan af bænum einhverra erinda og oft án þess
að kasta kveðju; ekki einu sinni á mig eða syni sína, ég veit ekki nema hann sé
að safna liði eða búa sig undir herleiðangur, og sé svo þá er ég búin að gefast
upp. Ég tek ekki þátt í þessu lengur. Eins og það er gott að eiga mann þegar
friður ríkir, eða það hef ég í það minnsta alltaf ímyndað mér, þá er ekkert jafn
illt og eyðandi og að vita af öllu í báli og brandi hvert sem litið er. Það
hefur verið lagt á mig og mitt heimili nógu lengi, nú er sanngjarnt að biðja um
frið. Og ef Gissur er að búa sig undir frekari styrjaldir, og úr því honum
finnst óþarft að tala við mig um slíkt, þá ákvað ég að taka saman föggur mínar
og flytjast héðan; við eigum jarðeignir hér ofar í sveitunum; kannski er þar
meiri friðar von ef ég er ekki búsett með helsta stríðsherranum. Svona var ég að
hugsa nú í morgun, eftir erfiða nótt; búin að gera þetta upp við mig; ég yrði að
forða mér úr þessum vonlausu aðstæðum, Yfirvofandi ógn, eilífum ótta um
tortímingu fjölskyldunnar. En þegar ég var komin á fætur þá sat Gissur í stofu,
með bréf og skjöl fyrir framan sig og uppslegna bók á borði, eldur logaði í stó
og hundur svaf vært við fætur hans, og hann brosti þegar hann sá mig og spurði
hvort ég vildi ekki koma með sér í leiðangur. " Í leiðangur?" svaraði ég,
örlítið stygg," Hvert þá? Og þá sagðist hann hafa verið að koma úr
biskupssetrinu í Skálholti þar sem hann hefði fengið biskup til að senda sína
trúnaðarmenn í Dali vestur með friðarboð og sátta; tilboð sem hann vissi að menn
á borð við Sturlu skáld Þórðarson gætu ekki hafnað, og í framhaldinu hugðist
hann sjálfur halda á fund Sturlunga og sem merki um góðan hug vildi hann að bæði
ég og Hallur, annar eldri sonanna, yrðu með í för. Og einhvernveginn þá hurfu
mér þar með allar hugmyndir um að gefast upp á óvissunni og halda minn veg.
Kolbeinn Grön Dufgusson Snorri Sturluson var ekki bara stórmenni og snillingur,
hann var líka eðalmenni. Hann sýndi mér alla tíð meiri virðingu og gæsku og
elskusemi en ég hef átt að venjast. Hann leit ekki einungis á okkur bræðurna sem
einhverja stríðsmenn, sterka bardagakalla sem gott væri að grípa til ef slægi í
brýnu; nei, hann talaði við okkur eins og vini og jafningja. Að svo miklu leyti
sem hann talaði við menn sem jafningja, ég segi það ekki, hann var alltaf
örlítið eins og til hliðar við aðra menn. En hann var ekkert meira til hliðar
við mig en aðra menn; kannski er réttast að segja að hann hafi umgengist mig
eins og jafningja allra annarra manna, hárra jafnt sem lágra, Jafnvel biskupa.
Snorri frændi fékk mig í lið með sér þegar hann bauð Guðmundi biskupi Arasyni að
vera hjá sér veturlangt í Borgarfirði, þá hafði biskupnum verið haldið í
myrkrastofu í næstum heilt ár og var nú ekki mikill bógur til ferðalaganna og
Snorri fól mér að koma honum suður, sækja hann og koma honum upp á hest og sjá
svona um hann á leiðinni. Og eftir að í Reykholt var komið þá bað hann mig um að
vera hjá sér og biskupnum innan handar, sem var auðvitað bara heiður og þó var
það enn meira að Snorri hafði mig með þeim í öllum samræðum; ef þessir menntuðu
snillingar tveir voru að brjóta til mergjar eitthvert mikilsvert og flókið mál
þá vildi Snorri gjarnan vita hvað ég hefði til málanna að leggja og hlustaði
alltaf hugsi á það sem ég sagði og tók tillit til þess og ef þeir settust að
málsverði eða drykk þá var ég ekki hafður með eins og einhver þjónn eða
skenkjari heldur sem fullgildur maður með þeim hinum; Snorri kallaði okkur
gjarnan" þremenningana" þennan vetur, til dæmis ef hann vildi að við settumst út
í laug; Snorri var nógu stór í sniðum til að þurfa ekki að sýna neinum hroka,
hann reyndi ekki að upphefja sig á annarra kostnað, hann þurfti þess ekki. Og ég
hef einhvernveginn aldrei getað fyrirgefið mér eða okkur bræðrunum eða
frændgarðinum yfirleitt að við skyldum aldrei geta goldið Gissuri og hans mönnum
fyrir þeirra níðingsverk og hreina illvirki gegn Snorra frænda, þeim
höfuðsnillingi átti Gissur ekkert grátt að gjalda; það hafði aldrei hvarflað að
Snorra að þeir væru einhverjir óvinir svo hann átti sér einskis ills von úr
þeirri áttinni, var einn og niðurdreginn eins og hann stundum varð heima í
Reykholti, þá brýst Gissur inn til hans um miðja nótt, með skítmenni og
illvirkja í sínu föruneyti, eltir Snorra niður í kjallara og skipar að hann
skuli drepinn þar á staðnum. Árni beiskur, sá aumi drullusokkur, hann fær það
verkefni að höggva vopnlaust skáldið. Og eftir það er Árni þessi beiskur hafður
og haldinn eins og einhver virðingarmaður; fær að ríða með þeim mikla manni
Gissuri á fundi og mannamót eins og hann sé einhvers virði, þessi morðingi,
þetta fox, kominn með drýldinn svip á sitt frammjóa andlit; svei því. Nú síðast
heyrir maður að helvítið hann Árni hafi fengið að ganga til Rómar með Gissuri,
og má undur heita að hinar heilögu kirkjur þar á staðnum hafi ekki sokkið í
jörðu og sólir sortnað þegar sá vanhelgi fláráður sté fæti sínum þar inn. Árni
beiskur; ef ég hefði staðið við hlið Snorra þegar Árni beiskur hóf upp öxina þá
hefði ég kramið hann eins og flugu eða maðk. Þar á kjallaragólfinu. Já þeir áttu
svosem erindi til Rómar, Gissur Þorvaldsson og Árni beiskur, eftir sín
fólskuverk og misgjörðir, og kannski hafa þeir fengið einhverja fyrirgefningu
frá herra páfanum, en ég hef ekki fyrirgefið þeim neitt. Nákvæmlega þetta var ég
að hugsa þegar þeir Hrafn Oddsson og Sturla skáld Þórðarson knúðu dyra hjá mér
um miðja nótt, á jólum, og vildu fá mig með í leiðangur til að drepa Gissur
Þorvaldsson, þá nýsnúinn heim til landsins. Það hittist svona einkennilega á.
Svo að það þurfti ekki að ganga á eftir mér með mörgum orðum, ég tók bara vopn
mín og söðlaði hest og slóst í förina. Þessa óvæntu för. Og vanhugsuðu, eins og
átti eftir að koma á daginn Í betur undirbúinn leiðangur hefði ég til dæmis
haldið með þá bræður mína, Svarthöfða og Björn drumb, mér við hlið, en nú var
sagt að það gæfist enginn tími til að láta senda eftir þeim, við yrðum að hafa
hraðan á. Og það var skáldið Sturla sem var mestur flýtirinn á í þetta sinn;
þessi rólegi og íhugli maður, nú var hann eins og landafjandi, allur á spani eða
iði; ég hefði átt að sjá að það var ills viti. Seinna áttaði ég mig á því að
hann var logandi hræddur, og það á aldrei að hafa hrædda menn í forystu fyrir
neinu. Það var samt ljóst að við þyrftum meiri mannskap, og ég fékk brátt að
heyra að það ætti að koma við í Stafholti í Borgarfirði því að þar væri sá
orðlagði kappi Þorgils skarði búinn að koma sér fyrir og með marga fylgdarmenn,
ellefu vopnaða menn sagði einhver, eða jafnvel fjórtán ef með væru taldir þrír
strákar sem eru hafðir til að geyma hesta. En þar sem ég reið fremst með þeim
Hrafni og Sturlu fann ég á þeim að það væri kannski ekki víst að Þorgils vildi
fylgja þeim í þessa herför. Hrafn viðraði miklar efasemdir um það og smám saman
virtist Sturla fallast á að Hrafn gæti haft rétt fyrir sér í því, svo að hann
stakk upp á áætlun. Um að hræða Þorgils til fylgdar; ryðjast inn í bæinn og taka
hann höndum, og gefa að sök að vera vitorðsmaður með Gissuri í samsæri um að
drepa Sturlu. Og þykjast ætla að drepa hann fyrir það. Bjóða honum svo þá sætt,
til að halda lífi, að slást með þeim í þennan leiðangur til að vega Gissur
Þorvaldsson. Og svona var þetta. Við komum á stökki í hlað, ruddumst inn á
mennina sem voru flestir gengnir til náða nema strákarnir sem áttu að gæta
hestanna, þeir höfðu líklega verið settir á vakt en sofnað sjálfir menn náðu
ekki vopnum sínum og allir nema Þorgils læstir inni, en hann gat loksins stunið
upp er hann sá Sturlu frænda sinn fremstan í flokki: " Fyrir hvað kemur þú
hingað með svo miklum stormi og styrjöld?" Þá hrópaði Hrafn Oddsson: " Það er
vegna þess að við vitum fyrir víst að þú hafir svarið Hákoni konungi að leggja
Gissuri Þorvaldssyni lið í því að drepa Sturlu frænda þinn!" " Þetta er álygi!"
hrópaði Þorgils. Og fór svo eitthvað að tala um Hákon konung en mér virtist hann
hræddur; hann þvaðraði hálfgerða samhengisleysu. Og svo tók við mikið og
langdregið stapp, sem mér fannst allt hið skrýtnasta vegna þess að mér hafði
heyrst fyrr um kvöldið að við mættum engan tíma missa, en loks var Þorgilsi
þetta boðið sem áður var um rætt en hann var tregur til að þiggja það. Og þá
hélt Sturla ræðu af mælsku sinni og ég man að hann sagði orðrétt: " Minnstu þess
hve marga og mikla skömm þú átt Gissuri að gjalda, fyrst í drápi Snorra
Sturlusonar sem við erum allir skyldir að hefna. Er það sannast að segja að
Gissur hefur drepið mestan hluta ættar vorrar!" En mér hlýnaði aðeins um
hjartarætur við að heyra þessa væntumþykju í garð Snorra heitins frá Sturlu, því
að það hafði oft verið eitthvað svona hálfkalt á milli þeirra frændanna meðan
báðir lifðu. Á endanum sættist Þorgils skarði á að slást í þessa herför með
okkur, þótt hann væri jafnframt að reyna að grátbæna Sturlu og Gissur um að fá
að sleppa því, vegna eiða sinna við Hákon konung. En honum var nauðugur einn
kostur og það eina sem þeir Sturla og Hrafn féllust á var að Þorgils mætti búa
út sitt lið þarna um nóttina og koma svo á eftir okkur næsta dag. Eftir á að
hyggja var auðvitað fáránlegt að fallast á þetta við hefðum þá frekar allir átt
að bíða þarna með honum og hvílast, í stað þess að flana áfram. Því að eins og
síðar fréttist þá vorum við ekki fyrr komnir úr augsýn frá bænum en Þorgils
söðlaði hesta og reið eins og fjandinn væri á hælum hans alla leið norður í
Hjaltadal þar sem hann hefur falið sig undir vernd norska biskupsins æ síðan.
Hrafn Oddsson Við Sturla héldum að Þorgils skarði myndi koma fast á hæla okkar
með flokk af hraustum mönnum eins og um hafði verið samið og biðum hans á bæ
suður á Kjalarnesi, en er við höfðum beðið þar með flokkinn okkar í heilan dag
fór okkur að þykja þetta allt hið undarlegasta mál. Gerðum loks út mann vestur í
Stafholt á nýjan leik til að fregna hvað dveldi Þorgils, en hann kom aftur með
þau fáheyrðu tíðindi að Þorgils hefði í stað þess að fylgja okkur flúið
bakdyramegin og í ofboði áleiðis norður til Hóla í von um að biskupinn myndi
gæta hans á meðan vígaferli geisuðu í landinu. Það er gagn að svona mönnum.
Þannig að við vorum mun færri en upphaflega var ætlað. Við Sturla höfðum þó um
sjötíu manns, sæmilega vopnaða. Hefði það lið átt að geta dugað okkur ef við
næðum að koma Gissuri að óvörum. Svo að við héldum af stað austur yfir
Hellisheiðina. Það var töluverður snjór yfir öllu og þæfingsfærð fyrst um sinn,
en svo sneri til krapahríðar og rigningar og varð leiðin harla seinfær. Er við
komumst loks austur á Kambabrún hellirigndi og var erfitt að komast niður
brekkurnar; runnu bæði menn og hestar og margir fengu harðar byltur; urðu fjórir
menn með það ófærir í okkar liði og urðum við að skilja þá eftir á bæjum þar í
Ölfusinu. Við höfðum reiknað með harðri og frosinni jörð, en þarna í Ölfusinu
sukku hestar og menn í hverju spori og maður var hálfhræddur við að lenda í
banvænu kviksyndi. Ég hvatti þó liðið áfram; Sturla var hættur að vera æstur og
uppvægur eins og hann hafði verið í upphafi þessarar herfarar og var nú sjálfum
sér líkur; djúpt sokkinn í eigin hugsanir og það hvarflaði stundum að mér þegar
ég var að reyna að koma honum til sjálfs sín til að geta ráðfært mig við hann að
honum væri ekki lengur fyllilega ljóst í hverskonar leiðangri hann væri. En við
héldum áfram og komum loks að bökkum Ölfusár. Sem var raunar eins og haf yfir að
líta. Þarna beljast hún fram gruggug og straumhörð og ferjustaðir á kafi og alls
ófært á vaði. Við hímdum um stund á bakka árinnar, þurftum raunar að hörfa því
að hún var enn í vexti; héldum bæði suður og norður með vatnsflaumnum í von um
að finna einhverja úrlausn okkar mála, en slógum loks upp búðum og létum
fyrirberast um nótt og áttum blauta vist. Næsta morgun talaði Sturla um að við
ættum kannski að halda í norðurátt, í von um að finna vað á Soginu og svo á
Hvítá, en við vorum þá allir að missa móðinn. Það var ekki lokkandi tilhugsun að
dragnast kannski með rennblautt og úrvinda lið að Kaldaðarnesi, þar sem eins
væri líklegt að menn hefðu spurt ferðir okkar og biðu með alvopnaða heri. Svo
við ákváðum í lok dags að láta fyrirberast aðra nótt þar í Ölfusi, og snúa svo
heimleiðis. Í kraparegni, og brátt fór að blása. Við Sturla sögðum fátt á
leiðinni í Dali vestur. Eitt sinn er við áðum leit hann þó í augu mín, með þessu
glettna bliki sem honum var svo eiginlegt, og hann sagði: " Hér eiga við orð sem
Órækja Snorrason lét eitt sinn falla í mín eyru: Skammur er nú dásshali okkar,
frændi." Við kvöddumst svo á Sauðafelli, og Sturla hélt heim að Staðarhóli með
sína menn. En það varð að samkomulagi að ég kæmi að Staðarhóli fáum dögum síðar
með mína nánustu fjölskyldu og alla hraustustu menn og þar höfðum við sterk
varðhöld næstu daga og vikur. Við biðum þess sem verða vildi; maður beið þess í
ofvæni að fregna upp á hvaða sviksamlegu illvirkjum Gissur kynni að taka. Gissur
Mér fannst varla þurfa frekari vitnanna við um það hvers konar skrípaleikur
þessi innanlandsófriður allur var orðinn þegar ég heyrði að það hefði verið
þeirra fyrsta verk, skáldsins Sturlu Þórðarsonar og hans Hrafns litla Oddssonar,
þegar þeir fréttu að ég væri snúinn aftur til landsins að safna saman einhverjum
reytingi af bændum og halda svo af stað hingað suður á land til að drepa mig.
Það leið að vísu furðu langur tími frá því þeir héldu í sinn leiðangur og þangað
til ég frétti eitthvað um þessa herför, en þó svo ég hefði haft af henni spurnir
er satt best að segja ósennilegt að ég hefði látið mér bregða. Hvernig hefðu
þessir menn, lítt til bardaga fallnir sem þeir eru, átt að geta gert mér
einhverja verulega skráveifu, hér inni í miðju mínu ríki á Suðurlandinu; með
bandamenn og trausta vini á allar hendur og stöðug varðhöld hér í kringum
Kaldaðarnesbæinn þar sem ég hélt til þennan vetur? Þetta eru miklir mælskumenn,
bæði Sturla og Hrafn, og í rauninni ágætir menn báðir tveir að því er mér hefur
oftast virst, og ég þurfti að láta segja mér það oftar en einu sinni þegar menn
komu hérna til mín inn í stofuna og sögðust hafa frétt af fjölmennri sveit með
alvæpni ríðandi upp og niður með vestari bakka Ölfusár, í tvo eða þrjá daga í
rigningu og slyddu; menn komna vestan úr Dölum og sumir alveg vestan af fjörðum,
í því skyni að ganga mér milli bols og höfuðs. Og mennirnir sem til mín komu
voru glottuleitir og hálfvandræðalegir er þeir skýrðu þetta út fyrir mér, að
herflokkurinn að vestan hefði aldrei komist lengra en að ánni en ekki treyst sér
yfir. Heldur bara snúið heim í rigningunni og slyddunni, án þess að hafa valdið
nokkrum manni skeinu. Þarna varð mér það ljóst, sem ég vissi þó auðvitað fyrir,
að þeir leiðtogar Sturlungaflokksins sem enn voru lífs og hér á landi voru ekki
menn af því tagi sem ég þyrfti að óttast. Ef Þorgils skarði hefði verið með þeim
þá gegndi kannski öðru máli, en auðvitað lét hann ekki teyma sig út í svona
lagað; það vissi ég fyrir enda var hann einfaldur í stuðningi sínum við Hákon
konung og það erindi sem hann fól okkur að reka hér á landi eins og kom víst á
daginn frétti ég síðar, vegna þess að Sturla og Hrafn kváðu hafa reynt að fá
hann í lið með sér í þá herför sem þeir áformuðu og komst aldrei lengra en að
bökkum Ölfusár; fyrst reyndu þeir að lokka Þorgils með blíðmælum og fagurgala um
frændsemi og ættarsóma en þegar það dugði ekki til var reynt að grípa til hótana
og þvingana, með þeim árangri einum að Þorgils lagði reiðtygi á sinn hest strax
og Sturla og Hrafn litu annað, og hélt norður að Hólum á fund biskups og bað um
að fá að hinkra þar á meðan æðið rynni af frændum hans. Fyrst var mér raunar
illskiljanlegt hvaðan þeim Sturlu og Hrafni kom yfirleitt sú hugmynd að ætla að
ráðast hingað að mér, nýsnúnum frá Noregi. Hvaðan kom þeim nægjanleg
fífldirfska, svo lítt hermannlegum mönnum? Og hvaðan kom þeim nægjanleg heift?
Sturlu Þórðarson hafði ég tvisvar eða þrisvar haft á valdi mínu og örlög hans í
mínum höndum, en gefið honum grið og fullt ferðafrelsi. Enda var mér í rauninni
vel við kallinn, þennan snilling og sagnasjó. Og Hrafn Oddsson; hvenær hef ég
gert honum eða ættmennum hans nokkra skráveifu? Mér varð þetta allt slík ráðgáta
að ég gerði á endanum út hlutlausa menn sem ég kannaðist við úr Borgarfirði og
af Suðurnesjum til að fara vestur í Dali og hlera hjá kunnugum þar hvað það
hefði verið sem rak Sturlu og þá félaga í svo fíflalegan og þeim sjálfum
stórhættulegan leiðangur, og þegar ég fór að heyra meira um þetta þá rann upp
fyrir mér ljós: Þeir voru svona hræddir um að ég ætlaði að drepa þá. Vildu verða
fyrri til. Með þessum hlægilega árangri sínum. Og þá sá ég að það var bara eitt
að gera. Sættast við mennina. Mér þótti að vísu dálítið skrýtið að þeir Sturla
og Hrafn skyldu ekki hafa fleiri með sér í ráðum, menn eins og Eyjólf
Þorsteinsson til að mynda, en það skýrðist þegar mér barst til eyrna að Eyjólfur
væri að verða stórundarlegur. Hugsjúkur eða eitthvað þaðan af verra. Sem var á
sinn hátt ágætt, því færri sem ég þyrfti að semja við og sættast, því betra. Svo
ég gerði út menn vestur í Dali, fyrst til Sturlu Þórðarsonar til að sýna honum
mesta virðingu, og sagðist bjóða sættir og full grið. Heinrekur Hólabiskup
Hákoni konungi sendir Guðs kveðju og sína Heinrekur sem nú er kallaður
Hólabiskup á Íslandi. Eins og ég hafði lofað og undirgengist hef ég haft úti
spurnir um ástand það er ríkir hér á landi og helstu leikmenn á því sviði. Og
hér hef ég bréfað fáeinar hugsanir mínar og bið ég yður forláts á að ekki skuli
þær fyllri, gleggri eða gleðilegri. Sem yður var ljóst áður en ég lagði upp í
ferð mína hingað þá er Gissur Þorvaldsson, í fjarveru Þórðar Sighvatssonar
kakala, sá maður sem mest er horft til af hérlandsmönnum sem höfðingja og
valdsmanns, og á það jafnt við um vini hans og óvini. Hef ég því gert mér far um
að hafa af honum kynni og spurnir. Eins og konungur veit þá var Gissur mjög
áfram um að sýna hollustu sína í hvívetna er hann var í Noregi og var hvergi
spar á blíðmæli og vinahót er hann vildi sannfæra yður um að enginn yrði
traustari bandamaður vor er til Íslands kæmi en einmitt hann. Ég vil ekki segja
að hann hafi snúist beinlínis eða brugðist eftir að hingað kom, en mjög hefur
framkoma hans og fas í okkar garð þó snúist til annars vegar. Hann er að vísu
hlýðinn á vort mál og kurteis en talar þó og lætur eins og valdsmaður sem
hlustar á kvabb en ekki sem erindreki er framfylgir boðum. Hann brosir við öllum
og lætur vel við flestu, en er sem beggja handa járn eða ber kápuna á báðum
öxlum. Get ég varla lýst því hve þetta getur valdið mér miklum sárindum, að ég
ekki tali um hreina gremju. Gissur er greindur maður og málsnjall eins og
konungur eflaust veit, og maður finnur er hann kemur hingað út til sinna
samlanda eða undirsáta að hann er vel til forystu fallinn; menn dá hann ýmist
eða óttast og Gissuri er það greinilega ljóst og hann kann vel með það að fara;
sér í lagi þar sunnanlands og menn kalla hans ríki er hann sem konungur eða jarl
og menn umgangast hann á þann hátt og hann sína þegna. En að hann skuli snúa
sama andliti til mín, fulltrúa Guðskirkju og Niðaróssbiskups og sérlegs
umboðsmanns yðar sjálfs, herra Noregskonungur, það er auðvitað í senn oflæti,
hroki og að auki hrein lítilsvirðing. Veit ég ekki hve lengi ég mun veita honum
í þeirri eilífu togstreitu sem menn eiga í sín á milli hér á landi. Um hinn
hirðmann yðar og samferðamann minn hingað til lands, Þorgils skarða Böðvarsson,
er aðra sögu að segja. Hann sýnir sannlega aldrei óvirðingu af neinu tagi í minn
garð og er oftast auðmjúkur í tali nema er hann snöggreiðist sem er vel að
merkja aldrei í minn garð eða yðar og gengur jafnan fljótt yfir. En reyndin er
að sama skapi sú að enginn sýnir honum neina sérstaka virðingu; að menn sýni
honum í fasi eða ræðu auðmýkt af einhverju tagi er alveg af og frá, og hefur
hann þó engu síður en Gissur tilkall til þess, enda samskonar fulltrúi og
trúnaðarmaður yðar hér á landi sem hann. Vel get ég skilið gremju þá þykka sem
mér virðist vera í brjósti Þorgils skarða yfir fálæti bænda eða jafnvel hreinni
fyrirlitningu í hans garð; menn senda griðkonur og fjósamenn fram í dyr til að
segja stórbændur ekki heima er Þorgils knýr hjá þeim dyra þótt öll sveitin viti
það uppspuna og skrök. Á fundum sem Þorgils boðar til hlusta ekki bændur á hans
mál eða svara með skætingi og útúrsnúningum er hann býðst til að gerast þeirra
höfðingi og beinum orðum má tala um hreina lítilsvirðingu landsfólksins í garð
þessa manns sem þó hefur náð áheyrn og samþykki sjálfs herra Noregskonungs. Í
héraði því Skagafirði er biskupsstóllinn stendur er Eyjólfur nokkur Þorsteinsson
höfðingi nú sem stendur, skipaður af Þórði kakala og kvæntur bróðurdóttur hans,
Þuríði Sturludóttur Sighvatssonar sem féll við Örlygsstaði hér fyrir tæpum
fimmtán árum. Sturlu heitinn þarf ég eigi að kynna yður enda var hann talinn
best til foringja fallinn af sínum frændum og reyndar landsmönnum flestum að því
er mér hefur skilist og kom hingað út með yðar löglegu umboði og samþykki til að
treysta bönd við konungdæmið og gera landsmenn yður auðsveipa; fall hans hef ég
heyrt útskýrt sem afleiðingu af tvöfeldni og klækjum Gissurar Þorvaldssonar og
sé það rétt ætla ég að hugboð mitt um að Gissur sé ekki með öllu einfaldur í
stuðningi við málstað vorn kunni að vera á rökum reist. En ég var að tala um
Eyjólf Þorsteinsson, og um hann hafði ég heyrt að hann væri rétt eins og hinn
sálugi tengdafaðir hans vel til höfðingja fallinn. Eyjólfur er stórvaxinn maður
og hraustlegur og hermannlegur í fasi og andlitsfalli, stundum nefndur" Ofsi" af
sínum landsmönnum og þá heldur í virðingarskyni, enda hefur hann þótt fara fram
af skörungsskap og ákefð mikilli í ýmsu sem hann hefur færst í fang. Er ég hitti
hann fyrst féll mér afar vel við manninn enda tók hann mér með ákafri elskusemi
og að því er mér virtist fölskvalausu vinarþeli; hann sótti mig heim hingað á
staðinn ótilkvaddur fám dögum eftir að ég kom hingað og þá í því eina skyni að
tjá mér vináttu sína og stuðning. Hafði hann mörg og heit orð, margendurtekin,
um að hann, sem veraldlegur höfðingi héraðsins, óskaði einskis frekar en að lifa
í sátt og góðri samvinnu við biskupsstólinn, en á því mun gjarnan hafa verið
misbrestur í tíð forvera minna og þeir jafnvel hraktir af staðnum eða teknir
höndum og geymdir í myrkrastofum sem óeirðarmenn, samanber fyrra bréf mitt til
yðar. Og til að undirstrika sinn góða hug bauð Eyjólfur mér fám dögum síðar til
veislu mikillar og fagurrar á heimili sínu í Geldingaholti hér handan
fjarðarins, og var þar hvergi sparður drykkur né aðrar veitingar og enn kom hann
mér fyrir sjónir sem gegnheill og ákafur í sínum vinarhótum. Hugði ég mér gott
til hans liðveislu; hann sagði og margsagði að ekkert erindi gæti ég átt svo
smátt að hann væri ekki samstundis reiðubúinn að einhenda sér í að leggja mér
lið eftir því sem það væri á hans færi, og lét með ómyrkum orðum í það skína að
fátt væri það hér í héraðinu eða jafnvel á landinu öllu sem honum yrði ekki
auðvelt að greiða úr. Mér fannst ég vera að tala við alvöru stórmenni; mann sem
ekkert óttast og finnst sér ekkert ómögulegt. En einnig Eyjólfur virðist mér
ekki sem hann sýnist. Ekki löngu eftir umrædda heimsókn mína til hans er hann
tjáði mér alla sína óskoruðu vináttu komu upp lítil úrlausnarmál gagnvart
minniháttar bændum í héraðinu og snerta samskipti við biskupsstólinn; málefni
svo smá að ég íþyngi ekki yður með útlistan. Gerði ég þá boð eftir Eyjólfi, til
að ráðfæra mig við hann. En sendimenn komu aftur og voru hinir vandræðalegustu;
höfðu ekki náð tali af Eyjólfi sjálfum þótt menn þar á bænum teldu hann
heimavið, og þótt sendimenn mínir gerðu ljóst í hvers umboði þeir væru komnir.
Og síðan eru liðnar margar vikur og þótt ég hafi margítrekað reynt að ná af
honum tali þá berast mér engin svör, engin viðbrögð. Má vera að hann eigi við
einhver veikindi að stríða, en af hverju er mér þá ekki sagt frá því? Það fólk
sem þetta land byggir virðist mér raunar allt hið undarlegasta. Valete. Helga
Þórðardóttir Það voru engin smámenni sem komu hingað að Staðarhóli í dag og
kváðust eiga erindi við Sturlu Þórðarson. Hann var búinn að loka sig af úti í
skemmu og ég hélt hann væri niðursokkinn í ritstörf, en hann reyndist hafa
steinsofnað þegar ég kom þangað að sækja hann hrökk upp af vondum svefni virtist
mér. Það var ekki nein ástæða til að óttast gestina enda var þarna enginn annar
en djákni að sunnan, fulltrúi og umboðsmaður Skálholtsbiskups, með svo kurteisu
fasi að það var eins og biskupinn sjálfur væri að heimsækja einhvern
konungborinn, og með honum í för voru nokkrir kórdrengir eða ungprestar, í
litfögrum búningum og báru skjöl og farteski umboðsmannsins. Sturla vildi að við
bæði hjónin yrðum viðstödd þeirra viðræður, ég held að hann hafi viljað sýna mér
hve vel hann kynni að umgangast stórmenni því að það er alltaf stutt í
hégómleikann hjá mínum manni; hann vill alltaf vera að sanna eitthvað jafnt
fyrir mér sem öllum öðrum. Það var þá enginn annar en Gissur Þorvaldsson sem
hafði gert umboðsmanninn út með erindi hingað í Dali vestur, formlega ósk um að
Hallur sonur hans fengi að eiga Ingibjörgu dóttur okkar, og sömuleiðis bréf með
andheitum orðum um vináttu og ævarandi sáttahug ásamt loforðum um að Sturla
myndi hljóta virðingu og forfrömun frá sjálfum Noregskonungi ef semjur hans
hátignar við Gissur efnuðust svo sem til var stofnað, en inn á þessa leið orðaði
það hin yfirmáta kurteisi umboðsmaður Skálholtsbiskupsins, og ég fann hvað
Sturla roðnaði af stolti við að heyra þessi orð; hann gjóaði snöggt til mín auga
eins og til að aðgæta hvort ég hefði ekki einnig séð þá virðingu sem stórmenni
kusu að sýna honum, en ég varð að líta undan og bíta mig létt í vörina til að
fara ekki að brosa. Það var auðvitað ástæða til að gleðjast yfir þessu, ég er
ekkert að draga úr því; allur þessi endalausi ófriður og sú stöðuga ógn eða
lífshætta sem honum fylgdi var fyrir löngu farið að slíta mínum manni út, hann
var oft svo tættur af þessu öllu saman að hann gat ekki einbeitt sér að neinu
eða hugsað skýrt, og það hentar ekki manni sem í rauninni vill helst fá að vera
í friði og sinna sínum bókum. En svo er annar strengur í hjarta Sturlu og það er
þessi draumur um að verða mikils metinn, sem stundum gerir hann dálítið
barnalegan. Ríkur og mikils metinn: Stórhöfðingi. Það er náttúrlega þetta með að
hann er ekki skilgetinn og því ekki lögerfingi valda og eigna eins og til dæmis
Böðvar bróðir hans svona þenkjandi og vel gerður maður eins og Sturla veit
auðvitað eða á að vita í hjarta sínu að það er þýðingarlaust að vera að hugsa um
slíkt eða láta það halda fyrir sér vöku, kominn á fullorðinsár, en samt finn ég
alltaf reglulega hvernig kvika opnast í hjarta hans þegar eitthvað gerist eða er
sagt sem rifjar upp þessa staðreynd. Sem reyndar rekur hann líka til að gera
eitthvað þá strax sem sýnir að hann er ekki minni maður en Böðvar bróðir. Eða
þessi pirringur út í Snorra heitinn Sturluson, sem mér skilst þó að Sturla eigi
margt gott að gjalda; það að Snorri var alinn upp sem höfðingjaefni og sigldur
og menntaður og forríkur að auki er eins og steinbarn í maga Sturlu, svona vill
hann líka vera. Svo má ekki gleyma því að ég kom með eignirnar inn í okkar
hjónaband, búið hér á Staðarhóli til að mynda, og Guð forði mér frá því að nefna
slíkt ef ég vil ekki særa sál hans holundarsári, beinundar og mergundar. Þannig
að það var ekki að undra þótt honum væri mikið í mun að taka á móti fulltrúa
biskups og sendimanni Haukdælagoðans eins og sá stórhöfðingi og mikilsháttar
valdsmaður sem þeir virtust telja hann vera. Við sátum í okkar helstu stofu,
hann fól mér að láta bera þangað allt það besta í mat og drykk sem til var á
bænum, og eitt er auðvitað merkilegt með Sturlu, og það er hvað hann er fljótur
að átta sig á sérkennum eða persónulegum háttum þess fólks sem hann hittir, sér
í lagi ef hann lítur á einhvern hátt upp til þess. Þetta sé ég alltaf á því að
augnabliki síðar er Sturla búinn að taka upp sama sið, framkoma viðmælandans er
orðin innlifuð í fas hans sjálfs; Skálholtsdjákninn var einstaklega beinn í
baki; hann brosti ekki, án þes að vera á nokkurn hátt drumbslegur. Var bara með
einhvern sérlega stilltan svip á andlitinu, hreyfði þó munninn utan um hvert
orð, en ekkert annað, og talaði í beinni, skýrri og látlausri tóntegund, án þess
að hækka eða lækka róminn. Ég held að þetta megi kallast virðulegt fas. Eflaust
hefði ég, sem sat þarna hjá þeim, ekki hnotið sérstaklega um þessi sérkenni hans
hefði ég ekki séð að það var örskammt liðið á samtalið þegar Sturla var farinn
að haga sér nákvæmlega eins; örlítið uppskrúfað og klerklegt orðalag sendiboðans
varð honum meira að segja samstundis tamt á tungu. Flestar ræður hófust á
íhugulu" m m" hljóði. Þannig að þetta var ákaflega settlegur fundur. Sturla
notaði auðvitað tækifærið til að fiska upplýsingar, eins og hann gerir alltaf,
hann vildi fræðast um samskipti Haukdælagoðans við nágranna sína á
biskupssetrinu, en stundum hefur verið grunnt á því góða þar á milli eins og
flestum er kunnugt. Hvað kemur til að biskupsmenn fara erinda Gissurar í
fjarlægar sveitir? Og umboðsmaður biskups var með skýrleg og kurteisleg svör á
reiðum höndum, að embættinu og kirkjunni væri að sjálfsögðu þóknanlegast að
friður ríkti og sátt á milli manna og því undirgengjust hennar menn verkefni af
þessu tagi með glöðu geði, og svo væri hitt, að þótt vissulega hefði oft verið
núningur milli veraldlega valdsins og hins kirkjulega þar syðra þá tryðu
Skálholtsmenn því að Gissuri Þorvaldssyni, ekki síst nú í seinni tíð, væri full
alvara með því að koma á friðsamlegu ástandi milli sín og annarra manna.
Kirkjunnar þjóna jafnt sem veraldlegra höfðingja í öðrum landsfjórðungum. Ég
fann að Sturlu létti við að heyra þetta, að þessum orðum sögðum var eins og hann
fengi allt í einu hjartans trú á að þetta væri í alvöru að gerast, að Gissur
vildi láta af styrjöldum og auka veg og virðingu gamalla fjandmanna, og af því
Sturla er manna hrifnæmastur, hann uppljómast svo snöggt og skært ef honum er
sýnd óvænt elskusemi eða virðing að hann sést þá ekki fyrir í lofsyrðum um menn
sem hann hefur fram til þess aldrei getað nefnt án biturlegra ummæla, þá hófst
hann nú upp þarna við borðið, og andartak missti hann meira að segja það
settleikafas sem hafði smitast yfir á hann frá biskupsmanninum, og hann sagði
með einlægri eða næstum barnalegri sannfæringu: " Þegar allt kemur til alls þá
held ég að Gissur sé í hjarta sínu hreinn afbragðsmaður!" En umboðsmaður biskups
tapaði aldrei sínu kyrra og kurteisa yfirbragði; með neðri vörina eins og beint
strik og rödd sem aldrei var há og enn síður lág svaraði hann strax: " Mm það er
nú ofmælt." Og þá varð ég að snúa mér undan til að fara ekki að spilla alvarleik
stundarinnar með léttúðarflissi. En loks var ákveðið að halda brúðkaup síðsumars
og að þá skyldi jafnframt verða fundur til að ljúka öllum sáttum. Sturla sagðist
vilja hafa Hrafn Oddsson með sér á þann fund, og svo kvöddu komumenn með allri
sinni kurteisi. Sturla lét þá hafa fagurlega steindar og skornar álftafjaðrir að
færa Gissuri að gjöf, og næstu daga og vikur mátti næstum flögra á léttinum og
feginleikanum sem fyllti hér bæinn. Nokkru seinna, nálægt veturnóttum, átti svo
að fagna brúðkaupinu með veglegri veislu á heimili Gissurar og Gróu. Hrafn
Oddsson Hvernig á maður að taka þessu? Hvernig á að vera hægt að taka mark á
Gissuri Þorvaldssyni þegar hann er allt í einu farinn að tala eins og maður
friðar og sátta? Gissur Þorvaldsson, sem ég hef jafnan talið að væri slægari en
höggormur. Hann var lengst af þekktur fyrir að bera jafnan kápuna á báðum öxlum
og láta vel eða sæmilega að öllum, en hvað merkti það? Var hann samt ekki þegar
á reyndi sá grimmasti og blóðþyrstasti af öllum höfðingjum landsins? Og nú vill
hann sættast? Vera vinur allra? Ég veit það ekki Það fyrsta sem hvarflaði að mér
þegar þrír góðbændur að sunnan komu vestur í Dali með þessi boð frá Gissuri var
að nú ætti að hafa okkur að fífli; að einfeldningar hefðu verið blekktir til að
flytja orð sem enginn vill svo gangast við að hafa mælt, en slíkt hefur nú gerst
áður eins og þegar auminginn hann Þorsteinn Hjálmsson í Vesturhópi var narraður
til að bera Þórði kakala stórmannleg sáttaboð frá Kolbeini unga, sem kannaðist
svo ekkert við að hafa boðið neitt og mun jafnvel hafa látið fanta hýða Þorstein
fyrir þvættinginn í honum. Ég var hjá Sturlu Þórðarsyni að Staðarhóli þegar
boðin bárust frá Gissuri, og fyrst og fremst vildi ég heyra álit Sturlu á því
sem væri að gerast, því að þann mann veit ég alvitrastan og hófsamastan. Hann
var auðvitað á báðum áttum, hefur sjálfur orðið fyrir barðinu á falsi og
tvöfeldni af hálfu Gissurar, en samt fann ég strax á Sturlu að hann virtist
tilbúinn að trúa Gissuri, það var eitthvað sem sagði honum að nú væri Gissuri
kannski alvara. Og ég áttaði mig á því hvað það var þegar hann sýndi mér seinna
um kvöldið bók, mikið og fagurt rit á latínumáli og hafði fyrr verið í eigu
Björns Skálholtsbiskups, föðurbróður Gissurar Þorvaldssonar, en þetta hafði sá
sendiboði er borið hafði sáttaboðin afhent Sturlu sem gjöf frá Gissuri. Þar er
auðvitað leiðin að hjarta skáldsins Sturlu Þórðarsonar, enda var hann örlítið
skjálfhentur er hann sýndi mér bókina og rödd hans næstum klökk, en augu hans
tindruðu er hann handlék þennan fagra grip, sýndi mér nokkrar unaðslega lýstar
teikningar, textann skildi ég ekki. " Enginn maður með illan ásetning getur
gefið svona dýrgrip," sagði Sturla. Það var ljóst að við yrðum að ræða við
Gissur sjálfan, fyrr yrðu engin grið sett, og þar sem við Sturla vorum sammála
um að ef friður næðist, svo óvænt sem það hljómaði eftir alla skálmöldina í
landinu síðustu tuttugu árin, þá væri það nokkurs virði. Það væri raunar hrein
Guðs gjöf. Svo að við sendum til hans boð um að við vildum fá að hitta hann í
griðum; við ræddum um að stinga upp á einhverjum stað hér miðja vegu á milli
okkar og ég lét hvarfla að mér Reykholt, en sá svo að það væri ófært að við
foringjar Sturlunga myndum funda með Gissuri á staðnum þar sem hann lét drepa
Snorra Sturluson. Svo við létum nægja að stinga upp á hlutlausum stað sem Gissur
fengi að velja. Og fengum enn staðfestingu á góðum hug Gissurar er þau boð
bárust okkur til baka að hann væri tilbúinn að koma hingað í Dalina og funda á
heimili Sturlu Þórðarsonar. Og við tókum því að sjálfsögðu. Fundur var ákveðinn
að mánuði liðnum. Ég var kominn til fundarins degi fyrr en Gissur, hafði með mér
fimm röska menn sem höfðust við í framhýsi með mönnum Sturlu. Og þar skyldu þeir
vera nema Gissur kæmi ekki eins fáliðaður og um hafði samist. En er sást til
ferða Gissurar varð ljóst að hann stóð við sín orð, það voru einungis átta menn
í hans samfylgd og þar á meðal bæði sonur hans ungur og Gróa kona hans. Gissur
var tígulegur og sat háfættan hest, klæddur blárri kápu og með loðna
kálfskinnskó á fótum; hann kyssti okkur Sturlu er hann kom í hlaðið og kynnti
Gróu konu sína; hún er fríð og slétt í andliti og með mikið og hrokkið hár og
mikil elskusemi þeirra í millum. Og við sátum þennan dag og næsta og ræddum þær
sættir sem við skyldum semja; Gissur reyndist fágaðri maður en ég hafði vænst,
kannski var það af langdvölum í konungsgarði og hann var vel að sér og vel máli
farinn þótt hann reyndi ekki að keppa í því efni við skáldið Sturlu. Hann gerði
okkur ljóst að tæki hann sjálfur á einhvern hátt við konungsumboði í nýskipan
mála á landi okkar þá myndum við Sturla ganga honum næstir að virðingu og að
hann héti því að hann myndi aldrei ganga í þau mál sem við réðum. Hallur sonur
Gissurar og Gróu er fríður maður og kurteis, átján vetra, og þegar öllum var
orðið ljóst að ekkert stæði eftir annað en að innsigla sættirnar á einhvern hátt
þá spurði Gissur um dóttur Sturlu, Ingibjörgu, og hvort það yrði Sturlu á móti
skapi ef Hallur sonur hans bæði um hönd hennar. Sturla kvaðst myndu bera málið
undir dóttur sína og eiginkonu, en okkur var öllum ljóst er við kvöddumst að nýr
dagur væri að renna upp í landi voru; tímar ótta og skelfingar senn að baki.
Gissur Ég velti því mikið fyrir mér þetta vorið hvern ég gæti skipað yfir
lykilsvæðin norðanlands, héruð eins og Skagafjörðinn og lönd Húnvetninga, ríki
Ásbirninga sem á sínum tíma voru í traustum höndum vinar míns og vopnabróður
Kolbeins unga, en ég komst ekki að neinni niðurstöðu. Og þetta olli mér
hugarangri, því að forsenda þess að halda kyrrð í landinu er að hafa allt í
öruggum höndum þar um slóðir; það dygði mér ekki að hafa bara allt tryggt hér
sunnanlands, í veldi okkar Haukdælanna. Einhver sagði við mig að það væri
ástæðulaust að hafa slíkar áhyggjur ef ég næði samkomulagi við lykilmenn
Sturlungaflokksins, en því var ég ekki sammála. Slíkum friði gæti orðið varlegt
að treysta, því að í röðum Sturlunga virðast alltaf öðru hverju skjóta upp
kollinum menn sem halda að þeir geti svælt undir sig öll völd í landinu. Verstur
var auðvitað Sturla Sighvatsson og munaði engu að það hræðilega slys henti
Íslendinga að hann yrði einráður yfir öllu lausu og föstu til lands og sjávar,
og aðeins snarræði okkar Kolbeins og bandalag sem við mynduðum sunnan af landi
og yfir Kjöl til Skagafjarðar sem forðaði okkur úr þeim hremmingum. Slæmur var
einnig Þórður kakali og segja má að honum hafi tekist það sem Sturla bróðir hans
stefndi að og ekki að vita hvernig það hefði endað ef Hákon Noregskonungur hefði
ekki kvatt hann utan og haft vit á að hleypa honum ekki frá Noregi á ný. Þórði
tókst að verða svona valdamikill með því að hann náði undir sig Skagafirði er
Kolbeins naut ekki lengur við, en ég er búinn að sjá að Skagafjörðurinn er
einmitt lykillinn að því að halda Sturlungum og allskyns lukkuriddurum í
skefjum; við Haukdælir munum ætíð geta treyst á stuðning okkar fólks hér í
sveitunum sunnan Kjalar og vestan Þjórsár og meðan við eigum tryggt bandalag
yfir hálendið og í Skagafjörðinn getum við haft stjórn á málunum. Haldið öllu
sæmilega tryggu. Vandamálið var bara það hversu erfitt var að finna réttan mann
í Skagafirðinum, leiðtoga sem bæði væri treystandi til að bregðast aldrei
trúnaði við okkur hér sunnan fjalla, og væri að auki ódeigur að standa uppi í
hárinu á þeim ribböldum sem kynnu að reyna að seilast til valda eða sýna þeim
sjálfum og öðrum landsmönnum yfirgang. Um þetta mátti ég mikið brjóta heilann,
en án verulegs árangurs. Nóg var af heiðarlegu og góðgjörnu fólki í Skagafirði;
traustum drengjum sem maður gat óhræddur bundist trúnaði við, en hitt var
spurning hvort þeir væru menn til að standa í stórræðum. Enginn frýði Brandi
heitnum Kolbeinssyni vits eða góðvilja en hann reyndist samt liðónýtur sem
foringi, enda var Þórður kakali ekki lengi að ryðja honum úr vegi eins og menn
muna. Ég fór að hugsa að ef staða mála væri nú á hinn veginn; að foringi
Skagfirðinga væri að leita dugandi leiðtoga fyrir okkur Haukdæli, þá væri
úrvalið nóg þótt mín nyti ekki við. Mætti ég nefna í því sambandi syni mína.
Ísleifur og Hallur voru óharðnaðir ungir menn er ég hélt af landi brott hér á
árunum til minnar allt of löngu dvalar, en Ketilbjörn ekki nema barn. En er ég
sný aftur er eins með þá og Gróu konuna mína; augu mín uppljúkast fyrir því
hvílíkum fjársjóði ég bý yfir í mínum nánasta frændgarði. Drengirnir mínir hafa
runnið upp eins og laukar í túni, sannkallaðir ættarlaukar; Ísleifur minnir mest
á Þorvald heitinn föður minn, þann sem ég hef vitað traustastan og vitrastan
allra manna; það stafar samskonar bjarnyl af Ísleifi, einhver vissa um að öll
heimsins skepna gæti fargað sjálfri sér og öðrum með heimsku og flumbrugangi,
nema fáeinir menn af tagi Ísleifs og föður míns heitins. Svo er Ísleifur orðinn
að fríðleiksmanni; meðalhár, dökkeygur og augun sitja fast og hvíla örugg og
íhugul á því sem hann virðir fyrir sér hverju sinni. Ísleifur er að vísu ekki
alveg jafn fríður og myndarlegur og hinir bræðurnir tveir, þeir Ketilbjörn og
Hallur líkjast meira móður sinni og því fólki, með sitt ljósa og hraustlega
yfirbragð, augun blá og hrokkið hárið, hláturmildir báðir og einhver einstök og
smitandi gleði og heiðríkja í hlátrum þeirra beggja. Og hraustir eru þeir, sér í
lagi Hallur, brúðguminn væntanlegi, sem er orðinn fullþroska; fáir standast
honum snúning í aflraunum eða glímu; helst að hann skorti grimmdina til að verða
öllum mönnum fremri í þeim efnum. Og Ketilbjörn litli, hann mun ekki standa
bræðrunum að baki þegar tímar líða fram. Ég var um það bil að detta niður á þá
lausn að setja þá eða einhverja þeirra niður í Skagafirði, var búinn að kaupa
hið gamla og glæsta stórbýli Kolbeins unga, Flugumýrina, og sá að engir menn
væru traustari en einmitt þessir synir mínir; ólíklegri til að klúðra málum og
spilla með klaufaskap eða vanhugsuðu flani, og enn síður til að bregðast
nokkurntíma mér sjálfum eða mínum hagsmunum. En þetta eru bara svo yndislegir
drengir að mér fannst illt til þess að hugsa að setja þá jafn óharðnaða í hérað
sem gæti reynst ormagryfja þeim sem ekki hafa lent í lífsins grimmu vélum og
klækjum, eins og ég hef vissulega mátt þola Og þar var ég auðvitað dottinn niður
á lausnina: Ég ákvað sjálfur að flytja í Skagafjörðinn. Taka að mér að veita
Skagfirðingum forystu. Setja síðan syni mína yfir sveitirnar hér sunnanlands;
hér er nóg af traustum og einlægum bandamönnum á hverju strái, og engir svo
meinlegir eða illskeyttir að við þeim yrði ekki séð. Kannski eru einhverjir
slíkir norðanlands, en ég sjálfur treysti mér til að sjá við öllu slíku. Maður
vingast við rétta fólkið og lætur sem hinir séu ekki til, og þá munu þeir smám
saman visna upp eins og illgresi á haustakri. Eyjólfur Enginn minni maður er
Gissur Þorvaldsson sá frægi Haukdæli og foringi Sunnlendinga var kominn hér á
hlaðið í gærmorgun. Ég hafði verið í rólegheitum dormandi inni í bæli en finn
eins og þyt í loftinu, fólk að pískra og jafnvel jesúsa, hestar á hlaði og
hundgá og forvitnin rak mig á lappir og á leið út bæjargöngin mæti ég konu minni
með mikinn gust og hún hverfur að baki mér með hurðaskellum og er ég kem út er
þar semsé Gissur. Og heilsar mér með vinsemd, óvopnaður og bara með þrjá eða
fjóra í sínu fylgdarliði. Brosir. Þrýstir hönd mína. Segist vera kominn að hitta
okkur hina meiri menn héraðsins og stærri bændur. Mér hafði ekki liðið vel að
undanförnu, einhvernveginn fundist eins og veröldin væri mér andsnúin og að
enginn sýndi virðingu, og þessi heimsókn og hans elskulega bros var eitthvað svo
óvænt að ég neita því ekki að mér vöknaði um augu. Ég þrýsti hönd hans á móti og
bauð honum í bæinn, Til stofu. Kallaði eftir veitingum. Og á ráðsmanninn á bænum
og tvo af vinnumönnum svo jafnræði væri með okkur í mannafla; þeir sátu frammi
við dyr en við Gissur á palli og skröfuðum saman í kurteisi og að hætti
stórmenna. Hann var klæddur bláum kyrtli og vönduðum skóm og það var augljóst á
öllu að þarna var maður sem hafði umgengist höfðingja, enda nýkominn frá
langdvölum í konungsgarði. Og ég er nú svosem enginn haugnjóli heldur ef ég vil
bera mig vel, og við sátum og drukkum hvor annars skálar og ég held að þetta
hafi verið mér lærdómsríkt, ég kunni betur en fyrr að eiga viðræður við
fyrirmenni. Hvað töluðum við um? Ég veit það eiginlega ekki, man það ekki, ég
varð eitthvað svo glaður yfir þessu öllu, og gæskunni sem Gissur kaus að sýna
mér, lét hann mest um að tala, brosti þegar á þurfti að halda; gjóaði stundum
augum á okkar menn sem sátu frammi við dyr og voru lotningarfullir; það er
undarlegt að þurfa að hitta svarinn óvin til að mæta loks virðingu af því tagi
sem sæmandi má kallast. Og af hverju var hann svarinn óvinur? Ég hafði varla
hitt þennan mann áður, bara séð hann tvisvar þrisvar í svip, á þingstaðnum fyrir
sunnan. Og sat svo með honum og fann að það var auðvelt að láta sér líka vel við
hann, að vera sammála honum, enda vorum við sammála um flest. Líka það að
kannski væri best að ég flytti burt héðan úr héraðinu; það er auðvelt fyrir mig,
við getum alltaf sest að í Eyjafirðinum, hérna handan fjallgarðsins, á einhverju
stórbýlinu þar þar er okkar bakland, sem tilheyrum Sturlungaflokknum. Gissur
sagði og brosti að það væri varla pláss fyrir tvo höfðingja hér í Skagafirðinum.
Tvo höfðingja. Það þurfti þennan úthrópaða óvin til að skilja að ég væri
höfðingi. Og hann var meira að segja svo lítillátur að nefna okkur tvo, mig og
hann, í sömu andrá; segja næstum berum orðum að við værum samskonar höfðingjar,
og varla rými fyrir okkur báða í einni sveit. Og ég lýsti mig sammála því.
Roðnaði næstum er ég sá að nokkrir úr hópi undirmannanna frammmi við dyr kinkuðu
kolli, eins og þeir væru samþykkir þessu mati. Bauðst þá til að selja honum lönd
okkar hér í Skagafirðinum, og við handsöluðum það að hætti stórmenna. Það þarf
ekki nema eitt handtak, þegar heiðursmenn eiga í hlut. Hún Þuríður gat ekki
tekið þessum tíðindum. Ég sagði henni að það væri niðurstaða mín að best væri að
við flyttum í Eyjafjörðinn. Og var að vona að hún myndi virða mig þeirrar
ákvörðunar. Fylgja sínum manni. Og skilja jafnvel að ég er að hugsa um hennar
hag; hún er búin að þjást af heimþrá alveg frá því fyrst við fórum af hennar
heimaslóðum. En hún var ekkert nema þóttinn. Fór inn og læsti að sér. Ég sá hana
ekkert þá nótt og hef varla togað upp úr henni orð í allan dag. Ég bankaði á
dyrnar hjá henni, var mjög niðurdreginn þá, spurði oft: " Geturðu ekki samglaðst
með mér þegar aðrir höfðingjar sýna mér virðingu? Ekki gerir þú það! Eða mamma
þín!" Maður segir svona, það var nótt, ég áttaði mig ekki á að kannski heyrðu
til mín aðrir á bænum. Móðir hennar, sem var í heimsókn hjá okkur einu sinni sem
oftar, tautaði svo ég heyrði að Gissur væri banamaður föður Þuríðar, og ég var
auðvitað ekkert búinn að gleyma því, þótt það sé manni kannski ekki efst í huga
alla daga hver vó hvern fyrir tveimur áratugum, enda nóg til að æra óstöðugan að
rifja upp öll vígaferli okkar blóðugu aldar. Þetta er fallega orðað hjá mér.
Okkar blóðugu aldar. Kannski nota ég það meira, gerist boðberi friðar. Eins og
Jesús frelsari vor. Ekki njóta aðrir meiri virðingar en hann. Kannski fer ég að
setja saman bækur eins og Snorri Sturluson og Sturla Þórðarson kváðu hafa gert,
sögur og skáldskap með skynsamlegu viti; ég gæti það, ég get allt. Þegar svörtu
hundarnir eru ekki að sækja á mig. Jú komi þeir bara; komi þeir bara! Þar munu
þeir hitta fyrir sjálfan Eyjólf ofsa. Hahahaha! Gróa Álfsdóttir Fyrsta hugsunin
sem hvarflaði að mér er Gissur sagði, eins og hann væri að tilkynna einhvern
hversdagslegan hlut, að hann væri að hugsa um að flytjast búferlum í Skagafjörð
var sú að það yrði hann að eiga við sjálfan sig og sína samvisku; ég myndi ekki
fylgja með eins og farangur eða húsbúnaður í þann leiðangur. Og satt best að
segja þá nefndi Gissur í fyrstunni ekkert um hvort hann reiknaði með mér í
þeirri framtíð sem hann hygðist eyða þar norðan fjalla. En brátt kom á daginn,
er hann fór nánar að útskýra sín áform, að hann gekk út frá því sem vísu að eitt
myndi yfir okkur bæði ganga, eins og tíðkast með hjón, og þótt mér hafi í
fyrstunni verið þvert um geð að rífa mig upp og setjast að á framandi slóðum og
innan um ókunnugt og jafnvel fjandsamlegt fólk, þá var jafnframt eitthvað í
þessum áformum sem blés mér aðkenningu af gleði í brjóst, eða heitir það kannski
bjartsýni? Er við Gissur á sínum tíma tókum að hittast var hann enn í hjónabandi
með Ingibjörgu heitinni, dóttur Snorra Sturlusonar, sem hann var látinn kvænast
þegar hann var fimmtán ára, og því meinbugir á okkar sambandi og flestir sem
stóðu mér nærri vöruðu mig við því að gerast höfðingjafrilla og fara að eignast
börn í lausaleik. Svo fóru synir okkar að skila sér í heiminn og ekki stóð annað
til en að ég yrði kona Gissurar strax og hann yrði laus úr því sem hann hafði
áður bundist. En svo hófst ófriðurinn mikli, fyrst er hann lét narrast af Sturlu
Sighvatssyni við Apavatn og mátti heppinn heita að fá að halda lífi og átti að
fara úr landi án þess ég fengi hann einu sinni kvatt. Upp úr því var
liðssafnaður upp á líf og dauða og bardaginn hroðalegi við Örlygsstaði og þaðan
í frá mátti hann varla um frjálst höfuð strjúka og ég vissi aldrei hversu langt
myndi líða að næstu stórorrustum eða hvenær hann yrði kvaddur úr landi með
konungsboði, og heldur ekki þegar hann fór hvort hann yrði aðeins veturlangt í
burtu, eða kannski tvo eða þrjá, að ekki sé talað um árin sex frá því honum var
síðast stefnt utan þar til ég fékk að sjá hann næst. Fyrir vikið runnu út í
sandinn allir mínir draumar um að fá að lifa í friði með mínum manni og mínum
börnum. 
