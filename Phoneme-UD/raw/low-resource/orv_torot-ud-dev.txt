в бедери же бых д҃ мсца и свѣщах꙽ сѧ съ индѣꙗны поити к первоти то их ерслмъ а
по бесерменьскыи мѧгъкат дѣ их бѹтхана там꙽ же поидох съ индѣꙗны да бѹдѹтханы
мсць и торгѹ ꙋ бѹтьханы е҃ дн҃и а бѹтхана же велми велика есть с пол твѣри
камена да резаны по неи дѣꙗниѧ бѹтовыѧ около еꙗ всеѧ ві҃ рѣзано вѣнцевъ какъ
бѹтъ чюдеса творил какъ сѧ имъ ꙗвлѧлъ многыми ѡбразы первое члв҃ческым ѡбразомъ
ꙗвлѧл сѧ дрѹгое члк҃ъ а носъ слоновъ третье члк҃ъ а виденье ѡбезьанино в
четвертые чл҃къ а ѡбразомъ лютаго звѣрѧ ꙗвлѧл сѧ имъ все съ хвостом а вырезанъ
на камени а хвостъ черезъ него сажень к бѹханѹ же съеждает сѧ всѧ страна
индѣискаа на чюдо бѹтово да ꙋ бѹтханы бреют сѧ старыѧ жонкы и дѣвки а бреють на
собѣ всѣ волосы и бороды и головы да поидѹть к бѹтханѹ да со всѧкыѧ головы
емлють по двѣ шекшени пошлини на бѹта а с конеи по четыре фѹты а съѣж꙽щает сѧ к
бѹханѹ всѣхъ людеи бысть азаръ лекъ вах꙽тъ башетъ сат азаре лекъ в бѹханѣ же бѹт
вырѣзанъ ис камени велми великъ да хвостъ ѹ него черезъ него да рѹкѹ правꙋю
поднѧлъ высоко да простеръ акы ѹстьꙗнъ цр҃ь цр҃ѧградскы а в левои рѹцѣ ѹ него
копїе а на немъ нѣтъ ничево а гѫзно ꙋ него ѡбѧзано ширинкою а виденье ѡбезьꙗнино
а иныѧ бѹты нагы нѣтъ ничево кот ачюк а жонкы бѹтавы нагы вырезаны и с꙽ соромомъ
и з꙽ дѣт꙽ми а перет бꙋтом꙽ же стоитъ волъ велми великъ а вырезанъ ис камени ис
чернаго а всь позолочен а цѣлѹють его в копыто а сыплют на него цвѣты и на ѡбѹта
сыплют цвѣты индѣѧне же не ꙗдѧт никоторого мѧса ни ꙗловичины ни боранины ни
кѹрѧтины пи рыбы ли свинины а свинеи ж ѹ них велми много а ꙗдѧт же дн҃емъ двожды
а ночи не ꙗдѧть а вина не пиють ни сыдны а с бесермены не пїють ни ꙗдѧть а ѣства
же их плоха а ѡдинъ съ дним ни пїеть ни ѧстъ ни съ женою а ѧдѧт брынець да
кичири с маслом да травы розныѧ ꙗдѧт все рѹкою правою а левою не приимет сѧ ни
за что а ножа не держать а лъжици не знають а на дорозѣ кто же собѣ варит кашꙋ а
ѹ всѧкого по горньцꙋ а ѿ бесермѧн скрыют сѧ чтобы не посмотрилъ ни в горнець ни
вь ꙗствꙋ а посмотрил бесермениниъ на ѣствѫ ї ѡн не ѧстъ а ꙗдѧть иные покрывают
сѧ платомъ чтобы никто не вѣдѣлъ ег а намазъ же их на востокъ пѹ рьскы ѡбе рѹкы
подымають высоко да кладѹть на тѣмѧ да ложат сѧ ниць на земли да все сѧ
истѧгнеть по земли то их поклоны а ѧсти же садѧт сѧ и ни омывають рѹкы да и ногы
да и ротъ пополаскывають а бѹтѹханы же их без двереи а ставлены на востокъ а
бѹты стоꙗтъ на востокъ а кто ѹ нихъ ѹмреть и ни тѣх ж꙽гѹт да пепел сыплють на
водѹ а ѹ жены дитѧ родит сѧ ино бабить мѹжь а имѧ сн҃ѹ даеть ѡц҃ь а дочери мати
а добровтра ѹ них нѣтъ а сорома не знають или пришел и ны сѧ кланѧють по
чернечьскы ѡбе рѹкы дотычють до земли а не говорить ничево к первотѣ же ѧ꙽здѧть
ѡ великомъ заговѣине къ своемѹ братѹ тотъ их їерслмъ а по бесерменьскыи мѧкъка а
по рѹскы ерслмъ а по индѣискыи парватъ а съѣж꙽дают сѧ всѣ нагы только на гѹзне
платъ а жонкы всѣ нагы толко на гꙋзне фота а иныѧ в фотах да на шиꙗх жем꙽чюгъ
много ꙗхонтовъ да на рѹкахъ ѡбрѹчи да перстьни златы ѡл꙽ло ѡакъ а внѹтрь к
бѹт꙽ханѹ ѧздѧть на волех да ѹ вола рога ѡкованы мѣдью да на шие колоколцевъ т҃
да копыта подкованы а тѣ волы ачьче зовѹт и индѣꙗне же вола зовѹть ѿц҃емъ а
коровѹ мт҃рью а каломъ их пекꙋт хлѣбы и ѣствѹ варѧть собѣ а попеломъ тѣмъ мажѹть
сѧ по лицѹ и по челѹ и по всемѹ тѣтѹ их знамѧ в недлю же да в понедѣлникъ ѧдѧть
единожды дн҃емъ в ыиндѣе же какъ па чекътѹръ а ѹчюзе дерь сикишь иларсень ики
шитель акечаны илѧ атырьсень атле жетель берь бѹлара досторъ акѹлъ каравашь
ѹчюзъ чар фѹна хѹбъ бемъ фѹна хѹбѣсиѧ капкара амьчюкъ кичи хошь ѿ мирслава к
олисьеви ко грицинѹ а т]ѹ т]и вънидьте гавъко полоцанино прашаи его кодь ти на
господь витаеть ать ти видьло како ти бꙑло ѧ ивана ѧлъ постави и҃ пьредъ людьми
како ти взмоловить ѿ ане покло ко климѧте брате господине попецалѹи о моемо
орѹдье коснѧтинѹ а нꙑне извета емѹ людеми како еси возложило порѹкѹ на мою
сестрѹ и на доцерь еи назовало еси сьтрѹ мою коровою и доцере блѧдею а нꙑнеца
ѳедо прьехаво ѹслꙑшаво то слово и вꙑгонало сетрѹ мою и хотело потѧти а нꙑнеца
господине брате согадаво со воелавомо молови емѹ тако еси возложило то слово
такоко доведи аже ти возомолови коснѧтино дала рѹкѹ за зѧте тꙑ же браце
господине молови емо тако оже бѹдѹ люди на мою сьтрѹ оже бѹдѹ люди при комо бѹдѹ
дала рѹкѹ за зѧте то те ѧ во вине тꙑ пако брате испꙑтаво которое слово звело на
мѧ и порѹкѹ а бѹдѹ люди на томо тобе не сетра а мѹжеви не жена тꙑ же мѧ и потени
не зерѧ на ѳедора и даѧла моѧ доци кѹнꙑ людеми с ꙑзветомо а заклада просила и
позовало мене во погосто и ѧзо прехала оже оно поехало проце а рекѧ тако ѧзо
солю д҃ дворѧно по гривене сьбра Ги҃ б҃е оц҃ь нашихъ авраамовъ исаковъ иꙗковль и
сѣмене ихъ правьдьнааго съподобивыи мѧ грѣшьнааго раба своѥго алексоу написати
сиѥ еуангелиѥ бл҃говѣрьноуоумоу и хрьстолюбивоѡмоу и бг҃мь чьстимоомоу кнѧзю
ѳеѡдороу а мирьскы мьстиславоу въноукоу соущю вьсеволожю а сн҃оу володимирю
кнѧзю новъгородьскоуомоу иже съвьрши сиѥ еуагѥ на блсвниѥ прѣс҃тѣи чс҃тѣи влдчци
нашеи бц҃и даи же ѥму г҃ь б҃ъ млость свою и наслѣдиѥ цсрства нб҃сьнааго и
дълголѣтно кнѧжениѥ и съ всѣми своими аминь Вы же братѥ почитающе въ сиѥ еуагѥ
аще кде криво налѣзете то исправивъше чьтѣте же а не кльнѣте азъ бо грѣшьныи
рабъ алекса написахъ сиѥ еуагѥ сн҃ъ лазоревъ прозвутера ѡчи сп҃си кнѧ҃зѧ нашего
ѳеѡдора мъногы лѣт а мирьскы мьстислава жадѣнъ пьсалъ Азъ рабъ бж҃ии недостоиныи
хоудыи грѣшьныи съпьсахъ памѧти дѣлѧ цр҃ѫ нашемоу и лѫдемъ о съконьчаньи еуаг
ѥже бѧшеть казалъ мьстиславъ кънѧзь хоудомоу наславоу и возивъ цр҃ю городоу и
оучинихъ химипетъ бж҃іѥю же волею възвратихъ сѧ исъ ц҃рѧ. города и съправихъ
вьсе злато и сребро и драгыи камень пришедъ кыѥвоу и съконьча сѧ вьсе дѣло мсца
августа въ к҃ цѣноу же еꙋангелиꙗ сего ѥдинъ б҃ъ вѣдаѥ азъ же хоудыи наславъ
много троуда подъꙗхъ и печали нъ б҃ъ оутѣши мѧ добрааго кънѧзѧ мл҃твою и тако
даи б҃ъ вьсѣмъ людемъ оугодиꙗ ѥму творити слышащемъ ѥго цсрствиѥ пребывающе въ
радости и въ веселии и въ любъви и даи б҃ъ ѥго мл҃твоу вьсѣмъ хрьстиꙗномъ и мънѣ
хоудомоу наславоу правѧщи ѥго ороудиꙗ въ правьдоу и обрѣсти честь и милость ѿ
б҃а и ѿ своѥго цсрѧ и ѿ братиѥ вѣроующе въ ст҃оу тр҃цю оц҃а и сн҃а и ст҃го дх҃а
нынѧ и присно и въ вѣкы вѣкомъ аминь Каковы люди дерьжать и какъ ѡ них промышлѧт
во всѧкомъ оученїи и в бжственых заповедѣи и в домовномъ строенїи к҃ в А людей
оу собѧ добрых дворовыхъ держати чтобы были рѹкоделны кто чемѹ достоинъ и какомѹ
рѹкоделїю оученъ не воръ бы не бражник не зерьщикъ не тать не разбоиникъ не
блѹдникъ не чародѣи не корчмитъ не ѡманьщикъ всѧкои бы чл҃къ оу доброго гсдрѧ
наоученъ страхѹ бж҃їю и вѣжьствѹ и смїренью и всѧкимъ добродѣтелемъ добромѹ
промыслѹ не солъгалъ ни розбилъ никово бы не ѡбиделъ сыт бы был гсдревымъ
жалованьемъ да ѡдѣнъ или своимъ рѹкодѣлїемъ а чемъ гсдрь пожалѹет платемъ или
лошедь и всѧким нарѧдцомъ или пашенькою или кокою торговлею а и сам что
замыслитъ своими трѹды ино лѹчшее платенко верьхнее и нижнее и рѹбашка и сапогь
блюсти по праздникомъ и при добрых людех в ведро а всегды бы было чистенко и не
извалѧно и не изгрѧзнено и не излито и не измочено и не измѧто а которои чл҃къ
глѹпъ и грѹбъ и невѣжда и небреженъ а и есть оу нево платенко гсдрьско жалованье
или своимї трѹды здѣлано да беречи не оумѣет ино гсдрю или комѹ приказано оу
таких нечювьсьтвениковъ плате берегѹтъ оу собѧ лѹчшее дадѹтъ коли во времѧ
надѣть да ѡпѧть снемше оу собѧ блюдѹтъ а всемъ дворовымъ людемъ наказъ всегда
што дѣлают в ветшаном платье а какъ пред гсдремъ и при людех въ чистомъ во
вседневномъ платеицы а в празники и при добрых людехъ или с гсдремъ или съ
гдрн҃ею где быти ино в лѹчшемъ платьи а беречи ѿ грѧзи и ѿ дожжа и ѿ снегѹ и
пришед да снѧвъ платеице высѹшит и вымѧт и вытерьть и выпахат хорошенко оукласть
и оупрѧтат гдѣ то живет ино и себѣ мило и ѿ людей чесно и гсдрю споро и слѹшкам
прочно и всегда вновѣ а люди бъ были во чти и в грозѣ и во всѧкомъ дозорѣ промеж
бы собѧ не крали сѧ чюжево бы ѿнюд не хотѣли ни коими дѣлы а гсдрьского бы
берегли все за ѡдинъ а гсдрю бы и госѹдарыни не лгали и не клеветали нї на кого
ни в чемъ а гсдри бы темъ не потакали ѡбыскивали бы прѧмо ставѧ с очеи на ѡчи
дѹрномѹ бы не попѹщали а доброго бы жаловали ино всѧк добрѹ ревнѹетъ и гсдрьское
жалованьѧ хочет выслѹжить правдою и прѧмою своею слѹжбою и гсдрьскимъ наказом и
добрымъ наоукомъ вѣкъ живетъ и дш҃ѹ сп҃сетъ ι гсдрю слѹжит и бг҃ѹ оугодит да
наипаче оуказывати которымъ вмѣстно к цр҃кви бж҃їи всегда ходити и по
праздникомъ илї во дворе пѣтьѧ слѹшати и ѡсобъ на едїне молити сѧ чстота теснаѧ
хранити ѿ всѧкаго блѹда и пьяньства и лакомъства и ѿ безвременнаго питїѧ и ествы
ι ѡбьѧденїѧ и пїѧньства воздержати сѧ и ѿц҃овъ бы дх҃овных и з женанами своими
имѣти и на покаѧнїѧ приходили а женатые с своими женами законно бы жили по
дх҃овнаго ѿц҃а накзанїю ѿ женъ бы своих не блѹдїли а жены ѿ мѹжеи да чемѹ самъ ѿ
гсдрѧ наоученъ тово бы и жены наказывали всѧкомѹ страхѹ бж҃їю и вѣжствѹ и
гсдрыни бы слѹшали и повиновала сѧ во всемъ и своими трѹды и рѹкодельемъ
выслѹживала а не крала бы и не лгала и не блѧла и не бражничала и з дѹрными
речми к гсдрни не приходїла и волхвовъ и с кореньемъ и з зельемъ кто тѣмъ
промышлѧетъ с тѣми бы ѿнюд не знала сѧ и гсдремъ бы про таких людеи не сказывали
то бо сѹть слѹги бѣсовскїѧ слѹжили бы гсдремъ своимъ вѣрою и правдою и добрыми
дѣлы и праведными трѹды а гсдри бы и гсдрни людей своих мѹжеи и женъ и робѧт и
всѧких слѹгъ жаловали и кормили и поили и ѡдѣвали и въ тепле бы жили и во
всѧкомъ покои и в бл҃годеньстве всегда и гсдри бы себѧ и свою дш҃ѹ и домъ свой
добре строивъ и домочадцовъ безо всѧкїѧ скорби тоже нищих и странных и оубогих
вдовицъ и сирот покоити достоино ѿ своих праведны трѹдовъ и к цр҃квамъ бж҃їимъ и
цр҃ковникомъ и в мнстри проносити млстнѧ и к себѣ в домы своѧ призывати ино то и
богѹ приѧтно и дш҃и полезно а ѿнюдъ бы не вмещало сѧ в домъ ни ѿ насїлиѧ ни ѿ
грабленїѧ ни ѿ всѧкого мшелоимъсътва ни ѿ посѹлѹ ни ѿ поклепѹ ни ѿ резоимъства
нї ѿ ѧбедничества ни ѿ крива сѹда аще ѿ сего зла бг҃ъ соблюдет тотъ дом бѹдет
бл҃гословенъ ѿ нн҃ѣ и до век к҃ г Како врачевати сѧ хрстїѧномъ ѡ болезнии ѿ
всѧких скорб Аще бг҃ъ пошлет на кого болезнь или какѹю скорбь ино врачевати сѧ
бж҃їею млстию да слезами да млт҃вою да постомъ да млстнею к нищимъ да истиннымъ
покаѧнїем да бл҃годаренїе и прощение и милосердие и нелицѣмѣрнаѧ любовь ко
всѧкомѹ да ѿц҃овъ дх҃овных подьвизати на моле нїе бг҃ѹ и молебны пѣти и вода
ст҃ити с честных крстовъ и со ст҃ых мощей и с чюдотворных ѡбразовъ и масломъ
сщ҃ати сѧ да и по чюдотворнымъ по ст҃ымъ мѣстомъ ѡбещевати сѧ и приходѧще молити
сѧ со всѧкою чстою совѣстию тѣм цѣлба всѧкимъ различнымъ недѹгомъ ѿ бг҃а
полѹчити да и ѿ всѧких грѣховъ оудалѧти сѧ и впередь никакова зла не творити а
ѿц҃овъ дх҃овных заповѣди хранити и епїтемъи исправлѧти тѣмъ ѡчистити сѧ ѿ грѣха
и дш҃евнаѧ и телеснаѧ болезнь исцелити и бг҃а млстнва сотворити и всѧкомѹ
хрстїѧнїнѹ целити себѣ ѿ всѧких различьных недѹгъ дш҃евныхъ и телесныхъ и
дш҃етлѣнныхъ и болезненых страстей жити по заповедемъ гнсимъ и по ѿческомѹ
преданїю и по хрстиѧньскомѹ законѹ якоже в начале писано книги сеѧ ѿ первыѧ
главы всѧ пѧтьнадесѧт главъ и прочаѧ главы книги сеѧ такоже к҃ е глав внимати и
достоит творити ино и бг҃ѹ оугодит и дш҃ѹ сп҃сет и грѣха избѹдетъ и здравїе
полѹчитъ дш҃евное и телесное и вѣчных бл҃гъ наследникъ бѹдетъ а кто безстрашенъ
и бесчиненъ страхѹ бж҃їю не имѣетъ и воли бж҃їи не творит и законѹ хрстїѧньского
и ѿеческаго преданиѧ не хранит о цр҃кьви бж҃їи и ѡ цр҃ковномъ пѣнїи и ѡ
келеиномъ правиле и ѡ молитве и ѡ всѧкомъ славословїи бж҃їи не радитъ естъ и
пїет без воздержанїѧ и во ѡбьѧденїе и в пїѧньство и не в подобно времѧ и
законного жительства не хранит ндли и среды и пѧтка и празниковъ и великого
поста и бг҃родичьна без воздержанїѧ блѹдитъ и не в подобно врѣмѧ и чрезъ
естество и чрезъ законъ или ѿ жены блѹдѧтъ или содомъскїи грѣх содѣвают и всѧко
скаредїе творѧтъ и всѧкїе бг҃омѣрзские дѣла блѹдъ не чистотѹ сквернословїе и
срамословїе пѣсни бѣсовскїе бѹбны трѹбы сопѣли всѧко бѣсовское оугодїе и всѧкое
бесчинїе и бесстрашїе к семѹ ж чарованїе и волхвованїе и наоузы звездочетье
рафли алнамахи чернокнижье ворограи шестокрылъ стрелки громныѧ топорки оусовники
дна каменїе кости волшебныѧ ι иныѧ всѧкїѧ козьни бесовъскїѧ или кто
чародѣиствомъ и зелїемъ и коренїемъ и травами на смерть или на потворьство
ѡкормлѧетъ или бесовскими славами и мечтаньми и кѹдесом чарѹетъ на всѧкое зло и
на прелюбодеиство или кто кленет сѧ именемъ бж҃їимъ во лжѹ или клевещетъ на
дрѹга тѹтож прочти и к҃ д главѹ в тѣхъ во всѣх дѣлехъ и в обычеехъ и нравех
востаетъ в чл҃цехъ гордость ненависть злопомненїе гнѣвъ вражда ѡбида лжа татьба
клѧтъва срамословїе и сквернословие и чарованїе и волхваванїе смѣх кощѹны
ѡбьѧденїе пїѧньство безвременное и рано и поздно и всѧкаѧ злаѧ дѣла и всѧкїи
блѹдъ и всѧкаѧ нечистота ι бл҃гїи чл҃колюбецъ бг҃ъ не терпѧ в чл҃цехъ таких
ѕлыхъ нравовъ и ѡбычаевъ и всѧкїхъ неподобных дѣлъ якоже чадолюбивыи ѡтецъ
скорбьми сп҃саетъ и ко сп҃сенїю приводит показѹѧ и наказѹетъ за премногїѧ грѣхи
наша смерти же скорыѧ не предастъ не хощет см҃рти грѣшничи но ѡжидает покаѧнїѧ
еже ѡбратити сѧ и живѹ быти емѹ аще не ѡбратѧт сѧ и не кают сѧ ѿ злыхъ дѣлъ
наводит грѣхъ ради наших ѡвогда глад ѡво моръ ѡво пожаръ ѡво потопъ ѡво плененїе
и ѡ посеченїе ѿ поганых и градомъ разоренїе и цр҃квамъ бж҃їимъ и всѧкои ст҃ыни
потребленїе и всѧкомѹ стѧжанию расхищенїе ѡвогда ѿ црска гнѣва разграбленїе
имѣнїю и самомѹ казнь без мслти и поноснаѧ см҃рть и ѿ разбоиникъ и ѿ татеи
ѡкраденїе и ѿ сѹдеи продажа и мѹченїе ѡво бездождие ѡво безвременные дожди и
нестроиные лѣта и зима неѹгодна и лютые мразы и земли бесплодїе и всѧкомѹ
животномѹ скотѹ и зверемъ и птицамъ и рыбам и всѧкомѹ ѡбилию скѹдость родителемъ
и женѣ и чадомъ нѹжными и напрасными и съкорыми см҃ртьми лишенїе ѿ
многоразличных нѹжныхъ и тѧжкихъ недѹговъ страданїѧ и зле скончанїе и в покаѧнїе
и в чювьство и в страх не внидемъ видѧ таково праведного гнѣва бж҃їѧ наказанїе
за премногїѧ грѣхи наша и паки г҃ь наказѹѧ ны и ѡбращаѧ к покаѧнию якоже и
долготерпѣливаго ιѡва искѹшаѧ посылаѧ различныѧ скорби и болѣзьни и тѧжкїѧ
недѹги ѿ дѹхов лѹкавых мѹченїе тѣлѹ согнитїе костем ота ѡтокъ и ѡпѹхолъ на все
оуды проходом ѡбоимъ заклад и камень во оудахъ и глѹхота и слѣпота и нѣмоста в
оутробѣ терзанїе и блеванїе злое и на низъ во ѡба прохода кровь и гнои и
сѹхотнаѧ и кашель и главоболенїе и зѹбнаѧ болезнь и камчюгъ и френьчюги и
разслабленїе и трѧсенїе и всѧкїе тѧшкїе различньїе недѹги наказанїе гнѣва бж҃їѧ
и сїѧ всѧ своѧ грѣхи презрѣхомъ и в покаѧнїе не внидохомъ ничто же не
оуцѣломѹдри ни оустраши и не накажемъ сѧ ѡ семъ видѧ бж҃їе назанїе на себѣ и
болезни тѧшкїе ѡставѧ бг҃а создавшаго ны и млсти и прощенїе грѣховъ ѿ него не
требѹѧ еже злѣ содѣѧхомъ и пристѹпихомъ к нечистымъ бѣсомъ ѿ нихже ѿрекохомъ сѧ
во ст҃омъ крещенїи и всѣхъ делъ их и призываемъ к себѣ чародѣевъ и кѹдесниковъ и
волъхвовъ и всѧких мечетников и зелеиников и с кореньемъ ѿ нїхже чаемъ
дш҃етлѣнныѧ и временныѧ помощи и оуготоваемъ собѧ дїѧволѹ во дно адово во вѣки
мѹчити сѧ Ѽ безѹмнїи чл҃цы Ѡле неразѹмїѧ вашего не разсѹждаем своихъ грѣховъ за
што ны бг҃ъ наказѹетъ и не каем сѧ ѡ них и не престаемъ ѿ злобъ и ѡ всѧких
неподобныхъ дѣлъ не помышлѧемъ вѣчнаго но желаемъ тлѣннаго и временнаго
престаните ѿ ѕлобъ и ѿ всѧких дш҃етленных дѣлъ и ѡчистимъ себѣ истинным
покаѧнїемъ яко млстивъ г҃ь помилѹетъ ѿ грѣхъ и подастъ телесемъ здравие и дш҃амъ
спсенїе и вѣчных бл҃гъ не лишит аще кто потрѹдит сѧ в семъ вѣцѣ црства ради
нбснаго писано бо есть во ст҃омъ апсле многими скорбми подобаетъ намъ внити в
црство нбсное во ст҃омъ еѵглїи речено бысть оускїи и прискорбньїи пѹть вводѧи в
живот а широкїи и пространныи вводѧи в пагѹбѹ и паки рече г҃ь нѹжно есть црство
нбсное и нѹжницы восхищаютъ е к҃ д Ѡ неправедномъ житїи А кто не по бѕ҃ѣ живет
не по христїѧньскомѹ житїю чинит всѧкѹю неправдѹ и насїлие ι ѡбидѹ силно
ѡтоиметъ возмѧ не заплатит волокитою оуморитъ а молода чл҃ка во всемъ изобидит а
на сѹседьсьтве кто не добръ или в селѣ на своих хртїѧнъ или на приказе или на
власти дани тѧжкїѧ и всѧкїе оуроки незаконныѧ накладывает или чюжѹю нивѹ
попахалъ или лѣсъ посѣкъ или землю переѡралъ или лѹгъ перекосилъ или ловлю
рыбнѹю переловилъ или борти или перевесье и всѧкѹю ловлю и всѧкое оугодїе
неправдою и насилїемъ сотворит или ѡграбит или покрадет или розобьетъ или кого
чимъ поклепет или кого чимъ подкинет или чимъ ѡполичьнитъ или напрасно кого
продастъ или в работѹ неповинных лѹкавьствомъ или насилїемъ ѡхолопит или непрѧмо
сѹдитъ или неправено ѡбыскиваетъ или на кривѣ послѹшествѹетъ или кающим сѧ
немилостивъ или лошад или всѧкѹю животинѹ и всѧкое стѧжанїе и села или винограды
или дворы и всѧкое оугодїе силою ѿїмет или дешево в неволю кѹпит или
ябедничествомъ вытѧжет или корчемнымъ прикѹпомъ или лихвы и всѧкимъ лѹкавным
оухищренїемъ и неправедным собраниемъ или росты и насъпы и мыта всѧкїѧ
неподобныѧ дѣла блѹдъ нечистотѹ сквернословїе и срамословие и клѧтвопрестѹпленїе
ι ярость и гнѣвъ и злопамѧтство самъ гсдрь или гсдрѧ творѧт или дѣти их или люди
их или крестїѧне их а ѡни гсдри ѡ томъ не возбранѧют и не ѡборонѧют и оуправы не
дают прѧмои всѣ вкѹпѣ бѹдѹтъ во адѣ а здѣ проклѧти ино во всѣх тѣхъ плодех
неб҃лгословеных а от бг҃а не помилованъ а ѿ народа проклѧт а ѡбидимїи бг҃ѹ
вопиют а своей дш҃и на погибель а домѹ тщета и все проклѧтое а не бл҃гословеное
и носити и ясти и пити то все стѧжанїе и плоди не бж҃їи но бесовскїе низходѧтъ
во адъ живы дш҃а их тако творѧщих а ѿ нихъ всѧкого ѡбилїѧ и плодовъ ѿ таковых
непрїѧтна бг҃ѹ млстынѧ ни при животе ни по сьмерти аще хощете вѣчныѧ мѹки избыти
ѿдаи неправедное ѡбидимомѹ и каи сѧ вперед тако не творити со всеми своими еже
есть писано скоръ г҃ь на млсть свою истинно кающих сѧ приемлетъ и великимъ
грѣхомъ свободѹ дарѹетъ к҃ е Ѡ праведномъ житии аще кто по бѕѣ живет ι по
заповѣдемъ гнсимъ и по ѿческомѹ преданїю ι по хрстїѧньскомѹ законѹ аще ли
властелинъ сѹдит праведно и нелїцѣмѣрно всѣмъ равно богату ι оубогѹ и ближнемѹ и
далнемѹ доволни бѹдѹтъ оуроки праведными и творити Аще ли в селех такоже и во
граде и на сосѣдьствѣ хто добръ и оу своих хрстїѧнъ или на власти или на приказе
праведъныѧ оуроки в подобно времѧ емлет не силою и не грабленїем и не мѹченїемъ
а коли что не радило сѧ а заплатити не чим ι ѡнъ наровит а оу сѹсѣда или оу
своево хрстїѧнїна чево не достало на сѣмена или лошади или коровы нѣтъ или
гсдрьскїе дани не чимъ заплатить ино ево ссѹдити и подмочи а оу самого мало ино
занѧти а ѡ нихъ болезновати ѿ всеѧ дш҃а а ото всѧкаго ѡбидѧщаго беречи их в
правдѣ а сомомѹ и людемъ твоимъ ѿнюд никово ни в чемъ не ѡбидѣти ни в пашне ни в
земле ни в домашнемъ ни в какомъ запасе ни в животине и всѧкаго неправеднаго
стѧжанїѧ не желати бл҃гословлеными плоды и праведнымъ стѧжанїемъ жити подобаетъ
всѧкомѹ хрстїѧнинѹ и млстнѧ та ѿ праведных трѹдовъ и бг҃ѹ прїѧтна и мл҃итвѹ ихъ
бг҃ъ оуслышит и ѿ грѣховъ свободит и жизнь вѣчьнѹю дарѹетъ ѡ изоѡбилованїи
потребных понеже ѹбо исперва егда начинаше сѧ с꙽троити мѣсто то тогда многи
недостаткы бывахѹ лишенїе всѣх потребных послѣднѧго ради нестѧжанїѧ и конечнѧѧ
дѣлѧ пѹстоты еже не имѣти имъ ниѿкѹдꙋ же всѧкого ѹтѣшенїѧ но и прочїѧ всѧкїѧ
нѹжныѧ потребы ѿкѹдꙋ бо имѣти хотѧхѹ кое любо потребованїе елма ж пѹсто бѧше
мѣсто то и не бѣ тогда окрстъ мѣста того ни селъ близ ни дворовъ по мнѡга ж
времена и пѹти прос꙽тран꙽наго не бѧше к мѣстѹ томꙋ но нѣкоею ѹзскою и
прискоръбною тѣсною стезею аки беспѹтїем нѹжахѹ сѧ приходити к ним великїи ж и
широкїи пѹть вселюдскїи ѿдалече не приближаѧ сѧ мѣста того ведѧше сѧ ѡкрстъ же
манастырѧ того все пѹсто со всѧ с꙽траны лѣсове всюдꙋ пѹстынѧ пѹстыни в рѣснотѹ
нарицаше сѧ и сице жив꙽шимъ имъ дон꙽деже исполниша сѧ д҃нїе лѣт ꙗко мню множае
пѧти на десѧти паки же по дн҃ехъ не п꙽щѹю ꙗко во д҃нех кнѧженїѧ кнѧѕѧ великого
івана сн҃а иванѧ брата же симеѡнѧ тогда начаша приходити хрстїѧне и обходити
с꙽квоѕѣ всѧ лѣсы ѡны и возлюбиша жити тѹ и мнѡжес꙽тво людїи восхотѣв꙽ше начаша
со ѡба полы мѣста того садити сѧ и начаша сѣщи лѣсы ѡны ꙗко никомѹже возбранѧющѹ
имъ и сотвориша себѣ различныѧ мнѡгиѧ почин꙽цы преждереченнѹю исказиша пꙋстыню
не пощадѣша и сотвориша пꙋстыню ꙗко полѧ чиста мнѡга ꙗкож и н҃нѣ нами зрима сѹть
и составиша села и дворы мнѡги и насѣѧша села и сотвориша плѡд житенъ и ѹмножиша
сѧ ѕелѡ и начаша посѣщати и ѹчащати в꙽ манастырь приносѧще мнѡгоѡбразнаѧ и
мнѡгоразличнаѧ потребованїѧ имже нѣсть числа но мы до здѣ сїю рѣчь оставльше а
на предреченнѹю бесѣдꙋ обратим꙽ сѧ еже ѿ начат꙽ка слова начах повѣдовати ѡ
всѧцѣи хѹдости и ѡ недостатъцѣхъ нꙋжныхъ потребъ без них꙽же не мощно ѡбрѣсти сѧ
егда исперва начинаше сѧ создавати сѧ мѣсто то егда не мнѡжаишим братїѧмъ
живꙋщимъ в немъ егда немнѡѕи бѧхѹ приходѧщеи и приносѧщеи тогда на часте
скѹдости бывахѹ потребныхъ ꙗко мнѡгажды наѹтрїѧ и хлѣбѹ не ѡбрѣсти сѧ да кто
может и сказати недостат꙽кы быв꙽шаѧ прпдбномѹ ѿц҃ѹ нашемѹ сергїю исперва егда
начинаше сѧ с꙽троити сѧ мѣсто то ѡвогда ѹбо не достало хлѣба и мѹки и пшеницы и
всѧкогѡ жита иногда ж не достало масла и соли и всѧкого ꙗстїѧ брашен꙽наго овогда
ж не достало вина имже обѣднѧ слꙋжити и фемїѧнѹ имже кадити иногда же не достало
воскѹ имже свѣщи скати и поꙗхꙋ в нощи заѹтренюю не имꙋщи свѣщъ но токмо лѹчиною
березевою или сосновою свѣтѧхѹ себѣ и тѣмъ нѹжахѹ сѧ канонархати или по книгам
чести и сице совершахꙋ нощныѧ слꙋжбы своѧ прпдбныи же сергїи всѧкѹ нꙋжꙋ ѡнѹ и
теснотѹ и всѧкꙋ скꙋдость и недостаткы терпѧше со бл҃годаренїем ожидаѧ ѿ б҃га
богатыѧ млсти и слꙋчи сѧ во иное времѧ сицево искꙋшенїе Понеж со искѹшенїемъ
бывает и млсть бж҃їѧ нѣкогда не достало быс хлѣба и соли ѹ игѹмена но и во всем
манастыри быс ѡскѹдѣнїе всѣх брашенъ бѧше ж заповѣд прпдбнаго игѹмена къ всѣм
братїѧмъ сицева аще когда съключит сѧ таковое искѹшенїе или хлѣба не достанет
или бѹдет оскѹдѣнїе всѧкого брашна то не исходити того ради из манастырѧ в꙽ весь
нѣкѹю или в село и не просити ѹ мирѧн потребных телесных но сѣдѣти терпѣливе в꙽
манастырѣ и просити и ѡжидати млсти ѿ бг҃а да ꙗкоже братїѧмъ велѧше и заповѣдаше
сице пач и самъ сїѧ же творѧше и терпѧше и пребыс три дн҃и или четыре не ꙗдꙋщи
ничтоже минѹв꙽шим꙽ же тремъ д҃нем а четвертомꙋ наставлѧющꙋ и свитающꙋ взем
секирѹ прїиде ко единомѹ ѿ старецъ живѹщемꙋ в꙽ манастыри его емѹже имѧ данилъ и
рече емѹ слышах старче ꙗко хощеши сѣни создати пред кѣлїею си и азъ того ради
прїидох да рѹцѣ мои не праз꙽днѹета и созиждѹ ѧ тебѣ ѿвѣща данилъ и рече емѹ еи
ѕѣло хощѹ и имамъ из давна таковаѧ приготованїѧ но ѡжидаю древодѣли ѿ села тебѣ
чинити бою сѧ егда како великѹ м꙽здѹ возмеши ѿ мене рече же емѹ сергїи азъ не
ѕело велика возданїѧ требѹю ѿ тебе но имаши ли гнилыѧ хлѣбы ѕело бо хѡтѣнїемъ
восхотѣ ми сѧ ꙗсти таковыѧ хлѣбы иного же болѣ сего ничтоже не требѹю ни прошѹ ѿ
тебе мьз꙽довозданїѧ ѹ мене бо николиже ѡбрѣтают сѧ таковїи хлѣби а не гл҃и
старче еже ѡжидати тебѣ иного древодѣли мимо мене и кто есть тебѣ инъ сице
древодѣль ꙗкоже азъ старецъ ж данилъ изнесе емѹ решето хлѣбовъ гнилых с꙽крилевъ
гл҃ѧ аще сицевыѧ восхотѣ сѧ тебѣ вещи тои и се со тщанїемъ воздаю ти болѣ же
сего не имам ѿвѣща сергїи до сыти ми есть и се и довлѣет꙽ ми сїе преизлише но
ѡбаче снабди ѧ до девѧтаго часа азъ бо преже рѹцѣ мои не поработасте и преж
трꙋда мъзды не прїемлю и то рекъ препоꙗса чресла своѧ крѣпко и нача дѣлати и
тесати ѿ ѹтра до вечера и дъскы всѧ истеса такѡж и стол꙽бы издол꙽бе и поставль
бг҃ѹ помагающꙋ емꙋ сѣни согради до вечера и совръши ѧ поздѣ же сѹщи ꙗко в꙽
вечернюю годинꙋ данилъ старецъ паки изнесе емѹ решето хлѣбовъ ѹреченных цена
мзды его еже рѹцѣ его поработаста сергїи ж прїимъ сїѧ и предложи ѧ пред собою и
сотворь мл҃твѹ блгсви ѧ и нача ꙗсти с водою токмо а не бѣ варива ни соли ни
влаги и обое совокꙋпѧ и ѡбѣд и вечерю ꙗдѧше и нѣкоторым ѿ братїѧ видѧше сѧ ѿ
ѹстъ его ꙗко дымъ малъ исходѧщъ егда таковыѧ ꙗдѧше хлѣбы и тогда дрѹгъ дрѹгꙋ
преклонше сѧ г҃лхѹ воле братїе колико ес терпѣнїе мѹжа сего и воздержанїе его
ꙗко пребыс четыре дн҃и ничтож не ꙗдыи и на четвертыи сꙋщѹ поздѣ гнилым хлѣбом
алкотѹ свою ѹтѣшаше и ѹставлѧше и то же не даром хлѣбъ гнилыи но драгою цѣною
прекѹпивъ ꙗдѧше нѣкоторыи ж ѿ мних и поропта единъ брат тогда на сергїѧ не ꙗдоша
бо и по два дн҃и и оскор꙽биша сѧ не имѹще чтѡ в꙽кѹсити и прїидоша к немѹ и предъ
ним поимы и поносы творѧхѹ гл҃юще плѣсневїи хлѣби еще ли намъ в꙽ миръ не
исходити просити хлѣба се ѹбо на тя смотрихом ꙗкоже ѹчил ны еси и се тебе
слѹшающе нн҃ѣ ѹже ищезаем ѿ глада того ради ѹтро рано изыдем ѿ мѣста сего камо
кождо потребных ради да не паки возъвратим꙽ сѧ сѣмо ѹже не могѹще к томѹ терпѣти
бываемых недостат꙽ковъ и скѹдости здѣ не вси же пороптахѹ но нѣкоторыи брат
единъ ѿ них егоже ради и всю братїю созва видѣ бо ѧ ослабѣв꙽ша и ѡскорбив꙽ших꙽
сѧ прпдбныи сергїи малодш҃їе ихъ своим длъготерпѣнїем и кроткым обычаем и
тихостїю ис꙽правити хотѧ ѹчаше ѧ ѿ ст҃ых писанїи ѿ вет꙽хаго и новаго завѣта гл҃ѧ
въскѹю прискоръбни есте братїе въскѹю смѹщаете сѧ ѹповаите на бг҃а писано бо
есть возрите на первыѧ роды и видите кто ѹпова на бг҃а постыдѣ сѧ когда или кто
вѣрова гв҃и и посрамленъ быс или кто пребывъ въ с꙽трасѣ его ѡставленъ бысть или
кто призвавыи его и не ѹслышан и презрѣн быс ѿ него г҃летъ бо г҃ь не азъ ли есмь
податель пищам и житныѧ плоды износѧ и житница наполнѧѧ и кормитель всемꙋ мирꙋ и
питатель вселенныѧ даѧи пищѹ всѧкои плоти даꙗи пищꙋ имъ во бл҃го времѧ ѿверзаѧ
рѹкꙋ свою насыщаѧ всѧко животно бл҃говоленїѧ и въ еѵаглїи г҃ь рече ищете и
просите преже црствїѧ бж҃їѧ и правды его и сїѧ всѧ приложат сѧ вамъ возрите на
птица нбсныѧ ꙗко ни сѣют ни жнѹт ни з꙽бирают в꙽ житница но ѿц҃ъ нбсныи кормитъ ѧ
не паче ли васъ маловѣрїи терпѣти ѹбо терпѣнїѧ бѡ потреба есть въ терпѣнїи вашем
стѧжите дш҃а ваша претерпѣвыи бо до конца і сп҃сет сѧ и вы нн҃ѣ глада ради
ѡскорбисте сѧ еже на мало времѧ на искѹшенїе вамъ съключающе сѧ но аще
претерпите с вѣрою и со бл҃годаренїем то на ползѹ вамъ бѹдет искѹшенїе то и на
болшїи прибытокъ ѡбрѧщет сѧ понеже блгдть б҃жїѧ всѣм бываетъ не безъ искѹшенїѧ
ꙗкож в лѣс꙽твицы рече сѧ безъ искѹса злато не съвершает сѧ по скорби же радости
начаем сѧ послѣдꙋет꙽ бо скоръбным радос꙽тнаѧ вечеръ бо рече водворит сѧ плачь а
заѹтра радость и вы ѹбо н҃нѣ оскѹдѣнїе хлѣба имате и недостатокъ всѧкого брашна
днес имате а заѹтра ѹмноженїе брашенъ всѣх потребных и всѧкого ѡбилїѧ ꙗстьѧ и
питїѧ насладите сѧ тако бо вѣрѹю ꙗко не оставит бг҃ъ мѣста сего и живꙋщих в нем
и еще семѹ гл҃ющꙋ и се нѣцїи внезаапѹ потолкаша во врата вратар꙽ же скоро
приникнѹвъ скважнею и видѣ ꙗко принесено быс множс꙽тво брашенъ потребных и ѿ
радости и вратъ не ѿверзе бѣ бо приалченъ и обрати сѧ съ тщанїем скоро рища
притече къ прпдбномѹ сергїю повѣдаемѹ и гл҃ѧ ѿч҃е бл҃гослови и принесшаѧ хлѣбы
ꙗко мл҃твами твоими обрѣте сѧ множес꙽тво брашенъ потребных и се предстоѧт при
вратѣх прпдбныи же повелѣ гл҃ѧ скоро ѿверзите врата ꙗко да внидѹт внѹтрь и семѹ
быв꙽шѹ видѣша привезеное в꙽ манастырь брашно на колесницѣ и во вретищи и
прославиша бг҃а давъшаго имъ таковѹю пищѹ и вечерю стран꙽нѹ готовѹ сѹщѹ на земли
ꙗк да накормит ѧ и дш҃а алчющаѧ насытит препитати ѧ въ дн҃ь глада прпдбныи ж
сергїи повелѣ мнихом си призвати на ꙗдь привез꙽ших ꙗдь прирекъ имъ сице вы сами
алъчни сѹще насытите сытых до сытости накормите кормѧщих васъ напитаите питающих
вы и ѹчредите и почтите дѡстоини бо сѹть ѹчреженїѧ и почитанїѧ и самъ не преж
в꙽кѹси принесенаго емѹ готоваго брашна аще и ѕело алъченъ сыи но преж повелѣ
бити в꙽ било і вниде съ братїѧми въ цр҃ковь пѣт молебенъ и велико бл҃годаренїе и
бл҃гохваленїе в꙽сылаше къ бг҃ѹ не оставлѧющемꙋ на длъѕѣ рабъ своихъ терпѧщих его
ради и исшед изъ цр҃кви сѣде съ братїѧми на трапезѣ пред ними же и предложени
быша хлѣби оны новопринесеныѧ и новопеченыѧ прпдбныи же въставъ сотвори мл҃твѹ и
бл҃гослови и преломль и разделивъ вдасть чрънцем своимъ и ꙗдоша вси и насытиша
сѧ и прославиша бг҃а тако напитав꙽шаго ѧ бѧхѹ же хлѣби ѡны тепли сѹще и мѧк꙽цы
ꙗко ѡбычаи ес новепеченым быти и ꙗко нѣкотораѧ в них зелїѧ рас꙽творенна
бл҃гоѹхана сладость пос꙽тнѹю ꙗко мнѣти и ѿ сего имѣти ꙗвлѧюще и ꙗкож древле
іил҃ьтѧном нѣкогда в꙽ пѹстыни манна ѿ бг҃а посылаема бѧше о нихже рече дв҃дъ
проркъ и ѡдожди имъ маннѹ ꙗсти и хлѣбъ небсныи дасть имъ хлѣбъ агг҃льскїи ꙗде
чл҃къ брашно посла имъ до ѡбилїѧ и ꙗдоша и насытиша сѧ ѕелѡ и ꙗко не дѣланнаѧ в
рѣснотꙋ пища познаваше сѧ засылаема и се показа бг҃ъ прпдбномꙋ сергїю плод
терпѣнїѧ и воздержанїѧ его еже претерпѣ по четыре дн҃и пос꙽трада алъча и жажда
поеликѹ съ гладом борѧ сѧ терпѧше бг҃а ради ꙗкоже рече проркъ дв҃дъ терпѣнїе
ѹбогих не погибнетъ до конца трѹды плод своих снѣси блаженъ еси добро тебѣ бѹдет
за хлѣбы ѡны гнилыѧ таковое слад꙽кое бг҃ъ засылаше емѹ брашно в꙽ мѣсто гнилых не
гнилыѧ но новопеченыѧ сладкїѧ бл҃гоѹханныѧ въ тлѣнных мѣсто нетлѣнныѧ земных
бл҃гъ наслаженїе и то же точїю еще в꙽ настоѧщем вѣцѣ а в꙽ бѹдꙋщем вѣце въ земных
мѣсто нбснаѧ во временных мѣсто вѣчных бл҃гъ наслаженїе ꙗкоже рече апслъ ихже
око не видѣ и ѹхо не слыша и на срдце чл҃кѹ не възыде ꙗже ѹготова б҃гъ любѧщим
его и хранѧщим заповѣди его не точїю сергїю единомѹ но и всѧкомꙋ иже ѿ всеѧ дш҃а
возлюбив꙽шемꙋ бг҃а и творѧщемꙋ волю его и хранѧщим заповѣди его возданїе мнѡго
ꙗдѹщимъ ж имъ рече прпдбныи гдѣ есть ѡн꙽сица брат иже преже роп꙽ща рече
плѣснѣвїи хлѣби да видит нн҃ѣ и да разѹмѣет во истинѹ ꙗко не сѹть плѣсневи но и
ѕело сладцы и мѧк꙽цы а не ли помѧнѹ прорка гл҃юща зане пепелъ ꙗко хлѣб ꙗдѧх и
питїе мое с꙽ плачемъ рас꙽творѧх потом же в꙽зысканїю бывшꙋ чїи сѹть хлѣбы и гдѣ
есть принесеныѧ и кто ес пославыи и съзирахѹ сѧ промежи собою истѧзающе сѧ и
совос꙽прошающе сѧ мниси и никто ж ѹдобь можаше извѣсто ѹразѹмѣти бываемаго
дондеж прпдбныи вопросї ѧ гл҃ѧ не рѣхъ ли вамъ призовете ѧ ꙗсти и
прїпровадив꙽шаѧ намъ хлѣбы ѡны то гдѣ сѹть нн҃ѣ како не ѡбрѣтоша сѧ в началѣ
ꙗдꙋща с нами ѡни же рѣша мы ѹбо по словеси твоемѹ звахом ѧ и ѡ хлѣбех вопросихом
ꙗ г҃люще чїи сѹть хлѣби ꙗже сѣмо послаша сѧ с вами посланїи же рѣша онъсица
хрстолюбецъ богат ѕело живыи въ далнихъ с꙽транах посла на имѧ сергїево се иже с
нимъ живѹщими братїѧми паки же мниси по повелѣнїю сергїевꙋ на ѡбѣд позваша ѧ ѡни
же не рачиша но тщахѹ сѧ и нам ошес꙽твїе сотворити и тако изыдоша ѿ очїю их се
же быс дивно ꙗко тогда мниси не ѹвѣдаша ни разѹмѣша кто есть привезыи хлѣбы ѡни
кто ли есть пославыи ѧ токмо пришед꙽ше къ игꙋменѹ дивлѧхѹ сѧ гл҃юще ѡч҃е како
п꙽шеничнїи хлѣбї и с маслом и съ зелїемъ ѹтворени сѹть тепли а не ѿ близ
привезени сꙋще на дрꙋгїи же дн҃ь такожде мнѡжес꙽тво потребных привезено бысть въ
манастырь и ꙗстїѧ и питїѧ паки же на третїи дн҃ь ѿ иноѧ с꙽траны по томѹж ѡбразѹ
привезено бысть ꙗкож преди сказахомъ игѹмен꙽ же сергїи сїѧ видѣвъ и слышав꙽ со
всѣми братїѧми прослави бг҃а гл҃ѧ видите ли братїе како ти промышленикъ всѣх
бг҃ъ не оставитъ мѣста сего ниже ѡставлѧет рабъ своих соиночьс꙽твꙋющих живѹщих
на мѣсте семъ работающихъ емѹ дн҃ь и нощъ и терпѧщих с вѣрою и со блг҃одаренїемъ
поминаше же братїѧм старецъ ѡно слово еже ѿ павла апсла реченное имѹще пищѹ и
одеждѹ сими доволни бѹдем а ничим же пещи сѧ неполезными но паче ѹповати и
възирати къ бг҃ѹ могѹщемѹ кормити нас и одѣвати и ѡ всемъ промышлѧти нами и ѿ
него ѡжидати потребных добрых и полезныхъ дш҃ам и тѣломъ нашим и молимъ бг҃а и
да тои промышлѧет намъ наипаче надѣем сѧ на нь присно иже бо древле іил҃ьтескїѧ
люди таковііѧ жестокїѧ и непокоривыѧ толикїѧ тысѹща в꙽ пѹстыни таже и послѣді
немало мнѡжес꙽тво препитавыи до сытости ѡдожди имъ маннѹ ꙗсти и хлѣбъ нбсныи
дастъ имъ хлѣб агг҃льскии ꙗде чел҃къ просиша и прїидоша крастели и ѡдожди на нѧ
ꙗко прах плоти и ꙗко песокъ моръскїи и птица пернатыѧ и ѧдоша и насытиша сѧ ѕѣло
самъ нн҃ѣ тои нами бѹдет промышлѧи ниже бо силою немощнѣиши нынѣ ниже ѡ еже
промышлѧти лѣнивїиши бысть но ꙗкож преже древле тако и нн҃ѣ нам всегда мощенъ ес
пищѹ подаѧти ѿтолѣ же ѹбо мниси навыкоша прочее не стѹжати си въ скорби и въ
теснотѣ елижды аще когда слѹчит сѧ каѧ теснота или скѹдость или недостат꙽кы
потребных но все терпѧхѹ со ѹсердїемъ и с вѣрою надѣющеи сѧ на г҃а бг҃а залѡгъ
имꙋще преподобнаг ѿц҃а нашегѡ сер꙽гїѧ послухѡвъ ли не будеть а будеть кунъ г҃
гр҃и то ити ѥму про своѣ куны ротѣ будеть ли боле кунъ то речи ѥму тако
промиловал сѧ ѥси оже еси не ставꙇл послуховъ ѹставъ волдимѣр всеволдича
володимѣръ всеволѡдичь по ст҃ополцѣ созва дружину свою на берестовѣмь ратибора
киѥвьскѡ тысѧчьскогѡ прокѡпью бѣлогородьскѡгѡ тысѧчьскѡго станислава
переꙗславьскогѡ тысѧчьскогѡ нажира мирослава ꙇванка чюдиновича ѡлгѡва мужа и
ѹставили до третьꙗгѡ рѣза оже ѥмлеть въ треть куны аже кто возметь два рѣза то
то ѥму взѧти исто паки ли возметь три рѣзы то иста ѥму не взѧти аже кто ѥмлеть
по і҃ кунъ ѿ лѣта на гривну то тогѡ не ѿмѣтати аже котѡрыи купець истопить сѧ
аже котѡрыи купець кдѣ любо шедъ съ чюжими кунами истопить сѧ любо рать возметь
ли ѡгнь то не насилити ѥму ни продати ѥгѡ но како начнеть ѿ лѣта платити тако же
платить зане же пагуба ѿ ба҃ ѥсть а не виноватъ ѥсть аже ли пропиѥть с или
пробиѥть а в безумьи чюжь товаръ испортить то како любо тѣмъ чии то товаръ ждуть
ли ѥму а своꙗ ꙇмъ волѧ продадѧть ли а своꙗ имъ волѧ о долзѣ аже кто мнѡгимъ
долженъ будеть а пришедъ госпѡдь изъ иногѡ города или чюжеземець а не вѣдаꙗ
запустить за нь товаръ а опѧть начнеть не дати гости кунъ а первии должебити
начнуть ѥму запинати не дадуче ѥму кунъ то вести и на торгъ продати же и ѿдати
же первоѥ гостины кѹны а домашнимъ что сѧ останеть кунъ тѣм же сѧ подѣлѧть паки
ли бдуть кнѧжи куны то кнѧжи куны первоѥ взѧти а прѡкъ в дѣлъ аже кто мнѡго рѣза
ималъ не ꙇмати тому аже закупъ бѣжить аже закупъ бѣжить ѿ господы то обель идеть
ли искать кунъ а ꙗвленѡ хѡдить ꙇли ко кнѧзю или къ судиꙗмъ бѣжить обиды дѣлѧ
своѥгѡ гн҃а то про то не рѡбѧть ѥгѡ но дати ѥмѹ правдѹ о закупѣ же аже ѹ гсна
ролеиныи закупъ а погубить вѡискии кѡнь то не платити ѥму но ѥже далъ ѥму гснъ
плугь и борону ѿ негѡ же купу ѥмлеть то то погубивше платити аже ли гснъ ѥго
ѿслеть на своѥ орудьѥ а погибнеть без негѡ то тогѡ ѥму не платити о закупѣ ж аже
изъ хлѣва выведуть то закупу того не платити но же погубить на поли и въ дворъ
не вженеть ꙇ не затворить кдѣ ѥму гснъ велить или орудьꙗ своꙗ дѣꙗ а тогѡ
погубить то то ѥмѹ платити въ лѣт҃ ҂ѕ҃ ѱ҃ л҃ ѕ поиде антонии архѥпс҃пъ
новгородьскꙑи на хѹтино къ ст҃мѹ сп҃сѹ по своѥи воли тог҃же лѣт҃ придоша ѥмь
воѥватъ въ ладозьскоѥ озѣро в лодкахъ и приде на спс҃въ дн҃ь вѣс҃ въ новгородъ
новгородци же въсѣдавъше въ насадꙑ въгрѣбоша в ладогѹ съ кн҃зьмь ꙗрославомь
володислав҃ посадник҃ ладозьскꙑи съ ладожанꙑ не ждѧ новгородьць гони сѧ в
лодиꙗхъ по нихъ въ слѣдъ кде они воюють и постиже ꙗ и би сѧ с ними и бꙑс҃ нощь и
ѿстѹпиша въ островълець а ѥмь на брѣзѣ съ полон[о]мъ воѥвали бо бѧхѹ около озера
на исадѣхъ и олоньсь тоиже нощи просивъше мира и не да имъ посадник҃ съ ладожанꙑ
а они исѣкше полонъ всь а сами побегоша на лѣсъ лодкꙑ пометавъше пѣши мног҃ ихъ
тѹ паде а лодкꙑ ихъ ижгоша новгородьци же стоꙗвъше въ неве неколїко дн҃ии
створиша вѣче и хотѣша ѹбити сѹдимира и съкрꙑ и кн҃зь въ насаде ѹ себе ѿтоле
въспѧтиша сѧ въ новъгородъ ни ладожанъ ждавъше послѣдь же оставъше сѧ ижерѧне
оставъше сѧ ѹстрѣтоша ихъ бегающе и тѹ ихъ избиша мног҃ а прокъ ихъ разбеже сѧ
кѹдꙑ кто видѧ нъ тѣхъ корѣла кде обидѹче въ лѣсе ли вꙑводѧче избиша бе бо ихъ
пришло творѧхѹ ҂в҃ или боле б҃ъ вѣсть а то все мрт҃во томьж҃ лѣт҃ кнѧзь ꙗрославъ
преж҃ сеи рати поиде въ пльсковъ съ посадникомь иванкомь и тꙑсѧчьскꙑи вѧчеслав҃
и слꙑшавше пльсковицї ꙗко идеть к нимъ кн҃зь и затвориша сѧ въ городѣ не пѹс҃ша
к собѣ кн҃зь же постоꙗвъ на дубровнѣ въспѧти сѧ в новъгород҃ промъкла бо сѧ
вѣсть бѧше си въ пльскове ꙗко везеть оковꙑ хотѧ ковати вѧцьшеѥ мѹж҃ и пришьдъ
створи вѣче въ влд҃чьнї дворѣ и реч҃ ꙗко не мꙑслилъ ѥсмь до пльсковичь грѹба
ничегоже нъ везлъ ѥсмь бꙑлъ въ коробьꙗхъ дарꙑ паволокꙑ и овощь а они мѧ
обьщьствовали и положи на нихъ жалобѹ велику тъгда ж҃ приведе пълкꙑ ис
переꙗславлѧ а рекѧ хочю ити на ригу и сташа около городища шатрꙑ а инии въ
славнѣ по дворомъ и въздорожиша все по търгѹ и хлѣбъ и мѧса и рꙑбꙑ и ѿтолѣ ста
дороговь куплѧхѹ хлѣбъ по в҃ кѹнѣ а кадь ржи по г҃ грв҃нѣ а пшеницю по е҃ грв҃нъ
а пшена по з҃ грв҃нъ и так҃ ста по г҃ лѣт҃ тож҃ слꙑшавъше пльсковици ꙗко привед҃
ꙗрослав҃ пълкꙑ ѹбоꙗвше сѧ тог҃ възѧша миръ съ рижанꙑ новгородъ вꙑложивъше а
рекѹче то вꙑ а то новгородьци а намъ не надобе нъ оже поидѹ на насъ тъ вꙑ намъ
помозите и они рекоша так҃ бѹди и поꙗша ѹ нихъ м҃ мѹж҃ въ талбѹ новгородци же
ѹвѣдавъше рекоша кн҃зь насъ зоветь на ригѹ а хотѧ ити на пльсковъ тъгда же кн҃зь
посла мишю въ пльсковъ река поидите съ мною на пѹть а зла до васъ ѥсмь не
мꙑслилъ никотораго же а тѣхъ ми вꙑдаите кто мѧ обадилъ къ вамъ и рекоша
пльсковици приславъше грьчина тобе сѧ кнѧже кланѧѥмъ и брат҃и новгородьцемъ на
пѹть не идемъ а брат҃и своѥи не вꙑдаѥмъ а с рижанꙑ ѥсме миръ взѧли къ колꙑваню
ѥсте ходивъше серебро поимали а сами поидосте в новъгородъ а правдꙑ не створи с҃
города не взѧсте а ѹ кѣси також҃ а ѹ медвѣже головѣ також҃ а за то нашю брат҃ю
избиша на озѣрѣ а инии повѣдени а вꙑ роздравше та прочь или ѥсте на нас҃ ѹдѹмали
тъ мꙑ противѹ васъ съ ст҃ою бц҃ею и съ поклономъ то вꙑ лѹче насъ исѣчите а женꙑ
и дѣти поѥмлете собе а не лѹче погании тъ вамъ сѧ кланѧѥмъ новгородьци же кн҃зю
рекоша мꙑ бе своѥꙗ брат҃ѧ бес пльсковиць не имаѥмъ сѧ на ригѹ а тобе сѧ кн҃же
кланѧѥмъ много же кн҃зь нѹдивъ и не ꙗша сѧ по пѹть тъгда же кн҃зь ꙗрославъ пълкꙑ
своꙗ домовь посла пльсковїци же тъгда бѧхѹ подъвегли нѣмьци и чюдь лотꙑголѹ и
либь и ѿпѹс҃ша ꙗ опѧт҃ а тѣхъ кто ималъ придатъкъ ѹ ꙗрослав҃ вꙑгнаша исъ
пльскова поидите по кн҃зи своѥмь намъ ѥсте не брат҃ꙗ тъгда же ꙗрослав҃ поиде съ
кнѧгꙑнею из новагорода переꙗславлю а новѣгородѣ остави в҃ сн҃а своꙗ феодора и
альѯандра съ федоромь даниловицемь съ тиуномь ꙗкимомь тоиж҃ осени наиде дъжгь
великъ и дн҃ь и ночь на гж҃ькинъ дн҃ь оли и до никулина дн҃и не видѣхомъ свѣтла
дн҃и нї сѣна людьмъ бѧше лзѣ добꙑти нї нивъ дѣлати тъгдаж҃ оканьнꙑи диꙗволъ
испьрва не хотѧи добра родѹ чл҃вчю и завидѣвъ ѥмѹ зане прогонѧшеть ѥго нощнꙑмъ
стоꙗниѥмь пѣниѥмь и мл҃твами и въздвиже на арсениꙗ мѹж҃ кротка и смерена крамолѹ
велику простѹю чѧдь и створше вѣче на ꙗрослали дворе и поидоша на владꙑцьнь
дворъ рекѹче тог҃ дѣлѧ стоить тепло дълго вꙑпровадилъ антониꙗ влд҃ку на хѹтино а
самъ сѣлъ давъ мьздѹ кнз҃ю и акꙑ злодѣꙗ пьхающе за воротъ вꙑгнаша малѣ ѹблюде
б҃ъ ѿ смр҃ти затвори сѧ въ црк҃ви ст҃ѣи софии иде на хѹтино а заꙋтра въвѣдоша
опѧть антониꙗ архѥпс҃па и посадиша с нимь в҃ мѹжа ꙗкѹна моисѣѥвицѧ микифора
щитник и не до сꙑти бꙑ зла нъ ѥще боле тог҃ възмѧте сѧ всь городъ и поидоша съ
вѣца въ орѹжии на тꙑсѧчьского вѧцеслава и розграбиша дворъ ѥго и брат҃ ѥго
б҃ѹслава и андреичевъ влд҃цнѧ стольника и дв҃дковъ софиискаго и сѹдимировъ а на
дѹшильцѧ на липьньскаг҃ старос҃у тамо послаша грабитъ а самого хотѣша повѣсити
нъ ѹскоци къ ꙗрослав҃ а женѹ ѥго ꙗша рекѹче ꙗко ти на зло кн҃зѧ водѧть и бъс҃
мѧтежь въ городѣ вѣликъ тоиже осѣни бꙑс҃ вода велика въ вълховѣ поима около
озера сѣна и по волхову тъгда помьрзъшю озѣрѹ и стоꙗвшю г҃ дн҃и и въздре ѹгъ
вѣтръ изламавъ вънесе все въ вълхово и въздрѣ ѳ҃ городьнь великаго моста и
принесе къ питбѣ подъ ст҃ꙑи николѹ и҃ городьнь въ ноць а ѳ҃.ю рознес҃ мс҃цѧ
декабрѧ въ и҃ дн҃ь на ст҃го патапиꙗ не хотѧшеть бо б҃ъ видѣти кръвопролитїꙗ въ
брат҃и ни диꙗволѹ радости дати радѹѥть бо сѧ оканьнꙑи о кръвопролитии брат҃ни нъ
изволи бл҃гꙑи б҃ъ тако бꙑти тъгда отѧшатѧша тꙑсѧчьскоѥ ѹ вѧчеслава и даша борисѹ
нѣгочевичю а къ кн҃зю послаша къ ꙗрослав҃ на томъ поѥди к намъ забожницьѥ ѿложи
сѹдьѥ по волости не слати на всѣи воли нашеи и на вьсехъ грамотахъ ꙗрославлихъ
тꙑ нашь кн҃зь или тꙑ собе а мꙑ собе тоиже зимѣ побѣже федоръ даниловиць съ
тиѹномь ꙗкимомь поимъше съ собою в҃ кнѧжичѧ федора и альѯандра сꙑропѹс҃нꙑꙗ нед҃
въ ѹторник҃ в ночь тъгда же новгородци рѣша дажь что зло съдѹмавъ на ст҃ѹю софїю
а побеглъ а мꙑ ихъ не гонилї нъ брат҃ю свою ѥсме казнили а кн҃зю ѥсме зла не
створили никотораго же да оно имъ б҃ъ и крс҃тъ чс҃тьнꙑи а мꙑ собѣ кн҃зѧ
промꙑслимъ и цѣловаша ст҃ѹю бц҃ю ꙗко бꙑтї всемъ одинакꙑмъ и послаша по михаила
въ цѣрниговъ хота станимировицѧ гаврилѹ на лѹбѧници и бꙑша смольньскѣ и не пѹс҃
ихъ кн҃зь смольньскꙑи по наѹцению ꙗрославлю и пѹти заꙗша всѧ нъ оже б҃ъ по насъ
кто на нꙑ и ѹвѣдавъ михаилъ ꙗко приꙗти сѹть посли новгородьстии въ смольньскѣ бѣ
бо тъгда въ брꙑнѹ съ снм҃ь и поиде въ рзѣхъ на тържькъ и приде на вьрьбницю въ
тържькъ и ради бꙑша людьѥ вси въ лѣт҃ ҂ѕ҃ ѱ҃ л҃ з приде кн҃зь михаилъ ис
чѣрнигова въ новъгородъ по велицѣ дн҃и фоминѣ нед҃ исходѧче и ради бꙑша
новгородци своѥмѹ хотѣнию и цѣлова крс҃тъ на всѣи воли новгородьстѣи и на всѣхъ
грамотахъ ꙗрославлихъ и вда свободѹ смьрдомъ на е҃ лѣт дании не платити кто
сбежалъ на чюжю землю а симъ повеле къто сде живеть како ѹставили переднии кн҃зи
тако платите дань а на ꙗрослалихъ любъвницехъ поимаша новгородци кѹнъ много и на
городищанохъ а дворовъ ихъ не грабѧче и даша на великꙑи мостъ въ тож҃ лѣт҃
заложиша великꙑи мостъ вꙑше стараго моста тъгдаж҃ ѿѧша посадничьство ѹ иванка ѹ
дъмитровицѧ и даша вънездѹ водовикѹ а иванкѹ даша тържькъ иде на тържькъ и не
приꙗша ѥго новоторожьци и ѿтѹдѹ иде къ ꙗрославѹ томьж҃ лѣт҃ реч҃ кн҃зь михаилъ
се ѹ васъ нѣтѹ влд҃кꙑ а не лѣпо бꙑти градѹ семѹ безъ влд҃цѣ оже б҃ъ казнь свою
възложилъ на онтониꙗ а вꙑ сочите таковаго мѹж҃ въ попѣхъ ли в ꙑгѹменехъ ли въ
череньцихъ ли и рекоша нѣкотории кнз҃ю ѥсть чьрньць дьꙗконъ ѹ стг҃о георгиѧ
именьмь спиридонъ достоинъ ѥсть того а инии осафа ѥпс҃па володимирьскаго
велꙑньскаг҃ а дрѹзии грьцина кого дас҃ митрополитъ тотъ намъ оц҃ь и реч҃ кн҃зь
михаилъ да положимъ г҃ жрѣбьꙗ да которꙑи б҃ъ дас҃ь намъ и положиша на ст҃ѣи
трѧпѣзѣ имена напис҃вшѣ и послаша из гридьницѣ влд҃цьне кнѧжицѧ ростислав҃
изволи б҃ъ слѹж҃телѧ собе и пастѹха словесьнꙑхъ овьчь новѹгородѹ и всѣи области
ѥго и вꙑꙗ сѧ спуридонь и послаша по нь въ манастꙑрь и приведъше посадиша и въ
дворѣ дондеже поиде кꙑѥвѹ ставитъ с҃ томьж҃ лѣт҃ поиде кн҃зь михаилъ въ
цьрниговъ къ брат҃и поимѧ съ собою новгородце б҃ѹслав҃ гориславицѧ сбꙑслава
ꙗкѹнковицѧ домаша твьрдиславицѧ глѣба посадниць сн҃ъ михаилка микифорови[ц]
михалѧ прикѹпова а сн҃а своѥго ростислава остави новѣгородѣ а мнѣ реч҃ даи б҃ъ
исправити правда новгородьскаꙗ тоже ѿ вас҃ поꙗти сн҃а своѥго и посла къ ꙗрославѹ
нездилѹ прокшиницѧ иванка тудорковицѧ река ѿстѹпи сѧ волока и что ѥсть
новгородьскаго за тобою силою ѥси зашьлъ а крс҃тъ цѣлѹи и реч҃ ꙗрослав҃ тог҃ не
ѿстѹпаю а крьс҃ не цѣлѹю вꙑ собе а ꙗ собе и дьрьжа послꙑ все лѣт҃ томьж҃ лѣт҃
поиде спиридонъ кꙑѥвѹ ставитъ с҃ къ митрополитѹ декѧбрѧ въ з҃і тоиже зимѣ
придоша литва и воѥваша любне и моревѹ и серегеръ и гониша сѧ по нихъ новгородци
и ѹгонивше ихъ и биша а полонъ ѿѧшѧ всь мс҃цѧ генврѧ въ лѣт҃ ҂ѕ҃ ѱ҃ л҃ и трѧсе
сѧ землѧ въ пѧтък҃ по велицѣ дн҃и е҃ нед҃ въ обѣдъ а инии ѹже бѧхѹ ѿобѣдали то
же брат҃ѥ не на добро на зло грѣхъ дѣлѧ нашихъ б҃ъ намъ знамениꙗ кажеть да
бꙑхомъ сѧ покаꙗли ѿ грѣхъ нашихъ коликѹ б҃ъ наведе на нꙑ смр҃ть тои веснꙑ да то
мꙑ видѧще не разѹмѣхомъ своѥꙗ погꙑбели нъ скорѣиши бꙑхомъ на зло тогож҃ лѣт҃
слн҃че помьрце маиꙗ въ д҃і на стг҃о сидора въ ꙋторк҃ въ срьдъ ꙋтра и бꙑ акꙑ въ
е҃ ноции мс҃ць и опѧт҃ наполни сѧ и ради бꙑхомъ небози тог҃же мс҃цѧ въ ѳ҃і на
сборъ ст҃хъ оц҃ь т҃ и и҃і приде архѥпс҃пъ спуридонъ в новъгородъ поставленъ ѿ
митрополита кюрила поставленъ бꙑс҃ поп҃мъ въ сꙑропѹс҃ю нед҃ архѥпс҃помъ по
чс҃тѣи нед҃ на сборъ въ тож҃ лѣ҃ кн҃зь михаилъ створи пострѣгꙑ снв҃и своѥмѹ
ростислав҃ новегородѣ ѹ ст҃ѣи софии и ѹꙗ влас҃ архепс҃пъ спиридон и посади ѥго
на столѣ а самъ поиде въ цьрниговъ томьж҃ лѣт҃ роспрѣ сѧ степанъ твьрдиславиць
съ водовїкомь иванке тимошкиниць по степанѣ и биша иванка паробчи посадници то
ж҃ бꙑс҃ на городищи а заѹт҃ створи вѣцѣ на посадник҃ на ѧрослали дворѣ и поиде
на дворъ ѥго и розграбиша и посадник҃ же опѧт҃ възъвари городъ вьсь и сменъ
борис҃виць на иванка и на ꙗкима влѹнковицѧ и на прокшю лашнева поидоша съ вѣчѧ и
мног҃ дворовъ розграбиша а волоса блѹткиницѧ на вѣчи ѹбиша реч҃ посадник҃ тꙑ ѥси
мои дворъ хотелъ зажечи а пропрокшинъ дворъ зажгоша а ꙗкимъ бежа къ ꙗрославѹ а
инии схорониша сѧ нъ и тѣхъ ѹротївше пѹс҃ша а иванка после имъш҃ ѹби водовикъ
въвьргошь въ волхово тог҃же б҃ъ видѧ наша безакониꙗ и брт҃оненавидениѥ и
непокорениѥ дрѹг҃ къ дрѹг҃ и зависть и крс҃тмь вѣрѧще сѧ въ лжю ѥгоже анг҃ли не
могѹть зрѣти и мног҃очити крꙑлꙑ закрꙑвають с҃ тог҃же мꙑ въ рѹк҃хъ дьржаще
сквѣрньнꙑ ѹстꙑ цѣлѹѥмъ и за то б҃ъ на нас҃ поганꙑꙗ навѣдѣ и землю нашю пѹс҃
положиша а иноѥ сами не блюдѹче без милости истерѧхомъ свою влас҃ и так҃ бꙑс҃
пѹс҃ и тако нꙑ г҃ь б҃ъ възда по дѣломъ нашимъ изби мразъ на въздвижениѥ
чс҃тььнаг҃ хс҃а обильѥ по волости нашеи и ѿтолѣ горе ѹстави с҃ велико почахомъ
кѹпити хлѣбъ по и҃ ку[нъ а ржи кадь по к҃ грв҃нъ а въ дворехъ по пол҃ л҃ а
пшеницѣ по м҃ грв҃нъ а пшена по н҃ а овсѣ по г҃і грв҃н и разиде сѧ грд҃ъ нашь и
волость наша и полни бꙑша чюж҃ град҃ и странꙑ брат҃ѥ нашеи и сестръ а останъкъ
почаша мерети и кто не просльзить сѧ о семь видѧще мьртвьцѧ по ѹличамъ лежаща и
младѣнцѧ ѿ пьсъ изедаѥмꙑ и въложи б҃ъ въ срд҃це бл҃гоѥ створити архепс҃пу
спуридонѹ и постави скѹделницю ѹ стх҃ъ апос҃лъ въ ꙗмѣ на просьскои ѹлици и
пристави мѹжа бл҃га смерена именьмь станила возити мьртвьцѧ на кони кде обидѹце
по городѹ и так҃ бес престани по всѧ дни влачаше и наполни до вьрха иже бꙑс҃ в
неи числомь ҂г҃ и л҃ на тѹж҃ зимѹ поиде кнѧжиць ростислав҃ съ посадник҃мь
вънездомь на тържькъ мс҃цѧ декаб҃ въ и҃ въ нед҃ а заѹтра ѹбиша смена борисовицѧ
въ ѳ҃ а домъ ѥго всь розграбиша и села а женѹ ѥго ꙗша а самого погрѣбоша ѹ стг҃о
гюргѧ въ манастꙑри так҃же и водовиковъ дворъ и села и брат҃ его михалѧ и
даньслав҃ и борисовъ тꙑсѧчьскаго и творимириць инꙑхъ много дворовъ а водовикъ то
зло ѹслꙑшавъ побеже съ торжькѹ съ брат҃ѥю и борис҃ тꙑсѧчьскꙑи и новотържьчи къ
михаилѹ въ цьрниговъ и даша посадничьство степанѹ твьрдиславичю а тꙑсѧчьское
миките петриловицю а добꙑтъкъ сменовъ и водовиковъ по стомъ розделиша они
трѹдиша с[ѧ събирающе а си въ трѹдъ ихъ вънидоша о так҃вꙑх бо рече дх҃ъ ст҃[ꙑ]и
събираѥть а нѣ вѣс҃ комѹ сбирает҃ а кнѧжицю ростислав҃ пѹт҃ показаша с торожкѹ
къ оцв҃и въ цьрниговъ как҃о оц҃ь твои реклъ бꙑлъ въсѣсти на коне на воинѹ съ
въздвижениꙗ и крс҃тъ цѣловалъ а се ѹже микулинъ дн҃ь съ нас҃ крс҃тное челованиѥ
а тꙑ поиди прочь а мꙑ собе кн҃зѧ промꙑслимъ и послаш҃ по ꙗрослав҃ на всеи воли
новгородьстѣи ꙗрослав҃ же въбързѣ приде въ новъгородъ мс҃цѧ декаб҃ въ л҃ и
створи вѣцѣ и цѣлова ст҃ѹю бц҃ю на грамотахъ на всѣхъ ꙗрослалихъ и сѣдѣвъ в҃
нед҃ иде опѧт҃ въ переꙗслаль поꙗ съ собою мѹж҃ новгородьскꙑꙗ моложьшаꙗ а сн҃а
своꙗ в҃ посади новѣгородѣ феодора и ольѯандра тоиже зимѣ въвѣдоша съ хѹтина ѿ
стг҃о сп҃са арсѣниꙗ игѹмена мѹж҃ кротка и смерена кн҃зь ꙗрослав҃ влд҃ка
спуридонъ и всь новгородъ и даша игѹменьство ѹ стг҃о георгиꙗ а савѹ лишиша
посадиша и въ келии и разболе сѧ лежавъ ѕ҃ нед҃ и прѣстави сѧ марта въ е҃і въ
сѹб҃ предъ обедьнею и так҃ погрѣбенъ бꙑс҃ игѹменомь арсѣниѥмь и всѣю брат҃ѥю а
даи б҃ъ млт҃ва ѥго ст҃аѧ всѣмъ крс҃тьꙗномъ и мнѣ грѣшномꙋ тимофѣю понаманарю
бѧшеть бо мѹж҃ бл҃гъ кротъкъ съмѣренъ и незлобивъ покои б҃ъ дш҃ю ѥго съ всѣми
правьднꙑими въ црс҃твии нбс҃нѣмь мꙑ же на прѣднеѥ възвратимъ сѧ на горкѹю и
бѣднѹю памѧт҃ тоꙗ веснꙑ что бо рещи или что глт҃и о бꙑвшеи на нас҃ ѿ б҃а казни
ꙗко инии простаꙗ чадь рѣзахѹ люд҃ живꙑꙗ и ꙗдѧхѹ а инїи мьртваꙗ мѧс҃ и трѹпиѥ
обрѣзающе ꙗдѧхѹ а друзии конинѹ псинѹ кошкꙑ нъ тѣхъ осочивъше тако творѧхѹ
овъихъ огньмь ижгоша а дрѹгꙑхъ осѣкоша инꙑхъ извѣшаша ини же мъхъ ꙗдѧхѹ ѹшь
соснѹ корѹ липовѹ и листъ ильмъ кто что замꙑслѧ а инии пак҃ злии члв҃ци почаша
добрꙑхъ люд҃и домꙑ зажїгати кде чююче рожь и так҃ разграбливахѹть имениѥ ихъ въ
покаꙗниꙗ мѣс҃ злоѥ и горцѧиши того бꙑхомъ на зло а видѧще предъ очима нашима
гневъ бж҃ии мьртвьци по ѹчамъ и по търгѹ и по мостѹ по великомѹ ѿ пьсъ изедаѥмꙑ
оже не можахѹ погрѣбати и поставиша дрѹгѹю скѹдьлницю на поли коньць чюдиньчевѣ
ѹлици и бꙑс҃ та пълна в нѣиже числа нѣс҃ а г҃тьюю поставиша на колѣни за стм҃ь
рожьствомъ и та ж҃ бꙑс҃ пълна въ неиже числа нѣс҃ то ж҃ бꙑ намъ все видѧще предъ
очима лѹчьшимъ бꙑти мꙑ же бꙑхомъ пѹщьши брат҃ брат҃ не съжалѧшеть сѧ ни оч҃ь
сн҃ови ни мт҃и дъчери ни сѹсѣдъ сѹсѣдѹ не ѹламлѧше хлѣба не бꙑс҃ млс҃ти межи
нами нъ бѧше тѹга и печаль на ѹличи скърбь дрѹгь съ дрѹгомъ дома тъска зрѧще
дѣтии плачюще хлѣба а дрѹгаꙗ ѹмирающа и кѹплѧхомъ по грв҃нѣ хлѣб҃ и по болшю а
ржи д҃.ю час҃ кади кѹплѧхомъ по грв҃нѣ серѣбра и даꙗхꙋ оц҃и и мт҃ри дѣт҃ своѥ
одьрень ис хлѣба гостьмъ се же горе бꙑс҃ не въ нашеи земли въ одинои нъ по всеи
облас҃ рѹс҃стѣи кромѣ кꙑѥва одиного и тако нꙑ б҃ъ възда по дѣломъ нашимъ посем
паки меня ꙇз мн҃тря водили пѣшева на патриарховъ двор по прежнему ростяня руки ꙇ
стязав ся много со мною паки ѿвели так же таже въ никитин дн҃ь со кр҃ты ходъ а
меня паки противъ кр҃тов везли на телѣге ꙇ привезли к соборной црк҃ви стрич меня
так же ꙇ держали на пороге в обѣдню долго гд҃рь сошел с мѣста ꙇ приступя к
патриарху упросил у нево ꙇ не стригше ѿвели в приказ сибирскои ꙇ ѿдали дьяку
третяку башмаку что н҃нѣ с нами стражет же за православную вѣру саватеи старецъ
сидитъ в земляной тюрмѣ у сп҃са на новомъ спаси ево г҃и ꙇ тогда мнѣ добро дѣлал
и колико дорогою было нужды тово всево говорить много развѣ малое помянут
протопопица родила младенца болную в телѣге ꙇ потащили до тоболска три тысящи
верстъ нд҃ль с тринатцеть волокли телѣгами и водою ꙇ санми половину пути
архиепскпъ симеѡнъ сибирскои тогда добръ был а н҃не учинил ся ѿступникъ устроилъ
меня в тоболске к мѣсту тутъ живучи у цр҃кви великия беды постигоша мя пятья
слова гдр҃вы сказывали на меня в полтара годы ꙇ един нѣкто двора архиеписпля
дьякъ ꙇван струна тот и дш҃ею моею потряс сице влдка сьехал к москвѣ а ѡнъ без
нево научением бѣсовским и кознями напалъ на меня цр҃кви моея дьяка антония
захотѣлъ мучит напрасно ѡн же антон утече у него ꙇ прибѣжал ко мнѣ во цр҃ковъ
ꙇван же струна собрав ся с людми во ин дн҃ь прїиде ко мнѣ во цр҃квь а я пою
вечерню ꙇ вскоча во цр҃квь ухватил антона на крылосѣ за бороду а я в то время
затворил двери и замкнулъ никово не пустилъ в цр҃квь ѡдин ѡнъ струна вертит ся
что бѣсъ во црквѣ ꙇ я покиня вечерню со антономъ посадя ево на полу ꙇ за мятеж
цркв҃ной постегалъ ременемъ нарочито таки а прочїи чл҃вѣкъ з дватцеть вси
побѣгоша гоними дхом ꙇ покаяние принявъ ѿ струны к себѣ ѿпустил ево паки
сродницы же ево попы ꙇ чернцы вес град возмутили како бы меня погубит ꙇ в
полнощи привезли сани ко двору моему ломили ся в ызбу хотя меня взяв в воду
свести ꙇ бжїимъ страхом ѿгнани быша ꙇ вспят побѣгоша мучил ся я ѿ них бѣгаючи с
мс҃цъ таино ꙇное в цр҃квѣ начюю ꙇное уиду к воеводѣ княиня меня в сундукъ
посылала я де батюшко нат тобою сяду какъ де придут тебя ꙇскат к намъ ꙇ воевода
ѿ нихъ мятежниковъ боял ся лишо плачетъ на меня глядя я уже ꙇ в тюрму просилъ ся
ино не пустят таково то время было провожал меня много матѳеи ломковъ ꙇже и
митрофан в чернцах именуем на москвѣ у павла митрополита ризничим был как стригъ
меня з дьяконом аѳонасемъ тогда в сибири при мнѣ добръ был а ѡпослѣ проглотил
ево дьявол ѿступил же ѿ вѣры таже приехал с москвы ареп҃ипъ ꙇ мнѣ мало мало
лехче стало правилною виною посадил ево струну на чепь за сие чл҃вѣкъ нѣкїи з
дочерью кровосмѣшение сотворилъ а ѡнъ струна възявъ с мужика полтину не наказавъ
ѿпустил ꙇ влдка ево за сие сковат приказал ꙇ мое дѣло тут же помянулъ ѡн же
струна ушел к воеводамъ в приказ ꙇ сказалъ слово ꙇ дѣло гдр҃во на меня ѿдали ево
сн҃у боярскому лутчему петру бекѣтову за приставъ увы петру погибел пришла
подумавъ архиепскпъ по правилам за вину кровосмѣшения стал струну проклинат в
цр҃квѣ петръ же бекѣтов в то время браня архиепскпа ꙇ меня ꙇзшедъ ꙇс цр҃кви
взбѣсил ся ꙇдучи ко двору ꙇ падъ ꙇздше горкою смертию умре мы же со влдкою
приказали ево среди улицы вергнути ѱом на снедѣние да же гражданя ѡплачют ево
согрѣшение ꙇ сами три дни прилѣжне бж҃тву стужали ѡб нем да же ѿпустит ся ему в
д҃нь века ѿ гд҃а жалѣя струны таковую пагубу приял ꙇ по трех днех тѣло его сами
чстнѣ погребли полно тово говорить плачевнова дѣла посем указ пришел велено меня
ꙇс тоболска на лѣну вести за сие что браню ѿ писания и укаряю никона еретика в
то же время пришла с москвы грамотка ко мнѣ два брата жили кои у цр҃я в верху
умерли з женами ꙇ дѣтми и многия друзя и сродники померли жо в мор излиял бг҃ъ
фиял гыѣва ярости своея на всю рускую землю за раскол цр҃квныи да не захотѣли
ѡбразумит ца говорилъ прежде мора нероновъ цр҃ю ꙇ прорицал три пагубы моръ мечь
разделение вся сия збыло с во дн҃и наша а ѡпосле ꙇ самъ милои принужденъ трема
перъсты крестит ца таково то попущено дѣиствоват антихристову духу по гд҃ню
речению аще возможно ему прелстити ꙇ избранныя ꙇ всяк мняи ся стояти да блюдет
ся да ся не падет што тово много ꙇ говорить того ради неѡслабно ꙇща правды всяк
моли ся х҃у а не дряхлою дш҃ею ѡ вѣре прилежи так не покниет бг҃ъ писанное
внимаи се полагаю в сиѡнѣ камень претыканию и камен соблазну вси бо не сходящїи
ся с нами ѡ нем претыкают ся или соблажняют ся разумѣш ли сие камень хс҃ а сиѡнъ
црк҃вь а блазнящїи ся похотолюбцы ꙇ вси ѿступницы временных ради ѡ вѣчном не
брегутъ просто молыт дьяволю волю творят а ѡ хвѣ повелѣнїи не радят но аще кто
преткнет ся ѡ камен сеи сокрушит ся а на нем же камен падет сотрыетъ его внимаи
ко гораздо и слушаи что пророкъ говорит со апт҃лом что жорновъ дурака в муку
перемелет тогда узнаетъ всяк высокосердечныи какь скакат по холмам перестанет
сирѣчь ѿ всѣхъ сихъ упразнит ся полно тово паки стану говорит какъ меня по
грамотѣ ꙇс тоболска повезли на лѣну а егда въ енисѣискъ привезли другои указ
пришел велено в дауры вести тысящъ з дватцеть ѿ москвы и болши будет ѿдали меня
аѳонасю пашкову ѡнъ туды воеводою посланъ ꙇ грѣхъ ради моихъ суровъ ꙇ
безчл҃вѣчен чл҃вѣкъ бъет безпрестанно людеи и мучит ꙇ жжетъ ꙇ я много
розговаривал ему да и сам в руки попал а с москвы ѿ никона ему приказано мучит
меня поехали из енисѣиска егда будем в тунгуске рекѣ бурею дощеникъ мои в воду
загрузило налилъ ся среди реки полон воды и парус изорвало ѡдны полубы наверху а
то все в воду ушло жена моя робятъ кое какъ вытаскала наверхъ а сама ходит
простоволоса в забытїи ума а я на н҃бо глядя кричю г҃и спаси г҃и помози ꙇ бж҃иею
волею прибило к берегу нас много ѡ том говорить на другом дощенике двухъ чл҃вѣкъ
сорвало ꙇ утонули в водѣ ѡправя ся мы паки поехали впред егда приехали на
шаманскои порогъ на встрѣчю нам приплыли люди а с ними двѣ вдовы ѡдна лѣтъ въ ѯ
а другая и болши пловутъ пострищи ся въ мн҃трь а ѡнъ пашков сталъ их ворочат ꙇ
хощет за муж ѿдат и я ему сталъ говорить по правилам не подобает таковых за мужъ
дават ѡн же ѡсердя с на меня на другомъ пороге стал меня ꙇз дощеника выбиват
еретикъ де ты для де тебя дощеник худо идетъ поди де по горам а с казаками не
ходи горе стало горы высокие дебри непроходимые утес каменнои яко стена стоит ꙇ
поглядѣть заломя голову в горах тѣхъ ѡбрѣтают ся змеи великие в них же витают
гуси и утицы перие красное тамо же вороны черные а галки сѣрые измѣнено при
руских птицах имѣютъ перие тамо же ѡрлы ꙇ соколы ꙇ кречата ꙇ курята ꙇндѣиские ꙇ
бабы ꙇ лебеди ꙇ иные дикие многое множество птицы разные на тѣхъ же горах
гуляютъ звѣри дикие козы и олени ꙇ зубри ꙇ лоси ꙇ кабаны волки ꙇ бараны дикие во
ѡчию нашу а взят нелзя на тѣ же горы пашковъ выбивал меня со звѣрми витат ꙇ аз
ему малое писанеице послал сице начало чл҃вѣче убои ся бг҃а сѣдящаго на
херувимѣхъ ꙇ призирающаго в безны его же трепещутъ нб҃о ꙇ земля со чл҃вѣки и вся
тварь токмо ты ты един презираеш и неудобство к нему показуеш ꙇ прочая там
многонко писано а се бегутъ чл҃вѣкъ с пятдесят взяли мои дощеник ꙇ помчали к
нему версты с три ѿ него стоялъ я казакам каши с маслом наварил да кормлю их ꙇ
онѣ бѣдные и едят и дрожатъ а иные плачютъ глядя на меня жалѣя по мнѣ егда
дощеникъ привели взяли меня палачи привели передъ него ѡн же и стоит и дрожитъ
шпагою потъперши с начал мнѣ говорит поп ли ты ꙇли роспоп и я ѿвѣщал аз есмъ
аввакумъ протопоп что тебѣ дѣло до меня ѡн же рыкнувъ яко дивїй звѣрь ꙇ ударил
меня по щоке ꙇ паки по другои ꙇ в голову еще ꙇ збилъ меня с ногъ ухватил у слуги
своево чеканъ и трижды по спинѣ лежачева зашибъ ꙇ разболокши по той же спинѣ
семъдесят два удара кнутом палач бъет а я говорю г҃и ꙇс҃е х҃е сн҃е бж҃їи помогаи
мнѣ да тожъ да тожъ говорю так ему горко что не говорю пощади ко всякому удару
ги҃ ꙇс҃е х҃е сн҃е бж҃їи помогаи мнѣ да ѡ серединѣ тои вскричалъ я полно бит тово
такъ ѡнъ велѣлъ перестать ꙇ я промолыл ему за что ты меня бьеш вѣдаеш ли ꙇ ѡнъ
паки велѣлъ бит по бокам спустили я задрожалъ да и упал и ѡн велѣлъ в казенной
дощеник ѿтащит сковали руки ꙇ ноги ꙇ кинули на беть ѡсень была дождь на меня
шелъ и в побои и в нощь как били так не болно было с молитвою тою а лежа на умъ
взбрело за что ты сн҃е бжїи попустил таково болно убит тово меня я веть за вдовы
твои сталъ кто дастъ судию между мною и тобою когда воровалъ ꙇ ты меня такъ не
ѡскоръблялъ а н҃нѣ не вѣмъ что согрѣшил быт то доброй чл҃вѣкъ другои фарисеи
погибелныꙇ сн҃ъ з говенною рожею праведником себя наменилъ да со влдкою что ꙇевъ
непорочнои на судъ да иевъ хотя бы ꙇ грѣшенъ ино нелзя на него подивить внѣ
закона живыи писания не разумѣлъ в варъваръскои землѣ живя аще и того же рода
авраамля но поганова колѣна внимаи ꙇсаакъ авраамович роди сквернова ꙇсава ꙇсавъ
роди рагуила рагуилъ роди зара зара же праведнаго иева вотъ смотри у ково иеву
добра научит ца всѣ прадеды идолопоклонники ꙇ блудники были но ѿ твари бг҃а
уразумевъ живы праведныи непорочно и въ язвѣ лежа ꙇзнесе гл҃ъ ѿ недоразумѣния ꙇ
простоты сердца ꙇзведыи мя ꙇс чрева мт҃ре моея кто дастъ судию между мною ꙇ
тобою яко тако наказуеши мя ни аз презирѣхъ сироты ꙇ вдовицы ѿ ѡстрига ѡвець
моихъ плещи нищих ѡдѣваху ся ꙇ сниде бг҃ъ к нему ꙇ прочая а я таковая же
дерзнухъ ѿ коего разума родих ся во цр҃квѣ на законѣ почиваю писанием ветхаго и
новаго закона ѡгражденъ вожда себя помышлаю быти слепымъ а самъ ослѣпъ извнутръ
какъ дощеник отъ не погряз со мною cтало у меня в тѣ поры кости те щемить ꙇ жилы
те тянут ꙇ сердце зашло с да и умирать стал воды мнѣ в ротъ плеснули так
вздохнул да покаялъ ся пред влдкою да и ѡпят перестало все болѣть на утро кинули
меня в лотку и напред повезли егда приехали к порогу падуну болшому река ѡ томъ
мѣсте шириною с версту три залавка гораздо круты аще не воратами што попловет
ꙇно в щепы изломает меня привезли под порог сверху дождь ꙇ снѣгъ на плечах ѡдно
каѳтанишко накинуто просто льетъ по спинѣ ꙇ по брюху вода нужно было гораздо ꙇз
лотки вытащил по каменью скована ѡколо порога тово тащили да уж к тому не пеняю
на спасителя своего но пророком ꙇ апт҃лом утѣшаю ся в себѣ говоря сн҃е не
пренемогаи наказаниемъ гд҃ним ниже ѡслабѣи ѿ него обличаем его же любит бг҃ъ
того ꙇ наказует биет же всякаго сн҃а его ж приемлет аще наказание терпите тогда
яко сн҃омъ ѡбрѣтает ся вамъ бг҃ъ аще ли без наказания приѡбщаете ся ему то
выблядки а не сн҃ове есте таж привезли в брацкои ѡстрог и кинули в студеную
тюрму соломки дали немношко сидѣл до филипова посту в студенои башне там зима в
те поры живет да бг҃ъ грѣлъ и без платья всяко что собачка в соломе лежу на
брюхе на спинѣ тои нелзя было коли покормят коли нѣтъ есть тово послѣ побои тѣхъ
хочет ся да вет су неволя то есть как пожалуют дадутъ да безчинники ругали с
надо мною ꙇногда ѡдново хлѣьца дадутъ а иногда ветчинки ѡдное не варенои ꙇногда
масла коровья без хлѣба же я таки что собака так и емъ не умывалъ ся веть да и
кланяти ся не смогъ лише на кр҃тъ хв҃ъ погляжу да помолитвую караулщики по пяти
чл҃вѣкъ ѡдал стоят щелька на стенѣ была собачка ко мнѣ по вся дни приходила да
поглядит на меня яко лазаря во гною у вратѣхъ богатаго ѱи ѡблизаху гнои его
ѿраду ему чинили тако ꙇ я со своею собачкою поговаривал а чл҃вѣцы далече ѡкрестъ
меня ходят и поглядѣть на тюрму не смѣютъ мышеи много у меня было я их скуфьею
бил и батошка не дали блох да вшеи было много хотѣлъ на пашкова кричать прости
да сила бж҃ия возбранила велено терпѣть в шестую нд҃лю послѣ побои перевелъ меня
в теплую избу и я тутъ с аманатами ꙇ с собакам зимовал скован а жена с дѣтми
верстъ з дватцет была сослана ѿ меня баба ея ѯенья мучи браня зиму ту там в
мѣсте пустом сн҃ъ иванъ еще не велик былъ прибрел ко мнѣ побыват послѣ хв҃а
ржт҃ва и пашков велѣлъ кинуть в студеную тюрму гдѣ я преже сидѣлъ робячье дѣло
замерзъ было тутъ сутки сидѣлъ да и ѡпят велѣлъ к матерѣ протолкат я ево и не
видал приволок ся руки ꙇ ноги ѡзнобил на весну паки поехали впред все разорено ꙇ
запас ꙇ ѡдежда и кн҃ги все растащено на баикалове море паки тонул по рекѣ по
хилку заставилъ меня лямку тянуть ѕѣло нуженъ ходъ ею былъ и поесть нѣколи было
нежели спат целое лѣто били с против воды ѿ тяготы водяныя в осен у людеи стали
ꙇ у меня ноги пухнут ꙇ животъ посинялъ а на другое лѣто ꙇ умират стал ѿ воды два
лѣта бродилъ в водѣ а зимами волочил ся за волоки чрез хрепты на том же хилъке в
трете тонул барку ѿ берегу ѿторвало людские стоятъ а меня понесло жена ꙇ дѣти
ѡстали с на берегу а меня сам другъ с кормщиком понесло вода быстрая
переворачивает баръку вверхъ дном и паки полубами а я на неи ползаю ꙇ кричю
влдчице помози упование не погрузи иное ноги в водѣ а иное выползу наверхъ несло
с версту и болши да переняли все розмыло до крохи из воды вышедъ смею с а люди
те ѡхаютъ гладя на меня плате то по кустам вѣшаютъ шубы шелковые ꙇ кое какие
бездѣлицы тои было много еще в чемоданах да в сумах с тѣхъ мѣстъ все перегнило
наги стали а пашковъ меня же хотѣлъ бит ты де надъ собою делаеш на смѣхъ и я су
в кустъ зашедъ ко бц҃е припалъ влдчице моя прест҃ая бц҃е уими дурака тово ꙇ такъ
спина болитъ такъ бц҃а свѣтъ ꙇ уняла стал по мнѣ тужить доехали до иръгеня ѡзера
никыты се же быс исходѧщю лѣту ҂ѕ҃ х҃ д҃ индикта д҃ на полы пооученьѥ Азъ худыи
дѣдомъ своимъ ярославомъ блгвлснымъ славнымъ наречнѣмь въ крщ҃нїи василии
русьскымь именемь володимиръ ѡц҃мь възлюбленымь и мт҃рью своею мьномахы и
хсьяных людии дѣлѧ колико бо сблюдъ по млтси своеи и по ѡтни млт҃вѣ ѿ всхѣ бѣдъ
сѣдѧ на санех помыслих в дш҃и своеи и похвалих б҃а иже мѧ сихъ дн҃евъ грѣшнаго
допровади да дѣти мои или инъ кто слышавъ сю грамотицю не посмѣите сѧ но ѡмуже
любо дѣтии моихъ а приметь е в срдце своѥ и не лѣнити сѧ начнеть такоже и
тружати сѧ первое б҃а дѣлѧ и дш҃а своѥя страх имѣите б҃ии в срдци своемь и
млтсню творѧ неѡскудну то бо ѥсть начатокъ всѧкому добру аще ли кому не люба
грамотицѧ си а не поѡхритають сѧ но тако се рекуть на далечи пути да на санех
сѣдѧ безлѣпицю си молвилъ оусрѣтоша бо мѧ слы ѿ бртая моея на волзѣ рѣша потъсни
сѧ к нам да выженемъ ростиславича и волость ихъ ѿимем иже ли не поидеши с нами
то мы собѣ будем а ты собѣ и рѣхъ аще вы сѧ и гнѣвате не могу вы я ити ни кртса
переступити и ѿрѧдивъ я вземъ псалтырю в печали разгнухъ я и то ми сѧ вынѧ вскую
печалуѥши дш҃е вскую смущаеши мѧ и прочая и потомь собрах словца си любая и
складохъ по рѧду и написах аще вы послѣднѧя не люба а переднѧя приимаите вскую
печална ѥси дш҃е моя вскую смущаѥши мѧ оупова на б҃а яко исповѣм сѧ ѥму не
ревнуи лукавнующимъ ни завиди творѧщимъ безаконье зане лукавнующии потребѧт сѧ
терпѧщии же гса ти ѡбладають землею и еще мало и не будеть грѣшника взищеть
мѣста своѥго и не ѡбрѧщеть кротции же наслѣдѧть землю насладѧть сѧ на множьствѣ
мира назираеть грѣшныи праведнаго и поскрегчеть на нь зубы своими гсь же посмѣет
сѧ ему и прозрить яко придеть дн҃ь ѥго ѡружья извлекоша грѣшьници напрѧже лукъ
свои истрѣлѧти нища и оубога заклати правыя срцдмь ѡружье ихъ внидеть в срцдѧ
ихъ и луци ихъ скрушат сѧ луче ес праведнику малое паче б҃атства грѣшных многа
яко мышца грѣшных скрушит сѧ оутвержаеть же праведныя гсь яко се грѣшници
погыбнут праведныя же милуя и даеть яко блг҃ословѧщии ѥго наслѣдѧт землю
кленущии же ѥго потребѧт сѧ ѿ гса стопы члв҃ку исправѧт сѧ ѥгда сѧ падеть и не
разбьеть с яко гсь подъемлеть руку ѥго оунъ бѣх и сстарѣх сѧ и не видѣхъ
праведника ѡставлена ни сѣмени ѥго просѧща хлѣба весь дн҃ь милует и в заимъ
даеть праведныи и племѧ его блгслвно будет оуклони сѧ ѿ зла створи добро взищи
мира и пожени и живи в вѣкы вѣка внегда стати члвк҃мъ оубо живы пожерли ны быша
внегда прогнѣвати сѧ ярости ѥго на ны оубо вода бы ны потопила помилуи мѧ б҃е
яко попра мѧ члв҃къ весь дн҃ь борѧ сѧ стужи ми попраша мѧ врази мои яко мнози
бурющи сѧ со мною с выше возвеселит сѧ праведник и егда видить месть руцѣ свои
оумыеть в крови грѣшника и реч оубо члв҃къ аще есть плодъ праведника и есть ѹбо
б҃ъ судѧи земли измии мѧ ѿ врагъ моихъ б҃е и ѿ встающих на мѧ ѿими мѧ избави мѧ
ѿ творѧщих безаконье и ѿ мужа крови спс҃ мѧ яко се оуловиша дш҃ю мою и яко гнѣвъ
въ ярости ѥго и животъ в воли ѥго вечеръ водворит сѧ плачь а заѹтра радос яко
лучьши млсть твоя паче живота моѥго и оустнѣ мои похвалита тѧ яко блгвслю тѧ в
животѣ моемь и ѡ имени твоемь въздѣю руцѣ мои покры мѧ ѿ соньма лукаваго и ѿ
множьства дѣлающих неправду възвеселите сѧ вси праведнии срцдмь блгсвлю гса на
всѧко времѧ воину хвала ѥго и прочая Якож бо василии оучаше собравъ ту ѹноша
дш҃а чтсы нескверньни телеси худу кротку бесѣду и в мѣру слово гсне яди питью
бесъ плища велика быти При старых молчати прмд҃рыхъ слушати старѣишимъ покарѧти
сѧ с точными и меншиими любовь имѣти без луки бесѣдующе а много разумѣти не
сверѣповати словомь ни хулити бесѣдою не ѡбило смѣяти сѧ срамлѧти сѧ старѣиших к
женам нелѣпымъ не бесѣдовати долу ѡчи имѣти а дш҃ю горѣ пребѣгати не стрѣкати
оучить легкых власти ни в кую же имѣти еже ѿ всхѣ чсть аще ли кто васъ можеть
инѣмъ оуслѣти ѿ б҃а мьзды да чаѥть и вѣчных блг҃ъ насладит сѧ ѡ влчдце бц҃е ѿими
ѿ оубогаго срцда моѥго гордость и буесть да не възношю сѧ суѥтою мира сего в
пустошнѣмь семь житьи наоучи сѧ вѣрныи члв҃че быти бл҃гочтсно дѣлатель наоучи сѧ
по еванг҃льскому словеси ѡчима оуправленье языку оудержанье оуму смѣренье тѣлу
порабощенье гнѣву погубленье помыслъ чстъ имѣти понужая сѧ на добрая дѣла гса
ради лишаѥмъ не мьсти ненавидимъ любо гонимъ терпи хулимъ моли оумертви грѣхъ
избавите ѡбидима судите сиротѣ ѡправдаите вдовицю придѣте да сожжемъ сѧ гл҃ть
гсь аще будут грѣси ваши яко ѡброщени яко снѣгъ ѡбѣлю я и прочее восияеть весна
постная и цвѣтъ покаянья ѡчистимъ собе братья ѿ всѧкоя крови плотьскыя и дш҃вныя
свѣтодавцю вопьюще рцѣмъ слава тобѣ члв҃колюбче По истинѣ дѣти моя разумѣите
како ти ѥсть члв҃колюбець б҃ъ милостивъ и премлтсвъ мы чл҃вци грѣшни суще и
смр҃тни то ѡже ны зло створить то хощемъ и пожрети и кровь ѥго прольяти вскорѣ а
гсь нашь владѣя и животомъ и смрт҃ью согрѣшенья наша выше главы нашея терпить и
пакы и до живота нашего яко ѡц҃ь чадо свое любѧ бья и пакы привлачить е к собѣ
такоже и гсь нашь показал ны есть на врагы побѣду г҃·ми дѣлы добрыми избыти ѥго
и побѣдити ѥго покаяньемъ слезами и млстнею да то вы дѣти мои не тѧжька заповѣдь
б҃ья ѡже тѣми дѣлы г҃·ми избыти грѣховъ своихъ и цртсвия не лишити сѧ а б҃а дѣлѧ
не лѣните сѧ молю вы сѧ не забываите г҃·х дѣлъ тѣхъ не бо суть тѧжка ни
ѡдиночьство ни чернечьство ни голодъ яко инии добрии терпѧть но малым дѣломь
оулучити млтсь б҃ью что есть члв҃къ яко помниши и Велии ѥси гси и чюдна дѣла
твоя никак же разумъ члвчскъ не можеть исповѣдати чюдсе твоихъ и пакы речмъ
велии еси гси и чюдна дѣла твоя и блгсвно и хвално имѧ твое в вѣкы по всеи земли
иже кто не похвалить ни прославлѧеть силы твоея и твоих великых чюдес и добротъ
оустроеных на семь свѣтѣ како нб҃о ѹстроено како ли солнце како ли луна како ли
звѣзды и тма и свтѣ и землѧ на водах положена гси твоимъ промыслом звѣрье
розноличнии и птица и рыбы оукрашено твоимъ промыслом гси и сему чюду дивуемъ сѧ
како ѿ персти создавъ члв҃ка како ѡбрази розноличнии въ члвч҃скыхъ лицих аще и
весь миръ совокупить не вси въ ѡдинъ ѡбраз но кыиже своимъ лиць ѡбразом по б҃ии
мдрсти и сему сѧ подивуемы како птица нбсныя изъ ирья идут и первѣе наши руцѣ и
не ставѧт сѧ на ѡдинои земли но и силныя и худыя идут по всѣмъ землѧмъ бж҃иимь
повелѣньемь да наполнѧт сѧ лѣси и полѧ все же то далъ б҃ъ на оугодье члв҃комъ на
снѣдь на веселье велика гси млтсь твоя на нас яже та оугодья створилъ ѥси члв҃ка
дѣлѧ грѣшна и ты же птицѣ нбнсыя оумудрены тобою гси егда повелиши то вспоють и
члв҃кы веселѧть тобе и егда же не повелиши имъ языкъ же имѣюще ѡнемѣють а блгснъ
ѥси гси и хваленъ зѣло всѧка чюдса и ты доброты створивъ и здѣлавъ да иже не
хвалить тебе гси и не вѣруѥть всѣм срцдмь и всею дш҃ею во имѧ ѡц҃а и сн҃а и
ст҃го дх҃а да будеть проклѧтъ си словца прочитаюче дѣти моя бжствная похвалите
б҃а давшаго нам млсть свою и се ѿ худаго моѥго безумья наказанье послушаите мене
аще не всего приїмете то половину аще вы б҃ъ оумѧкчить срцде и слезы своя
испустите ѡ грѣсѣх своих рекуще якож блудницю и разбоиника и мытарѧ помиловалъ
ѥси тако и нас грѣшных помилуи и в цр҃кви то дѣите и ложа сѧ не грѣшите ни ѡдїну
же ночь аще можете поклонити сѧ до земли а ли вы сѧ начнеть не мочи а трижды а
того не забываите не лѣните сѧ тѣмь бо ночным поклоном и пѣньем члв҃къ побѣжает
дьявола и что въ дн҃ь согрѣшить а тѣмъ члв҃къ избываеть аще и на кони ѣздѧче не
будеть ни с кым ѡрудья аще инѣх млт҃въ не оумѣете молвити а гси помилуи зовѣте
бес престани в таинѣ та бо ѥсть млт҃ва всхѣ лѣпши нежели мыслити безлѣпицю ѣздѧ
всего же паче оубогых не забываите но елико могуще по силѣ кормите и придаваите
сиротѣ и вдовицю ѡправдите сами а не вдаваите силным погубити члв҃ка ни права ни
крива не оубиваите ни повелѣваите оубити ѥго аще будеть повиненъ смр҃ти а дш҃а
не погублѧѥте никакоя же хсьяны рѣчь молвѧче и лихо и добро не клените сѧ бм҃ь
ни хртсите сѧ нѣту бо ти нужа никоеяже аще ли вы будет крстъ целовати к братьи
или г кому а ли оуправивъше срдце свое на немже можете оустояти тоже цѣлуите и
цѣловавше блюдѣте да не приступни погубите дш҃ѣ своеѣ еппсы и попы и игумены с
любовью взимаите ѿ них блгслвнье и не оустранѧите сѧ ѿ них и по силѣ любите и
набдите да приимете ѿ них млт҃ву ѿ б҃а паче всего гордости не имѣите в срцди и
въ оумѣ но рцѣмъ смр҃тни ѥсмы днсь живи а заоутра в гробъ се все чстны ѥси вдалъ
не наше но твое поручил ны ѥси на мало дн҃ии и в земли не хороните то ны ѥсть
великъ грѣхъ Старыя чти яко ѡц҃а а молодыя яко братью в дому своемь не лѣните сѧ
но все видите не зрите на тивуна ни на ѡтрока да не посмѣют сѧ приходѧщии к вам
и дому вашему ни ѡбѣду вашему На воину вышедъ не лѣните сѧ не зрите на воеводы
ни питью ни ѣденью не лагодите ни спанью и сторожѣ сами нарѧживаите и ночь
ѿвсюду нарѧдивше ѡколо вои тоже лѧзите а рано встанѣте а ѡружья не снимаите с
себе вборзѣ не розглѧдавше лѣнощами внезапу бо члв҃къ погыбаеть лжѣ блюди сѧ и
пьяньства и блуда в томъ бо дш҃а погыбаеть и тѣло куда же ходѧще путемъ по
своимъ землѧмъ не даите пакости дѣяти ѡтрокомъ ни своимъ ни чюжимъ ни в селхѣ ни
в житѣх да не клѧти вас начнуть куда же поидете идеже станете напоите накормите
оуне ина и боле же чтите гость ѿкуду же к вам придеть или простъ или добръ или
солъ аще не можете даромъ брашном и питьемь ти бо мимоходѧчи прославѧть человѣка
по всѣм землѧм любо добрым любо злымъ болнаго присѣтите надъ мертвецѧ идѣте яко
вси мертвени ѥсмы и члв҃ка не минѣте не привѣчавше добро слово ѥму дадите жену
свою любите но не даите имъ надъ собою власти Се же вы конець всему страхъ бж҃ии
имѣите выше всего аще забываете всего а часто прочитаите и мнѣ будеть бе сорома
и вамъ будеть добро Егоже оумѣючи того не забываите доброго а ѥгоже не оумѣючи а
тому сѧ оучите якоже бо ѡц҃ь мои дома сѣдѧ изумѣяше е҃ языкъ в томъ бо чтсь есть
ѿ инѣхъ земль лѣность бо всему мт҃и еже оумѣеть то забудеть а ѥго же не оумѣѥть
а тому сѧ не оучить добрѣ же творѧще не мозите сѧ лѣнити ни на что же доброе
первое к цр҃кви да не застанеть вас слн҃це на постели тако бо ѡц҃ь мои дѣяшет
блж҃ныи и вси добрии мужи свершении заоутренюю ѿдавше бв҃и хвалу и потомъ слн҃цю
въсходѧщю и оузрѣвше слнц҃е и прославити б҃а с радостью и реч просвѣти ѡчи мо
хсе б҃е и далъ ми ѥси свѣтъ твои красныи и еще гси приложи ми лѣто къ лѣту да
прокъ грѣховъ своих покаявъ сѧ ѡправдивъ животъ тако похвалю б҃а и сѣдше думати
с дружиною или люди ѡправливати или на ловъ ѣхати или поѣздити или лечи спати
спанье есть ѿ б҃а присужено полудн҃е ѡ тъ чина бо почиваеть и звѣрь и птици и
члв҃ци а се вы повѣдаю дѣти моя трудъ свои ѡже сѧ есмь тружалъ пути дѣя и ловы
г҃і лѣт первое к ростову идохъ сквозѣ вѧтичѣ посла мѧ ѡц҃ь а самъ иде курьску и
пакы в҃·е к смолиньску со ставкомь скордѧтичемъ тои пакы и ѿиде к берестию со
изѧславомь а мене посла смолиньску то и смолиньска идохъ володимерю тое же зимы
тои посласта берестию брата на головнѣ иде бѧху пожгли тои ту блюдъ городъ тихъ
та идохъ переяславлю ѡц҃ю а по велицѣ дни ис переяславлѧ та володимерю на
сутеиску мира творитъ с лѧхы ѿтуда пакы на лѣто володимерю ѡпѧть та посла мѧ
ст҃ославъ в лѧхы ходивъ за глоговы до чешьскаго лѣса ходивъ в земли ихъ д҃
мѣсѧци и в тоже лѣт и дѣтѧ сѧ роди старѣишее новгородьское та ѿтуда турову а на
весну та переяславлю та же турову и ст҃ославъ оумре и язъ пакы смолиньску а и
смолиньска тои же зимѣ та к новугороду на весну глѣбови в помочь а на лтѣ со
ѡц҃мь подъ полтескъ а на другую зиму с ст҃ополкомъ подъ полтескъ ѡжгоша полтескъ
ѡнъ иде новугороду а я с половци на ѡдрьскъ воюя та чернигову и пакы и
смолиньска къ ѡц҃ю придох чернигову и ѡлегъ приде из володимерѧ выведенъ и
возвах и к собѣ на ѡбѣдъ со ѡц҃мь в черниговѣ на краснѣмь дворѣ и вдахъ ѡ҃цю т҃
грви золота и пакы и смолиньска же пришедъ и проидох сквозѣ половечьскыи вои бья
сѧ до переяславлѧ и ѡц҃а налѣзохъ с полку пришедше то и пакы ходихомъ том же лтѣ
со ѡц҃мь и со изѧславомь битъ сѧ чернигову с борисомь и побѣдихомъ бориса и ѡлга
и пакы идохом переяславлю и стахом во ѡбровѣ и всеславъ смолнескъ ѡжьже и азъ
всѣдъ с черниговци ѡ двою коню и не застахом въ смолиньскѣ тѣмже путем по
всеславѣ пожегъ землю и повоевавъ до лукамлѧ и до логожьска та на дрьютьскъ воюя
та чернигову а на ту зиму повоеваша половци стародубъ весь и азъ шедъ с
черниговци и с половци на деснѣ изьимахом кнѧзи асадука и саоука и дружину ихъ
избиша и на заоутреѣ за новымъ городом разгнахомъ силны вои белкатгина а се мечи
и полонъ весь ѡтѧхом а въ вѧтичи ходихом по двѣ зимѣ на ходоту и на сн҃а ѥго и
ко корьдну ходихъ а҃·ю зиму и пакы по изѧславичихъ за микулинъ и не постигохом
ихъ и на ту весну къ ярополку совкуплѧтъ сѧ на броды томже лтѣ гонихом по
полвоьцихъ за хоролъ иже горошинъ взѧша и на ту ѡсень идохом с черниговци и с
половци с читѣевичи к мѣньску изъѣхахом городъ и не ѡставихом оу него ни
челѧдина ни скотины на ту зиму идохом къ ярополку совокуплѧти сѧ на броды и
любовь велику створихом и на весну посади мѧ ѡц҃ь в переяславли передъ братьею и
ходихом за супои и ѣдучи к прилуку городу и срѣтоша ны внезапу половечьскыѣ
кнѧзи и҃ тысѧчь и хотѣхом с ними ради бити сѧ но ѡружье бѧхомъ оуслали напередъ
на повозѣхъ и внидохом в городъ толко семцю яша ѡдиного живого ти смердъ
нѣколико а наши ѡнѣхъ боле избиша и изьимаша и не смѣша ни конѧ пояти в руцѣ и
бѣжаша на сулу тое ночи и заоутра на гсжинъ дн҃ь идохом к бѣлѣ вежи и б҃ъ ны
поможе и ст҃ая бц҃а избиша ц҃ половець и два кнѧзѧ яша багубарсова брта асинѧ и
сакзѧ а два мужа толко ѹтекоста и потомь на ст҃ославль гонихом по половцих и
потомь на торческыи городъ и потомь на гюргевъ по половцих и паки на тои же
сторонѣ оу красна половци побѣдихом и потомь с ростиславом же оу варина вежѣ
взѧхом и потом ходивъ володимерю паки ярополка посадих и ярополкъ оумре и пакы
по ѡтни смр҃ти И по ст҃ополцѣ на сулѣ бивше сѧ с половци до вечера быхом оу
халѣпа и потом миръ створихом с тугорканомъ и со инѣми кнѧзи половечьскими и оу
глѣбови чади пояхом дружину свою всю и потом ѡлегъ на мѧ приде с половьчьскою
землею к чернигову и биша сѧ дружина моя с нимь и҃ дн҃ии ѡ малу гр--лю и не
вдадуче имъ въ ѡстрогъ жаливъси хсьяных дш҃ь и селъ горѧщих и манастырь и рѣхъ
не хвалити сѧ поганым и вдахъ брату ѡц҃а своѥго мѣсто а самъ идох на ѡц҃ѧ своѥго
мѣсто переяславлю и внидохом на ст҃го бориса дн҃ь ис чернигова и ѣхахом сквозѣ
полкы половьчскиѣ не въ р҃ дружинѣ и с дѣтми и с женами и ѡблизахут сѧ на нас
акы волци стояще и ѿ перевоза и з горъ б҃ъ и ст҃ыи борисъ не да имъ мене в
користь неврежени доидохом переяславлю и сѣдѣхъ в переяславли г҃ лѣт и г҃ зимы и
с дружиною своею и многы бѣды прияхом ѿ рати и ѿ голода и идохом на вои ихъ за
римовъ и б҃ъ ны поможе избиша и а другия поимаша и пакы итлареву чадь избиша и
вежи ихъ взѧхом шедше за голтавомь и стародубу идохом на ѡлга зане сѧ бѧше
приложилъ к половцем и на б҃ъ идохом с ст҃ополком на бонѧка за рось и смолиньску
идохом с двд҃мь смиривше сѧ паки идохом другое с вороницѣ тогда же и торци
придоша ко мнѣ и с половець и читѣевичи идохом противу имъ на сулу И потомь паки
идохом к ростову на зиму и по г҃ зимы ходихом смолинску и се нынѣ иду ростову и
пакы с ст҃ополком гонихом по бонѧцѣ но ли ѡли оубиша и не постигохом ихъ и потом
по бонѧцѣ же гонихом за рось и не постигохом ѥго и на зиму смолинску идохъ и
смоленска по велицѣ дн҃и выидох и гюргева мт҃и оумре переяславлю пришедъ на лтѣ
собрах братю и бонѧкъ приде со всѣми половци къ кснѧтиню идохом за не ис
переяславлѧ за сулу и б҃ъ ны поможе и полъкы ихъ побѣдихом и кнѧзи изьимахом
лѣпшии и по ржтсвѣ створихом миръ съ апою и поимъ оу него дчерь идохом
смоленьску и потом идох ростову пришед из ростова паки идох на половци на оурубу
с ст҃ополком и б҃ъ ны поможе и потом паки на бонѧка к лубьну и б҃ъ ны поможе и
потом ходихом в воину с ст҃ополком и потом пакы на донъ идохом с ст҃ополком и с
двд҃мъ и б҃ъ ны поможе и к выреви бѧху пришли аепа и бонѧкъ хотѣша взѧти и ко
ромну идох со ѡлгомь и з дѣтми на нь и ѡни ѡчитивше бѣжаша и потом к мѣньску
ходихом на глѣба ѡже ны бѧше люди заялъ и б҃ъ ны поможе и створихом своѥ
мышленое и потом ходихом къ володимерю на ярославцѧ не терпѧче злобъ ѥго а и
щерьнигова до кыева нестишь ѣздих ко ѡц҃ю днемъ есмъ переѣздилъ до вечерни а
всхѣ путии п҃ и г҃ великих а прока не испомню менших и мировъ есмъ створилъ с
половечьскыми кнѧзи безъ ѡдиного к҃ и при ѡц҃и и кромѣ ѡц҃а а дая скота много и
многы порты своѣ и пустилъ есмъ половечскых кнѧзь лѣпших изъ ѡковъ толико
шаруканѧ в҃ брата багубарсовы г҃ ѡвчины братѣ д҃ а всхѣ лѣпших кнѧзии инѣхъ р҃ а
самы кнѧзи б҃ъ живы в руцѣ дава коксусь с снм҃ь акланъ бурчевичь таревьскыи
кнѧзь азгулуи и инѣхъ кметии молодых е҃і то тѣхъ живы ведъ исѣкъ вметах в ту
рѣчку въ славлии по чередам избьено не съ с҃ в то времѧ лѣпших А се тружахъ сѧ
ловы дѣя понеже сѣдох в черниговѣ а и щернигова вышед и д о лѣта по сту оуганива
и имь даром всею силою кромѣ иного лова кромѣ турова иже со ѡц҃мь ловилъ ѥсмъ
всѧкъ звѣрь а се в черниговѣ дѣялъ ѥсмъ конь диких своима рукама свѧзалъ ѥсмь в
пушах і҃ и к҃ живых конь а кромѣ того иже по рови ѣздѧ ималъ ѥсмъ своима рукама
тѣже кони дикиѣ тура мѧ в҃ метала на розѣх и с конемъ ѡлень мѧ ѡдинъ болъ а в҃
лоси ѡдинъ ногами топталъ а другыи рогома болъ вепрь ми на бедрѣ мечь ѿтѧлъ
медвѣдь ми оу колѣна подъклада оукусилъ лютыи звѣрь скочилъ ко мнѣ на бедры и
конь со мною поверже и б҃ъ неврежена мѧ съблюде и с конѧ много падах голову си
розбих дважды и руцѣ и нозѣ свои вередих въ оуности своеи вередих не блюда
живота своѥго ни щадѧ головы своея Еже было творити ѡтроку моему то сам ѥсмь
створилъ дѣла на воинѣ и на ловѣхъ ночь и дн҃ь на зною и на зимѣ не дая собѣ
оупокоя на посадники не зрѧ нї на биричи сам творилъ что было надобѣ весь нарѧдъ
и в дому своемь то я творилъ емь ї в ловчих ловчии нарѧдъ сам есмь держалъ и в
конюсхѣ и ѡ соколѣхъ и ѡ ястрѧбѣх тоже и худаго смерда и оубогыѣ вдовицѣ не далъ
ѥсмъ силным ѡбидѣти и црк҃внаго нарѧда и службы сам есмъ призиралъ да не зазрите
ми дѣти мои но инъ кто прочетъ не хвалю бо сѧ ни дерзости своея но хвалю б҃а и
прославьлѧю млсть ѥго иже мѧ грѣшнаго и худаго селико лѣт сблюд ѿ тѣхъ часъ
смр҃тныхъ и не лѣнива мѧ былъ створилъ худаго на всѧ дѣла члвчская потребна Да
сю грамотицю прочитаючи потъснѣте сѧ на всѧ дѣла добрая славѧще б҃а с ст҃ми ѥго
смр҃ти бо сѧ дѣти не боячи ни рати ни ѿ звѣри но мужьское дѣло творите како вы
б҃ъ подасть ѡже бо язъ ѿ рати и ѿ звѣри и ѿ воды ѿ конѧ спадая сѧ то никтоже вас
не можеть вредити сѧ и оубити понеже не будет ѿ б҃а повелѣно а иже ѿ б҃а будет
смр҃ть то ни ѡц҃ь ни мт҃и ни братя не могуть ѡтьяти но ѡч҃е добро есть блюсти
б҃ие блюденье лѣплѣѣ есть члвчскаго ѡ многострстныи и печалны азъ много бореши
сѧ срцдмь и ѡдолѣвши дш҃е срцдю моему зане тлѣньнѣ сущи помышлѧю како стати пред
страшным судьею каянья и смѣренья не приимшим межю собою молвить бо иже б҃а
люблю а брата своѥго не люблю ложь есть и пакы аще не ѿпустите прегрѣшении брату
ни вам ѿпустить ѡц҃ь вашь нбнсыи прр҃къ глт҃ь не ревнуи лукавнующим ни завиди
творѧщим безаконье что ес добро и красно братя вкупѣ но все дьяволе наѹченье то
бо были рати при оумных дѣтех наших при добрых и при блж҃ныхъ ѡц҃ихъ наших
дьяволъ бо не хоче добра роду человѣчскому сваживаживает ны да се ти написах
зане принуди мѧ сн҃ъ твои ѥгоже ѥси хрстилъ иже то сѣдить близь тобе прислалъ ко
мнѣ мужьство и грамоту река ладимъ сѧ и смѣрим сѧ а братцю моему судъ пришелъ а
вѣ ему не будевѣ местника но възложивѣ на б҃а а станутъ си пред бм҃ь а русьскы
земли не погубим и азъ видѣх смѣренье сн҃а своѥго сжалих си и б҃а оустраших сѧ
рекох ѡнъ въ оуности своеи и в безумьи сице смѣрѧеть сѧ на б҃а оукладаѥть азъ
чл҃вкъ грѣшенъ есмь паче всхѣ чл҃вкъ послушах сн҃а своѥго написах ти грамоту аще
ю приимеши с добромь ли с поруганьемь свое же оузрю на твоем писаньи сими бо
словесы варих тѧ переди ѥгоже почаяхъ ѿ тебе смѣреньем и покаяньем хотѧ ѿ б҃а
ветхыхъ своихъ грѣховъ гсь бо нашь не члв҃къ есть но б҃ъ всеи вселенѣ иже хощеть
в мегновеньи ѡка всѧ створити хощеть то сам претерпѣ хуленье и ѡплеванье и
оударенье и на смр҃ть вда сѧ животом владѣя и смр҃тью а мы что есмы члвц҃и
грѣшни и лиси днсь живи а оутро мр҃тви днсь в славѣ и въ чти а заѹтра в гробѣ и
бес памѧти ини собранье наше раздѣлѧть зри брат ѡ҃ца наю что взѧста или чим има
поротѣ но токмо оже еста створила дш҃и свои но да сими словесы пославше бѧше
переди брат ко мнѣ варити мене егда же оубиша дѣтѧ мое и твое пред тобою и бѧше
тебѣ оузрѣвше кровь ѥго и тѣло ѹвѧнувшю яко цвѣту нову процветшю якож агньцю
заколену и рещи бѧше стояще над ним вникнущи помыслы дш҃и своеи оувы мнѣ что
створихъ и пождавъ ѥго безумя свѣта сего мечетнаго кривости ради налѣзох грхѣ
собѣ ѡц҃ю и мт҃ри слезы и рещи бѧше давыдскы азъ знаю грхѣ мои предо мною есть
воину не крове дѣлѧ пролитья помазаникъ би҃и дв҃дъ прелюбодѣянье створи посыпа
главу свою и плака сѧ горко во тъ час ѿда ѥму согрѣшенья ѥго б҃ъ а к б҃у бѧше
покаяти сѧ а ко мнѣ бѧше грамоту оутѣшеную а сноху мою послати ко мнѣ зане нѣс в
неи ни зла ни добра да бых обуимъ ѡплакалъ мужа ея и ѡны сватбы ѥю в пѣснии мѣс
не видѣхъ бо ею первѣе радости ни вѣнчанья ѥю за грѣхы своя а б҃а дѣлѧ пусти ю
ко мнѣ вборзѣ с первым словомь да не с нею кончавъ слезы посажю на мѣстѣ и сѧдет
акы горлица на сусѣ древѣ желѣючи а язъ оутѣшю сѧ ѡ бз҃ѣ тѣм бо путем шли дѣти
ѡц҃и наших судъ ѿ б҃а ѥму пришелъ а ѿ тебе аще бы тогда свою волю створилъ и
муромъ налѣзлъ а ростова бы не заималъ а послалъ ко мнѣ ѿсюда сѧ быхом оуладили
но сам разумѣи мнѣ ли бы послати к тебѣ достоино ци ли тобѣ ко мнѣ да же ѥси
велѣлъ дѣтѧти сли сѧ къ ѡ҃цю десѧть я есмъ послалъ дивно ли ѡже мужь оумерлъ в
полку ти лѣпше суть измерли и роди наши да не выискывати было чюжего ни мене в
соромъ ни в печаль ввести наѹчиша бо и паропци да быша собѣ налѣзли но ѡному
налѣзоша зло да же начнеши каяти сѧ б҃у и мнѣ добро срдце створиши пославъ солъ
свои или ппса и грамоту напиши с правдою тои волость възмешь с добромъ и наю
срцде ѡбратиши к собѣ и лѣпше будемъ яко и преж нѣсмъ ти ворожбитъ ни местьникъ
не хотѣхъ бо крови твоея видѣти оу стародуба но не даи ми б҃ъ крови ѿ руку твоею
видѣти ни ѿ повелѣнья своего ни котораго же брата аще ли лжю а б҃ъ мѧ вѣдаеть и
крстъ чтсныи ѡли то буду грхѣ створилъ ѡже на тѧ шедъ к чернигову поганых дѣлѧ
ли того сѧ каю да то языком брати пожаловахъ и пакы е повѣдах зане члв҃къ есмь
аще ти добро да с тѣмь али ти лихо е да то ти сѣдить сн҃ъ твои хрсьтныи с малым
братомъ своимь хлѣбъ ѣдучи дѣдень а ты сѣдиши в своемъ а ѡ се сѧ рѧди али хочеши
тою оубити а то ти еста понеже не хочю я лиха но добра хочю брати и русьскѣи
земли али б҃ъ послух тому с братом твоимъ рѧдили сѧ есвѣ а не поможеть рѧдити сѧ
бес тебе и не створила есвѣ лиха ничтоже ни рекла есвѣ сли к брату дондеже
ѹладим сѧ ѡже ликто вас не хочеть добра ни мира хьсяном а не буди ему ѿ б҃а мира
оузрѣти на ѡном свѣтѣ дш҃и ѥго не по нужи ти молвлю ни бѣда ми которая по бз҃ѣ
сам оуслышишь но дш҃а ми своя лутши всего свѣта сего На страшнѣи при бе суперник
ѡбличаю сѧ и прочее прмдсрти наставниче и смыслу давче несмысленым казателю и
нищим заступниче оутверди в разумѣ мое срцде влкдо ты дажь ми слово ѡч҃е се бо
ѹстнама моима не възбрани впити ти млтсве помилуи падшаго оупованье мое б҃ъ
прибѣжище мое хсъ покровъ мои ст҃ыи дх҃ъ надеже и покрове мои не презри мене
блг҃ая тебе бо имуще помощницю в печали и в болѣзни и ѿ злых всхѣ и тебе славлю
препѣтая и разумѣите и видите яко азъ есмь б҃ъ испытая срцдѧ и свѣдыи мысли
ѡбличаяи дѣла опалѧяи грѣхы судѧи сиротѣ и оубогу и нищю всклони сѧ дш҃е моя и
дѣла своя помысли яже здѣя пред ѡчи свои принеси и каплѧ испусти слезъ своих и
повѣжь явѣ дѣянья и всѧ мысли хсу и ѡчисти сѧ андрѣа чтсныи оч҃е треблж҃ныи
пастуше критьскыи не престаи молѧ сѧ за ны чтущая тѧ да избудем вси гнѣва и
печали и тлѧ и грѣха и бѣдъ же чтуще памѧть твою вѣрно град свои схрани дв҃це
мт҃и чстая иже ѡ тебѣ вѣрно црствуеть да тобою крѣпим сѧ и тобѣ сѧ надѣем
побѣжаем всѧ брани испромѣтает противныя и творить послушеньѥ ѡ препѣтая мт҃и
рожьшия всѣх ст҃хъ прест҃го слова приимши нынешнее послушанье ѿ всѧкия напасти
заступи и грѧдущия мк҃ы к тебѣ вопьющих молим ти сѧ раби твои и прекланѧем си
колѣни срцдѧ нашго приклони оухо твое чтсая и сп҃си ны в скорбех погружающа сѧ
прис и сблюди ѿ всѧко плѣненья вражья твои град бц҃е пощади б҃е наслѣдья твоѥго
прегрѣшенья наша всѧ презри нынѣ нас имѣя молѧщих тѧ на земли рожьшая тѧ бе
сѣмене земную млтсь изволивъ ѡбрати сѧ хсе в чл҃вчство пощади мѧ сп҃се рожьша сѧ
и схрань рожьшюю тѧ нетлѣнну по ржствѣ и ѥгда сѧдеши судити дѣла моя яко
безгрѣшенъ и млтсвъ яко б҃ъ и члв҃колюбець дв҃о прчстая неискусна браку б҃о
ѡбрадованая вѣрным направленье спс҃ мѧ погыбшаго к сн҃у си вопьющи помилуи мѧ
гси помилуи егда хощеши судити не ѡсуди ме въ ѡгнь ни обличи мене яростью си
молит тѧ дв҃а чстая рожшая тѧ хсе и множство англ҃ъ и мч҃нкъ зборъ ѡ хсѣ іссѣ
гсдѣ нашем емуже подобает чсть и слава ѡц҃ю и сн҃у и стм҃у д҃ху всегда і нынѣ
прис вкѣ В лѣт ѕ҃ х҃ н҃ ѕ Приде глѣбъ гюргевичь и суждалѧ чернигову в помочь
ѡлговичемъ и пребывъ ѹ них нѣколико приде на городокъ и слышавъ изѧславъ посла и
к нему зова к собѣ кыеву ѡн же ѡбѣщавъ сѧ ити и не иде и перестрѧпъ мало
послушавъ жирослава рекуща ѥму поиди переꙗславлю хотѧть тебе людье ѡн же
послушавъ ѥго приде к переꙗславлю вборзѣ свитающю дн҃и мстиславу же лежащю ѥще и
дружинѣ ѥго пригнавше сторожеве рекоша ѥму не лежи кнѧже глѣбъ ти пришелъ на тѧ
ѡн же вста вборзѣ и собра сѧ к нему дружины нѣколико и выступи противу ѥму из
города и стоꙗ глѣбъ до заѹтрока и вороти сѧ ѡпѧть мстислав же скопивъ дружину и
переꙗславьцѣ и ѡбѣдавъ гна по нем и ѹгони и ѹ носова на рудѣ и изъимаша нѣколико
дружины ѥго и сам иде в городець а мстиславъ вороти сѧ переꙗславлю и слышавъ
изѧславъ бывшеѥ скопи дружину свою и берендичѣ и приде на нь к городку и вышедъ
глѣбъ смири сѧ с ним и възврати сѧ изѧславъ в своꙗ си В тоже лѣт поиде
ростиславъ гюргевичь и суждалѧ с дружиною своѥю в помочь ѡлговичем на изѧслава
мстиславича посланъ ѿ ѡц҃а своѥго и здумавъ ростиславъ с дружиною своѥю река
любо си сѧ на мѧ ѡц҃ю гнѣвати не иду с ворогом своим то сут были ворози и дѣду
моѥму и строемъ моим но поидем дружино моꙗ къ изѧславу то ми ѥсть срдце своѥ ту
ти дасть ны волость и посла сѧ къ изѧславу изѧслав же радъ бывъ посла противу
ѥму мужи свои и пришедшю ѥму радъ быс изѧславъ и створи ѡбѣдъ великъ и да ѥму
божьскы и ины городы а къ глѣбови пославъ реч иди ко ѡлговичем к тѣм ѥси пришелъ
а ти ти дадѧть волость и иде глѣбъ чернигову а ѿтуда къ ѡц҃ю а ростиславъ иде в
городець а по городом посажа посадникы своꙗ В лѣт ѕ҃ х҃ н҃ з Иде изѧславъ
новугороду ис кыѥва в помочь новгородцем на гюргѧ а воем повелѣ по собѣ ити и
поидоша по нем и похромоша кони ѹ них и сам с новгородци дошедъ волгы и
повоѥвавъ ю и не ѹспѣ ничтоже гюргеви и дошед ѹглеча полѧ повороти сѧ новугороду
и иде смолиньску и зимова ту и наставши веснѣ приде изѧславъ кыѥву и рады быша
людье токмо дьꙗволъ сѣтоваше вложи бо нѣкоторым мужем ѥго в срдце и начаша гл҃ти
ѥму рекуще ꙗко ростиславъ гюргевичь подмолвил на тѧ люди и берендичи и киꙗны а
хотѣлъ сѣсти кыевѣ а пусти и къ ѡц҃ю то твои ворогъ и ѡ҃ц҃ь ѥго держиши и на
свою голову изѧслав же послушавъ ихъ ѿима ѹ него имѣнье и ѡружье и конѣ и
дружину ѥго исковавъ расточи а ростислава всади в лодью толико самого ли
четверта пусти и къ ѡц҃ю и пришед къ ѡц҃ю ростиславъ сказа ѥму всѧ приключьшаꙗ
сѧ ѥму и слышавъ ѡц҃ь ѥго сжали си река тако ли мнѣ нѣту причастьꙗ в земли
русстѣи и моим дѣтемъ и совкупивъ дружину свою и воѣ и половцѣ надѣꙗ сѧ на б҃а и
поиде мсца иѹлѧ въ к҃ д и пришедшю ѥму къ вьꙗханю и приде к нему ѡлговичь и
всеволодичь ѡба ст҃ослава с дружиною рекуща поиди брате то намъ ворогъ всѣмъ и
брата нашего ꙋбилъ и пришедше сташа ѹ бѣлы вежѣ и стоꙗша мсць сжидающа к собѣ
половець и ѿ изѧслава покореньꙗ и видѣвше ѡже нѣту ѿ изѧслава ни вѣсти изѧслав
же слышавъ посла по брата смолиньску и володимеру гюрги же реч поидем к
переꙗславлю ту ти ѥму прити да негли ту покорит сѧ и пришедше и сташа ѹ куднова
сельца и перешедше стрѧковь володимеру сущю в засадѣ переꙗславли брату изѧславлю
и ꙗрополку мстиславичю с поршаны и стрѣлѧющим сѧ ѡбоимъ во тъж дн҃ь приде
изѧславъ слышавъ пришедшаго гюргѧ и реч ѡже бы пришелъ сам толико з дѣтми то
котораꙗ бы ѥму волость люба ту же бы взѧл но же на мѧ привелъ половци и ворогы
моѣ ѡлговичѣ то хочю сѧ бити кыꙗном же не хотѧщим глщ҃мъ мири сѧ кнѧже мы не
идем ѡнъ же реч ако миръ будет поидѣте со мною атъ ми сѧ будет добро ѿ силы
мирити и придоша кыꙗне и приде к нему изѧславъ двд҃вичь в помочь и стоꙗ гюрги г҃
дн҃и и в третии дн҃ь исполчивъ сѧ по зорѣ поиде ѿ стрѧкве мимо городъ и ста на
болоньи и с товары за ѡгороды и бывшю наѹтрьꙗ изѧслав же ѿслушавъ ѡбѣдню ꙋ стаг
михаила поиде изѧславъ ис црк҃ви къ ефимью епспу слезы проливающю глщ҃ю ѥму
кнѧже смири сѧ с строемъ своим много спсньꙗ приимеши ѿ б҃а и землю свою избавишь
ѿ великыꙗ бѣды ѡн же не всхотѣ надѣꙗ сѧ на множство вои гл҃ѧ добылъ ѥсмъ говою
своею кыева и переꙗславлѧ и поиде противу ѥму гюргеви стоꙗщю за ꙗнъчиномъ селцем
и стоꙗша противу собѣ до вечерни и поступи гюрги вспѧть и изѧславъ по нем ꙗко
слн҃цю заходѧщю сступиша сѧ ѡбои и быс сѣча зла и первѣѥ побѣгоша поршане потом
изѧславъ двд҃вичь по сих кыꙗне и переꙗславци и многы избиша а другыꙗ руками
изъимаша изѧслав же перебреде на каневъ толико сам третии и иде г кыѥву се же
быс мсца августа въ к҃ г дн҃ь во вторник а наѹтриꙗ вниде гюрги в переꙗславль
хвалѧ и славѧ б҃а и пребывъ г҃ дн҃и иде кыѥву а изѧславъ събравъ сѧ с женою и з
дѣтми бѣжа лучьску а гюрги вниде в кыѥвъ хвалѧ и славѧ б҃а и сѣде на столѣ дѣдни
и ѡтни а ростиславу да сн҃ови своѥму переꙗславль И вшедъ изѧславъ въ лучьскъ и
поча совкуплѧти ѹгры и лѧхы и тое зимы приде к нему болеславъ и ендрихъ брат ѥго
и помочь ѹгрьскаꙗ и сташа ѹ чемерина и придоша к вѧчеславу в пересопницю
гюргевича два ростиславъ и андрѣи и помочь володимиркова и сам володимерко
приступилъ бѧше ближе к шюмьску и ѹбоꙗша сѧ лѧхове и ѹгри рекоша ко изѧславу не
вси сѧ ѥсмы совкупили нынѣ а бы ны како створити миръ ѡни же то извѣтъ положьше
воротиша сѧ ѡпѧть вѧчеславу же нудѧщю брата на миръ и не послуша ѥго но приимъ
свѣтника гюргѧ ꙗрославича и тако творѧ ѡже ѹже лѧхове воротиша сѧ и ѹгри приимъ
в срд҃ци си акоже выжену изѧслава и переиму волость собѣ кнѧзь же гюрги с братом
своимъ вѧчеславом и со всѣми своими дѣтми поидоша к лучьску ростиславу гюргевичю
с братомъ своим андрѣемъ ходѧщю напередь с половци ставшим имъ ѹ муравицѣ быс в
нощь пополох золъ ꙗко и повцем всѣм бѣжати назадъ с своимъ воѥводою жирославом
сущю андрѣеви напредѣ а брату ѥго ростиславу за ним стоꙗщю и вабѧчю брата к собѣ
андрѣи же не послуша но стерпѣ злыи то пополох андрѣѥва же дружина приѣздѧче к
нему жаловаху глщ҃е что твориши кнѧже поѣди прочь ѡже ли добудем сорома андрѣѥви
же не послушавшю ихъ но възложившю надежю на б҃а прежда до свѣта видѣв же андрѣи
бѣжавше половьци всѣ б҃а похвали ѹкрѣпльшаго и и ѣхавъ к брату своему и
половечьскым кнѧзем съѣхавшим сѧ к нимъ и здумавшим имъ ѿступиша сѧ назадъ и
сташа ѹ дубна пожидающимъ им посольꙗ ѿ ѡц҃а своѥго быс же им вѣсть ꙗко идеть
гюрги с братом своимъ вѧчеславом поступиша пакы к лучьску и поидоша во два пути
к лучьску володимеру сущю брату изѧславлю в лучьстѣ приближающим же сѧ имъ к
городу и видѧщим стѧгы ѡц҃а своѥго и пѣшиѣ вышедше из города и стрѣлѧющим сѧ с
ними ростиславу же и борисови и мстиславу не вѣдущим мысли брата своѥго андрѣа
ꙗко хощеть ткнути на пѣшиѣ зане и стѧгъ ѥго видѧхуть не възволоченъ не величаву
бо ѥму сущю на ратныи чинъ но похвалы ищющю ѿ ѥдиного б҃а тѣмже пособьѥм бж҃ьимъ
и силою крстною и мл҃твою дѣда своѥго въѣхавъ преже всѣх в противныꙗ и дружина
ѥго по нем и изломи копье свое в супротивьѣ своем бѣжащим же пѣшим по гробли к
городу ѹлучи и сам по них дружинѣ же не вѣдущим ѥго токмо ѿ менших ѥго дѣтьскых
в҃ видѣв же кнѧзѧ своѥго в велику бѣду впадша зане ѡбиступленъ бѣ ратными гнаста
по нем ꙗтъ бо бѣ двѣма копьема конь под ним а третьим въ передни лукъ в сѣделныи
а с города акы дождь каменье метаху на нь един же ѿ нѣмчичь видѣвъ и хотѣ
просунути рогатиною но б҃ъ сблюде и многажды бо б҃ъ любѧщих ѥго вмѣтать в
напасти но млстью своѥю избавлѧѥть ѡн же помысли и реч собѣ в срдци се ми хочеть
быти ꙗрославича смр҃ть и помоли сѧ к б҃у и вынѧ мечь свои призва на помочь собѣ
стаг мчн҃ка феѡдора и по вѣрѣ ѥго избави и б҃ъ без вреда и ст҃ыи мчн҃къ феѡдоръ
быс бо и памѧт стаг феѡдора во тъ дн҃ь един же ѿ дѣтьскою тою ѹбьенъ быс ту с
ним бывшею ѡц҃ь же ѥго геѡргии и стрыи ѥго вѧчеславъ и братꙗ ѥго всѧ радоваху сѧ
видѣвше ѥго жива и мужи ѡтни похвалу ѥму даша велику зане мужьскы створи паче
всѣх бывших ту кон же ѥго ꙗзвенъ велми ѹнесъ гсна своѥго и ѹмре ѡн же жалуꙗ
комоньства ѥго повелѣ и погрести надъ стыремъ ту стоꙗщим же имъ ѡколо города и
не дадущим ни воды почрети за г҃ недли володимеру же брату изѧславлю изнемагающю
с людми своими в городѣ изѧслав же посла к володимерку к свату гюргеву гл҃ѧ
введи мѧ к гюргеви в любовь ꙗзъ во всемь виноватъ передъ бм҃ь и перед ним
володимерку же молѧщю сѧ ѡ нем ростиславу же сн҃у гюргеву с гюргемь съ
ꙗрославомь не дадущю сѧ мирити изѧславу же паче молѧщю сѧ ѡ мирѣ андрѣѥви же
вложи б҃ъ в срдце сущю ѥму млству на свои родъ паче же на хрсьꙗны поча молити сѧ
ѡц҃ю гл҃ѧ не слушаи ꙗрославича примири сн҃вьца не губи ѡч҃ины своѥꙗ шлющим же
имъ межи собою и цѣловавшим крстъ веснѣ приспѣвши миръ створиша и воротиша в
пересопницю в вѧчеславлю волость изѧслав же радъ быс крстному цѣлованью приѣха
къ стрыѥма в пересопницю и сѣдшим имъ на ѥдином мѣстѣ и ѹладиша сѧ кдѣ что своѥ
познавши лицем имати изѧслав же поклонѧ сѧ стрыѥма и ѣха володимерю В лѣт ѕ҃ х҃
н҃ и Гюрги кнѧзь поваби вѧчеслава на столъ кыеву пришедшю же ѥму кыѥву болѧре
розмолвиша гюргѧ и рѣша брату твоѥму кыева не оудержати да не будет ѥго тобѣ ни
тому гюргеви же послушавшю болѧръ выведъ из вышегорода сн҃а своѥго андрѣа и да и
вѧчеславу В тоже лѣт приде изѧславъ в малѣ из володимерѧ кыеву хотѧщим ѥго
кыꙗном и выгна гюрга ис кыѥва гюрги же иде в городокъ и з дѣтми своими изѧславу
же сѣдшю в кыѥвѣ и ѡсвоившю кыевъ посла сн҃а своѥго мстислава в каневъ велѧ ѥму
ѿтолѣ переꙗславьлѧ добыти мстислав же посла сѧ на ѡну сторону к турпѣемъ и к
дружинѣ велѧ имъ ѣхати к собѣ ростислав же то слышавъ посла къ ѡц҃ю в городъкъ
просѧ оу него помочи гюрги же посла ѥму в помочь брата андрѣꙗ ростислав же брата
ѡставивъ переꙗславли а сам гна къ сакову и згони турпѣѣ оу днѣпра и поимавъ и
приведе переꙗславлю В тоже времѧ поиде володимерко г кыѥву на изѧслава в помочь
гюргеви изѧслав же слышавъ то посла к сн҃у своѥму мстиславу река идет на мѧ
володимерко а ѿсюда гюрге съ ѡлговичи поиди вборъзѣ поима берендичѣ изѧслав же
поѣха противу володиме[рку р]ека сь ми ес блїжи поѣду к тому и поима володимера
брата и мстислава сн҃а своѥго з берендѣи и с кыꙗны и оусрѣтѣ и оу тумаща
стрѣлцем стрѣлѧющим сѧ ѡ рѣцѣ ѡ стугну поча приступати володимерко с силою своѥю
берендѣеве же видѣвше силу ѥго ꙋбоꙗша сѧ и рѣша изѧславу поиди кнѧже прочь сила
ѥго велика а оу тебе дружины мало да же не переидеть на ны чересъ рѣку изѧслав
же молвѧщю имъ луче братьꙗ измремъ сдѣ нежели соромъ възмем на сѧ кыꙗне же
начаша стужати ѥму рекуще поѣди прочь и сами побѣгоша прочь и берендѣи с ними ѡн
же реч дружинѣ своѥи оуже аще ми толико доѣхати с гостьми с угры и с лѧхы а оуже
дружина моꙗ прострашена тогда и сам поѣха прочь володимерковичи же постигоша
задъ ѥго ѡвы изъимаша а дгугыꙗ избиша изѧславу же прибѣгшю г кыѥву повелѣ
дружинѣ своеи сбирати сѧ оу дорогожича а сам дождавъ ночи выиде ис киева
володимерко же ста оу кыѥва оу теремца и гюрги ѡ то чинь приде г кыѥву и со
ѡлговичи и с двд҃вичема и со всеволодичимь и ста оу черторыѣ и здумавше послаша
по нем ст҃ослава всеволодича бориса гюргевича и гониша по нем до чертова лѣса и
не постигъше ѥго воротиша сѧ ѡпѧт изѧслав же тогда ида заꙗ погорину и посади
сн҃а своѥго мстислава дорогобужи а с братом иде с володимером володимерю кыꙗне
же оубоꙗвше сѧ володимерка введоша гюрга в кыевъ гюрги же сѣде кыевѣ соньма сѧ с
володимерком оу ст҃оѥ бц҃и в печерьстѣмь манастыри и створиста межи собою велику
любовь тогда же володимерко поида ѿ него прочь поꙗ оу него сн҃а мстислава идущю
же ѥму к дорогобужю и выбѣже мстиславъ изѧславичь из дорогобужа и иде в луческъ
к стрыѥви своѥму ст҃ополку володимерко же ѿꙗ городы ты всѣ и приде к лучьску
ст҃ополкъ же и мстиславъ затвориста сѧ в градѣ ѡному же приходившю и не могшю
что створити иде в галичь а мстислава посади в пересопници В тоже лѣт придоша
половци в помочь гюргеви на изѧслава и придоша к переꙗславлю гюргеви и еще не
роспустившю вои ни ѡлговичь посла ст҃ослава всеволодича переꙗславлю к сн҃ви
своѥму ростиславу да бы ѣ оукротил и воротилъ ѡпѧт ѡнѣм же пакостѧщим людем
збѣгшим сѧ в город не смѣющим ни скота выпустити из города посла гюрги сн҃а
своѥго андрѣꙗ приѣхавшю же ѥму к переꙗславлю и створившю миръ с ними пустиша и
ѡпѧт всеволодичь же ѣха к гюргеви кыѥву а ѡндрѣи ѡста оу брата переꙗславли
приспѣвшю празднику въздвиженьꙗ чстнаго крста бывша же в црк҃ви стаг михаила на
оутрии же дн҃ь ѣха андрѣи къ ѡц҃ю кыеву тоеже ѡсени да ѥму ѡц҃ь волость туровъ и
пиньскъ и дорогобужь и пересопницю андрѣи же поклоншю сѧ ѡц҃ю и шедъ сѣде в
пересопници тоѥже зимы присылати сѧ нача изѧславъ къ андрѣеви река брате въведи
мѧ къ ѡц҃ю в любовь и присылаше к нему розираꙗ нарѧдъ ѥго и како строить городъ
бѣ бо преж изъѣхалъ брат ѥго ту глѣбъ того же и здѣловѧше но не сбы сѧ мысль ѥго
зане бѣ оутвѣрдилъ город и дружину совкупилъ изѧславу же молвѧщю мнѣ ѡч҃ины нѣту
в вугрѣхъ ни в лѧсѣх токмо в русстѣи земли а проси ми оу ѡц҃а погорины гюргеви
же гнѣвающю сѧ на нь и не хотѧщю ѥму да[т]и волости изѧслав же посл[а п]о ꙋгры и
по лѧхи на туже весну придоша к нему оугри и поиде г кыѥву повабившим ѥго мужем
вѧчеславлим и берендѣем и кыꙗном изѧслав же ида мимо первосопницю пожже
зарѣческъ и ста оу мыльска на ꙋтрии же дн҃ь присла володимерко къ андрѣеви
василка ꙗрополчича река поиди брате ко мнѣ андрѣеви же приѣхавшю к нему и снемшю
сѧ с ним оу мыльска пустиста сторожѣ передъ собою и поидоша по них изѧславъ же
оувѣдѣвъ по собѣ идуща володимерка с силою заложа сѧ нощью поиде г кыѥву
сторожем же володимерковым надъстигшим ѥго на рси володимерку же не приспѣвшю со
андрѣем за тѣмь изѧславъ заиде за твердь идущю же ѥму бѣлугороду борисъ
гюргевичь выбѣже из бѣлагорода и ѣха кыѥву къ ѡц҃ю гюрги же оубоꙗв сѧ киꙗнъ зане
имѣютъ перевѣтъ ко изѧславу и брату ѥго и ѣха ис кыева и иде в городок
володимерку же того не вѣдущю со андрѣѥм и стаста ꙋ мичьска и пославша сторожѣ
испытаста ѡже гюрги ꙋже в городцѣ а изѧславъ в кыевѣ володимерко же то слышавъ
вороти сѧ иде в галичь а андрѣꙗ пусти къ ѡц҃ю и перебредъ днѣпръ на воробичѣ и
иде в городок скаȥанїе ѡ дракоулѣ воеводѣ Быс в моунтьꙗнскои ȥемли греческыѧ
вѣры хрстїанинъ воевода именем дракоула влашеским ꙗȥыком а нашим дїаволъ толико
ȥломдръ ꙗкож по имни его тако и житїе его Прїидоша к немѹ нѣкогда ѿ тѹрьскаг
поклисарїе и егда внидоша к немѹ и поклониша с по своемѹ ѡбычаю а капъ своих ȥ
главъ не снѧша ѡн же вопроси их что рад тако ѹчинисте ко гдрю великѹ прїидосте и
таковѹ срамотѹ ми ѹчинисте ѡни ж ѿвѣщаша таковъ ѡбычаи нашь гдрь и ȥемлѧ наша
имѣет ѡн же гла имъ и аȥъ хощѹ вашег ȥакона потвердити да крѣпко стоите и повелѣ
имъ гвоȥдїемъ малым желѣȥным ко главам прибити капы и ѿпѹсти ихъ рекъ имъ шедше
скажите гдрю вашемꙋ ѡнъ навыкъ ѿ вас тѹ срамотѹ терпѣти мы ж не навыкохом да не
посылает своег ѡбычаѧ ко иным гдремъ кои не хотѧт его имѣти но ѹ себе его да
держит Црь же велми раȥсердити себе ѡ том и поиде воинством на нег и прїиде на
нег со многими силами ѡн же собравъ елико имѣаше ѹ себе воиска и ѹдари на
тѹрковъ нощїю и множство иȥби их и не воȥмож противѹ великог воиска малыми людми
и въȥрати сѧ и кои с нимъ ȥ бою тог прїидоша и начат ихъ сам смотрити кои раненъ
с преди томѹ чсть велїю поваше и витѧȥем его ѹчинѧше коих же с ȥади тог на колъ
повелѣ всажати проходом глѧ ты еси не мѹж но жена а тогда коли поиде на тѹркы
тако гла всемѹ воискѹ своемѹ кто хощет смрть помышлѧти тои не ходи со мною
ѡстани ȥде црь ж слышавъ то поиде прочь с великою срамотою беȥчислено иȥгѹби
воиска не смѣ на нег поити Црь же поклисарѧ посла к немѹ да емѹ дас дань дракѹла
же велми почсти поклисарѧ ѡног и покаȥа емѹ все свое имѣнїе и реч емѹ аȥъ не
токмо хощѹ дань давати црю но со всѣмъ своимъ воинством и со всею каȥною хощѹ к
немѹ ити на слѹжбѹ да како ми повелитъ тако емѹ слѹжѹ и ты воȥвѣсти црю какъ
поидѹ к немѹ да не велить црь по своеи ȥемли никоего ȥла ѹчинити мнѣ и моимъ
людем а ꙗȥъ скоро хощѹ по тебѣ ко црю ити и дань принесѹ и самъ к немꙋ прїидѹ
црь же ѹслышав то ѿ посла своего что дракѹла хощет прїити к немѹ на слѹжбѹ и
посла ег почсти и ѡдари много и велми рад быс бѣ бо тогда ратѹѧ сѧ со восточными
и посла скоро по всѣм градом и по ȥемли да когда дракѹла поидет никоего ж ȥла
никто да бы дракѹлѣ не ѹчинилъ но еще и чсть емѹ воȥдавали дракѹла же поиде
събрав сѧ съ всѣм воиньством и приставове црстїи с нимъ и велїю честь емѹ
воȥдавахѹ ѡн же преиде по ȥемли его ꙗко е҃ дни и внеȥапѹ вернѹ сѧ и начат
плѣнити градове и села и множство много поплѣни и иȥсѣче ѡвых на колїе сажахѹ
тѹрков а иных на полы пресѣкаꙗ и жжигаꙗ и до ссѹщих младнець ничтож ѡстави всю
ȥемлю тѹ пѹстѹ ѹчини прочих же иже сѹт хрстїѧне на свою ȥемлю прегна и насели и
множство много користи вȥем воȥврати с приставовъ тѣх почтив ѿпѹсти рек шедше
повѣсте црю вашемѹ ꙗкож видѣсте сколко могох толико есмь емѹ послꙋжил и бѹдет
емѹ ѹгодна моѧ слѹжба и аȥъ еще хощѹ емѹ тако слѹжити какова ми есть сила црь же
ничтож емꙋ не може ѹчинити но срамом побѣженъ быс И толико ненавидѧ во своеи
ȥемли ȥла ꙗко хто ѹчинит кое ȥло татбѹ или раȥбои или кѹю лжѹ или неправдѹ тои
никако не бѹдет живъ аще л велики болѧринъ ил сщенник ил инок или просты аще и
велико бгатьство имѣл бы кто не может искѹпити с ѿ смрти и толико гроȥенъ быс
источникъ его и кладѧȥ на едином мѣстѣ и к томѹ кладѧȥѹ и источникѹ пришли пѹтїе
мноȥи ѿ многых странъ и прихождахѹ люде мноȥи и пїѧхѹ ѿ кладѧȥѧ и источника водѹ
стѹдена бо бѣ и сладка ѡн же ѹ того кладѧȥѧ на пѹстом мѣстѣ постави чарѹ велїю и
дивнѹ ȥлатѹ И хто хотѧще водѹ пити да тою чарою пїетъ на том мѣстѣ да поставит и
елико ѡно времѧ пребыс никтож смѣаше тѹ чарѹ вȥѧти единою ж пѹсти по всеи ȥемли
свое велѣнїе да кто старъ ил немощенъ ил чимъ вреденъ ил нищъ вси да прїидѹт к
немѹ и собраша с бесчисленое множство нищих и странных к немѹ чающе ѿ него
великїа млсти ѡн же повелѣ собрати всѣх во единѹ храминꙋ великѹ на то ѹстроенѹ и
повелѣ дати имъ ꙗсти и пити доволно ѡни ж ꙗдше и воȥвеселиша с ѡн же сам прииде
к нимъ и гла имъ что еще требѹете ѡни ж вси ѿвѣщаша вѣдает гдрю бгъ и твое
величество как тѧ бъ враȥѹмит ѡн же гла к ним хощете ли да сотворю вас
беспечалны на сем свѣтѣ и ничим же нѹжни бѹдете ѡни ж чающе ѿ него велико нѣчто
и глаша вси хощемъ гдрю ѡн же повелѣ ȥаперети храм и ȥажещи ѡгнем и вси тѹ
иȥгорѣша и глаше к болѧром своимъ да вѣсте что ѹчиних тако первое да не стѹжают
людем и никтож да не бѹдеть нищь в моеи ȥемли но вси богтїи второе свободих ихъ
да не стражѹт никтож ѿ них на семъ свѣтѣ ѿ нищеты ил ѿ недѹга единою ж прїидоша
к немѹ ѿ ѹгорскыѧ ȥемли два латинска мниха млстыни ради ѡн же повелѣ ихъ
раȥвести раȥно и приȥва к себѣ единого ѿ них и покаȥа емѹ окрѹг двора множство
бесчисленое людеи на колѣхъ и на колесѣх и вопроси его добро ли тако сътворих и
како ти сѹт иже на колїи ѡн же гла ни гдрю ȥло чиниша беȥ млсти каȥниши подбает
гдрю млстивѹ быти а ти же на кольи мчнци сѹт приȥвав же и дрѹгаго и вопроси его
також ѡн же ѿвѣща ты гдрь ѿ ба поставленъ еси лихо творѧщих каȥнити а добро
творѧщих жаловати а ти лихо творили по своимъ дѣломъ въспрїали ѡн же приȥвавъ
перваго и гла к немѹ да по что ты иȥ монастырѧ и ис келїи своеѧ ходиши по
великым гдремъ не ȥнаꙗ ничтож а ннѣ самъ еси глалъ ꙗко ти мчнци сѹт аȥъ и тебе
хощѹ мчнка ѹчинити да и ты с ними бѹдеши мчнкъ и повелѣ его на колъ посадити
проходомъ а дрѹгомѹ повелѣ дати н҃ дѹкатъ ȥлата глѧ ты еси раȥѹменъ мѹж и повелѣ
его на воȥѣ с почестїемъ ѿвести и до ѹгорскыѧ ȥемли Нѣкогда ж прїиде кѹпець
гость нѣкыи ѿ ѹгорскыѧ ȥемли въ его град и по его ȥаповѣди ѡстави воȥъ свои на
ѹлици града пред полатою и товаръ свои на воȥѣ а самъ спаше в полатѣ и пришед
нѣкто ѹкраде с воȥа р ѯ҃ дѹкатъ ȥлата кѹпец же иде къ дракѹлѣ повѣда емѹ
иȥгѹбленїе ȥлата дракѹла же гла емѹ поиди в сїю нощь ѡбрѧщеши ȥлато и повелѣ по
всемѹ градѹ искати татѧ глѧ аще не ѡбрѧщет сѧ тать то весь град погѹблю и повелѣ
свое ȥлато несъ положити на воȥѣ в нощи и приложи единъ ȥлатои кѹпец же въставъ
и ѡбрѣте ȥлато и прочет единою и дващи ѡбрѣташе с единъ лишнїи ȥлатои и шед къ
дракѹлѣ гла гдрю ѡбрѣтох ȥлато и се есть единъ ȥлатои не мои лишнїи тогда же
приведоша и татѧ ѡног и съ ȥлатом и гла кѹпцю иди с миром аще бы ми еси не
повѣдалъ ȥлато готовъ бых и тебе с симъ татемъ на колъ посадити аще жена каѧ ѿ
мѹжа прелюбы сътворит ѡн же велѧше срамъ еи вырѣȥати и кожю содрати и привѧȥати
еѧ нагѹ и кожѹ тѹ на столпѣ среди града и торга повѣсити и двцамъ кои двьства не
сохранѧт и вдовам також а иным сосца ѿрѣȥахꙋ ѡвым же кожѹ содравше со срама еѧ и
роженъ желѣȥенъ раȥжегши вонȥахѹ въ срам еи и ѹсты исхожаше и тако привѧȥана
стоѧше ѹ столпа нага дондеж плот и кости еи распадѹт сѧ ил птицам в снѣд бѹдет
единою ж ꙗздѧщѹ емѹ пѹтем и ѹȥрѣ на нѣкоем сиромахѣ срачицю иȥдранѹ хѹдѹ и
въпроси его имаши ли женѹ ѡн же ѿвѣща имамъ гдрю ѡн же гла веди мѧ в дом твои да
вижю и ѹȥрѣ женѹ его младѹ сѹщѹ и ȥдравѹ и гла мѹжѹ еѧ вѣси ли ленъ сѣѧлъ ѡн же
ѿвѣща гси много имам лнѹ и покаȥа емѹ много лнѹ и гла женѣ его да почто ты
лѣность имѣеши к мѹжѹ своемѹ ѡнъ долженъ есть сѣѧти и ѡрати и тебе хранити а ты
должна еси на мѹжа своего ѡдежю свѣтлѹ и лѣпѹ чинити а ты и срачици не хощеши
емѹ ѹчинити а ȥдравѹ сѹщѹ тѣлом ты еси повинна а не мѹжь твои аще л бы мѹж не
сѣѧлъ лнѹ то бы мѹж твои повиненъ был и повелѣ еи рѹцѣ ѿсѣщи и трѹпъ еѧ на колъ
всадити Нѣкогда ж ѡбѣдоваше под трѹпїемъ мртвых члвкъ иже на колїе саженых
множство бо ѡкрѹг стола его ѡн же среди ихъ ꙗдѧше и тѣмъ ѹслажаше с слѹга ж его
иж пред нимъ ꙗсти ставлѧше смрадѹ ѡного не моги терпѣти и ȥаткнѹ носъ и на
странꙋ главѹ свою склони ѡн же вопроси его что ради тако чинишь ѡн же ѿвѣща гдрю
не могѹ смрада сего терпѣти дракѹла же тѹ и повелѣ его на колъ всадити глѧ тамо
ти есть высоко жити смрад не можеть тебе доити Иногда ж прїиде ѿ ѹгорскаг королѧ
маттѣашѧ апоклисарь до него члвкъ не малъ болѧринъ в лѧсѣх родом и повелѣ емꙋ
сѣсти с собою на ѡбѣдѣ среди трѹпїѧ того и пред нимъ лежаше единъ колъ велми
дебелъ и высокъ весь поȥлащенъ и вопроси апоклисарѧ дракѹла что ради ѹчинихъ сеи
колъ тако повѣж ми посол же тои велми ѹбоѧ сѧ и гла гдрю мнит ми сѧ тако нѣкии
великїи члвкъ пред тобою согрѣши и хощеши емѹ почтенѹ смрть ѹчинити паче иных
дракѹла же гла право реклъ еси ты еси велика гдрѧ посолъ кралевьскыи тебѣ ѹчиних
сеи колъ ѡн же ѿвѣща гдрю аще достоиное смрти содѣлалъ бѹдѹ твори еже хощеши
првдныи бо еси сѹдиѧ не ты повиненъ моеи смрти но аȥъ самъ дракѹла ж расмиѧ сѧ и
реч аще бы ми еси не тако ѿвѣщал во истинѹ бы был еси на семъ колѣ и почти его
велми и ѡдаривъ ѿпѹсти глѧ ты в правдѹ ходи на поклисарство ѿ великых гдреи к
великым ѡгдремъ наѹчен бо еси съ гдрьми великыми говорити прочїи же да не
дерȥнѹть но первое ѹчими бѹдѹть какъ имъ съ гдрьми великыми бесѣдовати таковъ
ѡбычаи имѣаше дракѹла ѿколе к немꙋ прихождаше посолъ ѿ црѧ ил ѿ королѧ неиȥѧщенъ
и не ѹмѣаше противъ коȥнем кто ѿвѣщати то на колъ его всажаше глѧ не аȥъ
повиненъ твоеи смрти ил гдръ твои ил ты самъ на мене ничтож рци ȥла аще гдрь
твои вѣдаꙗ тебе малоѹмна и не наѹчена послал тѧ есть ко мнѣ вкеликоѹмнѹ гдрю то
гдрь твои ѹбил тѧ есть аще л самъ дерȥнꙋлъ еси не наѹчив сѧ то самъ ѹбилъ еси
себѧ тако поклисарю ѹчинѧше колъ высокъ и поȥлащенъ весь и на него всаждаше и
гдрю его тѣ рѣчи ѿписоваше с прочими да не шлет к великоѹмнѹ гдрю малоѹмна и не
наѹчена мꙋжа в посольство ѹчиниша же емѹ мастери бочкы желѣȥны ѡн же насыпа их
ȥлата в рѣкѹ положи а мастеровъ тѣх посѣщи повелѣ да никтож ѹвѣсть съдѣланнаго
имъ ѡкаанства токмо теȥоимениты емѹ дїаволъ Нѣкогда ж поиде на нег воинством
король ѹгорскы маттѣашь ѡн же поиде противъ емѹ и срѣте сѧ с ним и ѹдариша с
ѡбои и ѹхватиша дракѹлѹ жива ѿ своихъ иȥданъ по крамолѣ и приведенъ быс дракѹла
ко кралю и повелѣ его метнѹти в темницю и сѣде в вышеградѣ на дѹнаи выше бѹдина
ві҃ лѣт а на мѹнтьꙗнскои ȥемли посади иного воеводѹ ѹмершѹ же томѹ воеводѣ и
краль пѹсти к немѹ в темницю да аще восхощет быти воевода на мѹнтїанской ȥемли
ꙗкож и первїе то да латиньскѹю вѣрѹ прїиметь аще л же ни то ѹмрети в темници
хощеть дракѹла же воȥлюби паче временнаго свѣта сладость нежели вѣчнаго и
бесконечнаго и ѿпаде православїѧ и ѿстѹпи ѿ истинны и ѡстави свѣтъ и прїа тмѹ
ѹвы не воȥможе темничныѧ временныѧ тѧготы понести и ѹготова сѧ на бесконечное
мчнїе и ѡстави православнѹю нашѹ вѣрѹ и прїатъ латыньскѹю прелесть крал же не
токмо дасть емѹ воеводство на мѹнтьꙗнскои ȥемли но и сестрѹ свою роднѹю дасть
емѹ в женѹ ѿ неѧже роди два сна пожив же мало ꙗко і҃ лѣт и тако сконча сѧ в тои
прельсти глют же ѡ немь ꙗко и в темници сѣдѧ не ѡста сѧ своего ȥлаго ѡбычаꙗ но
мыши ловѧ и птици на торгѹ покѹпаꙗ и тако каȥнѧше ихъ ѡвѹ на колъ посажаше а
инои главꙋ ѿсѣкаше а со иныѧ перїе ѡщипавъ пѹскаше и наѹчи сѧ шити и тѣмъ в
темници кормлѧше с егда ж краль иȥведе его ис темници и приведе его на бѹдинъ и
дасть емѹ домъ в пещи противѹ бѹдина и еще ѹ кралѧ не былъ слѹчи сѧ нѣкоемѹ
ȥлодѣю ѹити на его дворъ и съхрани сѧ гонѧщїи же прїидоша и начаша искати и
наидоша его дракѹла же воставъ вȥем мечь свои искочи с полаты и ѿсѣче главѹ
приставꙋ ѡномѹ держащемѹ ȥлодѣѧ а ȥлодѣѧ ѿпѹсти прочїи же бѣжаша и прїидоша к
биревѹ и повѣдаша емѹ бывшее бирев же съ всѣми посадникы иде ко кралю жалѹѧ сѧ
на дракѹлѹ корол же посла к немѹ вопрашаѧ что ради таково ȥло ѹчини ѡн же тако
ѿвѣща ȥло никое ж ѹчиних но ѡнъ самъ себе ѹбил находѧ раȥбоиническы на великого
гдрѧ домъ всѧкъ такъ погибнеть аще л то ко мнѣ пришел бы ꙗвил и аȥъ во своемъ
домѹ нашел бы того ȥлодѣѧ или бы выдалъ или просил его ѿ смрти кралю ж повѣдаша
корол же нача смѣѧти сѧ и дивити с его срдцю Конец же его сице живѧше на
мѹнтїанскои ȥемли и прїидоша на ȥемлю ег тѹрци начаша плѣнити ѡн же ѹдари на них
и побѣгоша тѹрци дракѹлино ж воиско беȥъ млсти начаша их сѣщи и гнаша их дракѹла
ж ѿ радости въȥгнавъ на горѹ да видить како сѣкѹть тѹрковъ и ѿторгъ сѧ ѿ воиска
ближнїи его мнѧщи с ꙗко тѹрчинъ и ѹдари его единъ копїемъ ѡн же видѣвъ ꙗко ѿ
своих ѹбиваемъ и тѹ ѹби своих ѹбїиць мечем своимъ е҃ его ж мноȥими копїи сбодоша
и тако ѹбїенъ быс корол же сестрѹ свою вȥѧт и со двѣма сынми въ ѹгорскѹю ȥемлю
на бѹдинъ единъ при кралевѣ снѣ живет а дрѹгїи был ѹ варадинског бископа и при
нас ѹмре а третѧго сна старѣишаг михаила тѹт же на бѹдинѹ видѣхом ѿ црѧ тꙋрскаг
прибѣгъ ко кралю еще не женив сѧ прижил его дракѹла съ единою дѣвкою стефан же
молдовскыи ȥ кралевы воли посади на мꙋнтьꙗнскои ȥемли нѣкоего воеводскаго сна
влада именем бысть бо тои владъ ѿ младенства инокъ потомъ и сщенникъ и игѹменъ в
монастыри потомъ ростриг сѧ и сѣлъ на воеводство и женил сѧ понѧлъ воеводскѹю
женѹ иже после дракѹлы мало побилъ и ѹбилъ его стефанъ волосьскьї того женѹ
понѧлъ и ннѣ воевода на мѹнтьꙗнскои ȥемли владъ иже бывьї чернець и игѹменъ в
лѣт ѕ҃ ц҃ ч д҃ фев гі҃ преж писал та ж В лѣт ѕ҃ ц҃ ч и҃ ген к и҃ в дрѹге
преписах аȥъ грѣшны ефросинъ Не лѣпо ли ны бяшетъ братіе начяти старыми словесы
трудныхъ повѣстій о пълку Игоревѣ Игоря Святъславлича Начати же ся тъй пѣсни по
былинамь сего времени а не по замышленію Бояню Боянъ бо вѣщій аще кому хотяше
пѣснь творити то растѣкашет ся мыслію по древу сѣрымъ вълкомъ по земли шизымъ
орломъ подъ облакы помняшеть бо речь първыхъ временъ усобіцѣ Тогда пущашеть ꙇ҃
соколовь на стадо лебедѣй который дотечаше та преди пѣсь пояше старому Ярослову
храброму Мстиславу иже зарѣза Редедю предъ пълкы касожьскыми красному Романови
Святъславличю Боянъ же братіе не ꙇ҃ соколовь на стадо лебедѣй пущаше нъ своя
вѣщіа пръсты на живая струны въскладаше они же сами княземъ славу рокотаху
Почнемъ же братіе повѣсть сію отъ стараго Владимера до нынѣшняго Игоря иже
истягну умь крѣпостію своею и поостри сердца своего мужествомъ наплънив ся
ратнаго духа наведе своя храбрыя плъкы на землю Половѣцькую за землю Руськую
Тогда Игорь възрѣ на свѣтлое солнце и видѣ отъ него тьмою вся своя воя прикрыты
И рече Игорь къ дружинѣ своей Братіе и дружино Луце жъ бы потяту быти неже
полонену быти а всядемъ братіе на свои бръзыя комони да позримъ синего Дону
Спала князю умь похоти и жалость ему знаменіе заступи искусити Дону Великаго
Хощу бо рече копіе приломити конець поля Половецкаго съ вами русици хощу главу
свою приложити а любо испити шеломомь Дону О Бояне соловію стараго времени Абы
ты сіа плъкы ущекоталъ скача славію по мыслену древу летая умомъ подъ облакы
свивая славы оба полы сего времени рища въ тропу Трояню чресъ поля на горы Пѣти
было пѣсь Игореви того Олга внуку Не буря соколы занесе чресъ поля широкая
галици стады бѣжать къ Дону Великому Чи ли въспѣти было вѣщей Бояне Велесовь
внуче Комони ржуть за Сулою звенить слава въ Кыевѣ Трубы трубять въ Новѣградѣ
стоять стязи въ Путивлѣ Игорь ждетъ мила брата Всеволода И рече ему буй туръ
Всеволодъ Одинъ братъ одинъ свѣтъ свѣтлый ты Игорю Оба есвѣ Святъславличя Сѣдлай
брате свои бръзыи комони а мои ти готови осѣдлани у Курьска напереди А мои ти
куряни свѣдоми къмети подъ трубами повити подъ шеломы възлелѣяны конець копія
въскръмлени пути имь вѣдоми яругы имъ знаеми луци у них напряжени тули отворени
сабли изъострени Сами скачють акы сѣрыи влъци въ полѣ ищучи себе чти а князю
славѣ Тогда въступи Игорь князь въ златъ стремень и поѣха по чистому полю Солнце
ему тъмою путь заступаше нощь стонущи ему грозою птичь убуди свистъ звѣринъ въ
ста зби дивъ кличетъ връху древа велитъ послушати земли незнаемѣ Влъзѣ и Поморію
и Посулію и Сурожу и Корсуню и тебѣ тьмутораканьскый блъванъ А половци
неготовами дорогами побѣгоша къ Дону Великому Крычатъ тѣлѣгы полунощы рци лебеди
роспущени Игорь къ Дону вои ведетъ Уже бо бѣды его пасетъ птиць подобію влъци
грозу въсрожатъ по яругамъ орли клектомъ на кости звѣри зовутъ лисици брешутъ на
чръленыя щиты О Руская земле Уже за шеломянемъ еси Длъго ночь мркнетъ Заря свѣтъ
запала мъгла поля покрыла щекотъ славій успе говоръ галичь убуди Русичи великая
поля чрьлеными щиты прегородиша ищучи себѣ чти а князю славы Съ заранія въ пяткъ
потопташа поганыя плъкы половецкыя и рассушя сь стрѣлами по полю помчаша красныя
дѣвкы половецкыя а съ ними злато и паволокы и драгыя оксамиты Орьтъмами и
япончицами и кожухы начашя мосты мостити по болотомъ и грязивымъ мѣстомъ и
всякыми узорочьи половѣцкыми Чрьленъ стягъ бѣла хорюговь чрьлена чолка сребрено
стружіе храброму Святьславличу Дремлетъ въ полѣ Ольгово хороброе гнѣздо Далече
залетѣло Не было онъ обидѣ порождено ни соколу ни кречету ни тебѣ чръный воронъ
поганый половчине Гзакъ бѣжитъ сѣрымъ влъкомъ Кончакъ ему слѣдъ править къ Дону
Великому Другаго дни велми рано кровавыя зори свѣтъ повѣдаютъ чръныя тучя съ
моря идутъ хотятъ прикрыти д҃ солнца а въ нихъ трепещуть синіи млъніи Быти грому
великому итти дождю стрѣлами съ Дону Великаго Ту ся копіемъ приламати ту ся
саблямъ потручяти о шеломы половецкыя на рѣцѣ на Каялѣ у Дону Великаго О Руская
землѣ Уже за шеломянемъ еси Се вѣтри Стрибожи внуци вѣютъ съ моря стрѣлами на
храбрыя пълкы Игоревы Земля тутнетъ рѣкы мутно текуть пороси поля прикрываютъ
стязи глаголютъ половци идуть отъ Дона и отъ моря и отъ всѣхъ странъ Рускыя
плъкы отступиша Дѣти бѣсови кликомъ поля прегородиша а храбріи русици преградиша
чрълеными щиты Яръ туре Всеволодѣ Стоиши на борони прыщеши на вои стрѣлами
гремлеши о шеломы мечи харалужными Камо туръ поскочяше своимъ златымъ шеломомъ
посвѣчивая тамо лежатъ поганыя головы половецкыя поскепаны саблями калеными
шеломы оварьскыя отъ тебе яръ туре Всеволоде Кая раны дорога братіе забывъ чти и
живота и града Чрънигова отня злата стола и своя милыя хоти красныя Глѣбовны
свычая и обычая Были вѣчи Трояни минула лѣта Ярославля были плъци Олговы Ольга
Святьславличя Тъй бо Олегъ мечемъ крамолу коваше и стрѣлы по земли сѣяше
Ступаетъ въ златъ стремень въ градѣ Тьмутороканѣ То же звонъ слыша давный
великый Ярославь сынъ Всеволожь а Владиміръ по вся утра уши закладаше въ
Черниговѣ Бориса же Вячеславлича слава на судъ приведе и на канину зелену
паполому постала за обиду Олгову храбра и млада князя Съ тоя же Каялы Святоплъкь
повелѣя отца своего междю угорьскими иноходьцы ко святѣй Софіи къ Кіеву Тогда
при Олзѣ Гориславличи сѣяшет ся и растяшеть усобицами погибашеть жизнь
Даждь-Божа внука въ княжихъ крамолахъ вѣци человѣкомь скратиша сь Тогда по
Руской земли рѣтко ратаевѣ кикахуть нъ часто врани граяхуть трупіа себѣ дѣляче а
галици свою рѣчь говоряхуть хотять полетѣти на уедіе То было въ ты рати и въ ты
плъкы а сицей рати не слышано Съ зараніа до вечера съ вечера до свѣта летятъ
стрѣлы каленыя гримлютъ сабли о шеломы трещатъ копіа харалужныя въ полѣ незнаемѣ
среди земли Половецкыи Чръна земля подъ копыты костьми была посѣяна а кровію
польяна тугою взыдоша по Руской земли Что ми шумить что ми звенить давечя рано
предъ зорями Игорь плъкы заворочаетъ жаль бо ему мила брата Всеволода Биша ся
день биша ся другый третьяго дни къ полуднію падоша стязи Игоревы Ту ся брата
разлучиста на брезѣ быстрой Каялы ту кроваваго вина не доста ту пиръ докончаша
храбріи русичи сваты попоиша а сами полегоша за землю Рускую Ничить трава
жалощами а древо с тугою къ земли преклонило сь Уже бо братіе не веселая година
въстала уже пустыни силу прикрыла Въстала обида въ силахъ Дажь-Божа внука
вступила дѣвою на землю Трояню въсплескала лебедиными крылы на синѣмъ море у
Дону плещучи убуди жирня времена Усобица княземъ на поганыя погыбе рекоста бо
братъ брату Се мое а то мое же И начяша князи про малое се великое млъвити и
сами на себѣ крамолу ковати а поганіи съ всѣхъ странъ прихождаху съ побѣдами на
землю Рускую О далече заиде соколъ птиць бья къ морю А Игорева храбраго плъку не
крѣсити За нимъ кликну Карна и Жля поскочи по Руской земли смагу мычючи въ
пламянѣ розѣ Жены рускія въсплакаша сь а ркучи Уже намъ своихъ милыхъ ладъ ни
мыслію смыслити ни думою сдумати ни очима съглядати а злата и сребра ни мало
того потрепати! А въстона бо братіе Кіевъ тугою а Черниговъ напастьми Тоска
разлія ся по Руской земли печаль жирна тече средь земли Рускыи А князи сами на
себе крамолу коваху а поганіи сами побѣдами нарищуще на Рускую землю емляху дань
по бѣлѣ отъ двора Тіи бо два храбрая Святъславлича Игорь и Всеволодъ уже лжу
убуди которую то бяше успилъ отецъ ихъ Святъславь грозный великый кіевскый
грозою Бяшеть притрепеталъ своими сильными плъкы и харалужными мечи наступи на
землю Половецкую притопта хлъми и яругы взмути рѣки и озеры иссуши потоки и
болота А поганаго Кобяка изъ луку моря отъ желѣзныхъ великихъ плъковъ
половецкихъ яко вихръ выторже И паде ся Кобякъ въ градѣ Кіевѣ въ гридницѣ
Святъславли Ту нѣмци и венедици ту греци и морава поютъ славу Святъславлю кають
князя Игоря иже погрузи жиръ во днѣ Каялы рѣкы половецкія рускаго злата насыпаша
Ту Игорь князь высѣдѣ изъ сѣдла злата а въ сѣдло кощіево Уныша бо градомъ
забралы а веселіе пониче А Святъславь мутенъ сонъ видѣ въ Кіевѣ на горахъ Си
ночь съ вечера одѣвахуть мя рече чръною паполомою на кроваты тисовѣ чръпахуть ми
синее вино съ трудомь смѣшено сыпахуть ми тъщими тулы поганыхъ тльковинъ великый
женчюгь на лоно и нѣгуютъ мя Уже дьскы безъ кнѣса в моемъ теремѣ златовръсѣмъ
Всю нощь съ вечера босуви врани възграяху у Плѣсньска на болони бѣша дебрь Ки
саню и не сошл ю къ синему морю И ркоша бояре князю Уже княже туга умь полонила
Се бо два сокола слѣтѣста съ отня стола злата поискати града Тьмутороканя а любо
испити шеломомь Дону Уже соколома крильца припѣшали поганыхъ саблями а самаю
опустоша въ путины желѣзны Темно бо бѣ въ г҃ день два солнца помѣркоста оба
багряная стлъпа погасоста и съ нима молодая мѣсяца Олегъ и Святъславъ тъмою ся
поволокоста На рѣцѣ на Каялѣ тьма свѣтъ покрыла по Руской земли простроша ся
половци аки пардуже гнѣздо и въ морѣ погрузиста и великое буйство подасть хинови
Уже снесе ся хула на хвалу уже тресну нужда на волю уже връже са дивь на землю
Се бо готскія красныя дѣвы въспѣша на брезѣ синему морю звоня рускымъ златомъ
поютъ время Бусово лелѣютъ месть Шароканю А мы уже дружина жадни веселія Тогда
великій Святславъ изрони злато слово слезами смѣшено и рече О моя сыновчя Игорю
и Всеволоде Рано еста начала Половецкую землю мечи цвѣлити а себѣ славы искати
Нъ нечестно одолѣсте нечестно бо кровь поганую проліясте Ваю храбрая сердца въ
жестоцемъ харалузѣ скована а въ буести закалена Се ли створисте моей сребреней
сѣдинѣ А уже не вижду власти сильнаго и богатаго и многовои брата моего Ярослава
съ черниговьскими былями съ могуты и съ татраны и съ шельбиры и съ топчакы и съ
ревугы и съ ольберы Тіи бо бес щитовь съ засапожникы кликомъ плъкы побѣждаютъ
звонячи въ прадѣднюю славу Нъ рекосте Мужаемѣ ся сами преднюю славу сами
похитимъ а заднюю ся сами подѣлимъ А чи диво ся братіе стару помолодити Коли
соколъ въ мытехъ бываетъ высоко птицъ възбиваетъ не дастъ гнезда своего въ обиду
Нъ се зло княже ми непособіе наниче ся годины обратиша Се у Римъ кричатъ подъ
саблями половецкыми а Володимиръ подъ ранами Туга и тоска сыну Глѣбову! Великий
княже Всеволоде Не мыслію ти прелетѣти издалеча отня злата стола поблюсти Ты бо
можеши Волгу веслы раскропити а Донъ шеломы выльяти Аже бы ты былъ то была бы
чага по ногатѣ а кощей по резанѣ Ты бо можеши по суху живыми шереширы стрѣляти
удалыми сыны Глѣбовы Ты буй Рюриче и Давыде Не ваю ли злачеными шеломы по крови
плаваша Не ваю ли храбрая дружина рыкаютъ акы тури ранены саблями калеными на
полѣ незнаемѣ Вступита господина въ злата стремень за обиду сего времени за
землю Русскую за раны Игоревы буего Святславлича Галичкы Осмомыслѣ Ярославе
Высоко сѣдиши на своемъ златокованнѣмъ столѣ подперъ горы Угорскыи свои
желѣзными плъки заступивъ королеви путь затворивъ Дунаю ворота меча времены
чрезъ облаки суды рядя до Дуная Грозы твоя по землямъ текутъ отворяеши Кіеву
врата стрѣляеши съ отня злата стола салтани за землями Стрѣляй господине Кончака
поганого кощея за землю Рускую за раны Игоревы буего Святславлича А ты буй
Романе и Мстиславе Храбрая мысль носитъ васъ умъ на дѣло Высоко плаваеши на дѣло
въ буести яко соколъ на вѣтрехъ ширяя ся хотя птицю въ буйствѣ одолѣти Суть бо у
ваю желѣзныи папорзи подъ шеломы латинскими Тѣми тресну земля и многи страны
хинова литва ятвязи деремела и половци сулици своя повръгоша а главы своя
поклониша подъ тыи мечи харалужныи Нъ уже княже Игорю утрпѣ солнцю свѣтъ а древо
не бологомъ листвіе срони по Рсі и по Сули гради подѣлиша А Игорева храбраго
плъку не крѣсити Донъ ти княже кличетъ и зоветь князи на побѣду Олговичи храбрыи
князи доспѣли на брань Инъгварь и Всеволодъ и вси три Мстиславичи не худа гнѣзда
шестокрилци Не побѣдными жребіи собѣ власти расхытисте Кое ваши златыи шеломы и
сулицы ляцкіи и щиты Загородите полю ворота своими острыми стрѣлами за землю
Русскую за раны Игоревы буего Святъславлича Уже бо Сула не течетъ сребреными
струями къ граду Переяславлю и Двина болотомъ течетъ онымъ грознымъ полочаномъ
подъ кликомъ поганыхъ Единъ же Изяславъ сынъ Васильковъ позвони своими острыми
мечи о шеломы литовскія притрепа славу дѣду своему Всеславу а самъ подъ
чрълеными щиты на кровавѣ травѣ притрепанъ литовскыми мечи И схоти ю на кровать
и рекъ Дружину твою княже птиць крилы пріодѣ а звѣри кровь полизаша Не бысь ту
брата Брячяслава ни другаго Всеволода единъ же изрони жемчюжну душу изъ храбра
тѣла чресъ злато ожереліе Унылы голоси пониче веселіе Трубы трубятъ городеньскіи
Ярославе и вси внуце Всеславли Уже понизите стязи свои вонзите свои мечи
вережени уже бо выскочисте изъ дѣдней славѣ Вы бо своими крамолами начясте
наводити поганыя на землю Рускую на жизнь Всеславлю которое бо бѣше насиліе отъ
земли Половецкыи На седьмомъ вѣцѣ Трояни връже Всеславъ жребій о дѣвицю себѣ
любу Тъй клюками подпръ ся о кони и скочи къ граду Кыеву и дотче ся стружіемъ
злата стола кіевскаго Скочи отъ нихъ лютымъ звѣремъ въ плъночи изъ Бѣла-града
обѣси ся синѣ мьглѣ утръ же воззни с три кусы отвори врата Нову-граду разшибе
славу Ярославу скочи влъкомъ до Немиги съ Дудутокъ На Немизѣ снопы стелютъ
головами молотятъ чепи харалужными на тоцѣ животъ кладутъ вѣютъ душу отъ тѣла
Немизѣ кровави брезѣ не бологомъ бяхуть посѣяни посѣяни костьми рускихъ сыновъ
Всеславъ князь людемъ судяше княземъ грады рядяше а самъ въ ночь влъкомъ рыскаше
изъ Кыева дорискаше до куръ Тмутороканя великому Хръсови влъкомъ путь прерыскаше
Тому въ Полотскѣ позвониша заутренюю рано у святыя Софеи въ колоколы а онъ въ
Кыевѣ звонъ слыша Аще и вѣща душа въ друзѣ тѣлѣ нъ часто бѣды страдаше Тому
вѣщей Боянъ и пръвое припѣвку смысленый рече Ни хытру ни горазду ни птицю
горазду суда Божіа не минути О стонати Руской земли помянувше пръвую годину и
пръвыхъ князей Того стараго Владиміра нельзѣ бѣ пригвоздити къ горамъ кіевскимъ
сего бо нынѣ сташа стязи Рюриковы а друзіи Давыдовы нъ розно ся имъ хоботы
пашутъ Копіа поютъ На Дунаи Ярославнынъ гласъ слышитъ зегзицею незнаемь рано
кычеть Полечю рече зегзицею по Дунаеви омочю бебрянъ рукавъ въ Каялѣ рѣцѣ утру
князю кровавыя его раны на жестоцѣмъ его тѣлѣ Ярославна рано плачетъ въ Путивлѣ
на забралѣ а ркучи О вѣтрѣ вѣтрило Чему господине насильно вѣеши Чему мычеши
хиновьскыя стрѣлкы на своею нетрудною крилцю на моея лады вои Мало ли ти бяшетъ
горѣ подъ облакы вѣяти лелѣючи корабли на синѣ морѣ Чему господине мое веселіе
по ковылію развѣя Ярославна рано плачеть Путивлю городу на заборолѣ а ркучи О
Днепре Словутицю Ты пробилъ еси каменныя горы сквозѣ землю Половецкую Ты лелѣялъ
еси на себѣ Святославли носады до плъку Кобякова Възлелѣй господине мою ладу къ
мнѣ а быхъ не слала къ нему слезъ на море рано Ярославна рано плачетъ въ Путивлѣ
на забралѣ а ркучи Свѣтлое и тресвѣтлое слънце Всѣмъ тепло и красно еси Чему
господине простре горячюю свою лучю на ладѣ вои Въ полѣ безводнѣ жаждею имь лучи
съпряже тугою имъ тули затче Прысну море полунощи идутъ сморци мьглами Игореви
князю Богъ путь кажетъ изъ земли Половецкой на землю Рускую къ отню злату столу
Погасоша вечеру зари Игорь спитъ Игорь бдитъ Игорь мыслію поля мѣритъ отъ
Великаго Дону до Малаго Донца Комонь въ полуночи Овлуръ свисну за рѣкою велить
князю разумѣти князю Игорю не быть Кликну стукну земля въшумѣ трава вежи ся
половецкіи подвизаша ся А Игорь князь поскочи горнастаемъ къ тростію и бѣлымъ
гоголемъ на воду въвръже ся на бръзъ комонь и скочи съ него босымъ влъкомъ и
потече къ лугу Донца и полетѣ соколомъ подъ мьглами избивая гуси и лебеди
завтроку и обѣду и ужинѣ Коли Игорь соколомъ полетѣ тогда Влуръ влъкомъ потече
труся собою студеную росу претръгоста бо своя бръзая комоня Донецъ рече Княже
Игорю Не мало ти величія а Кончаку нелюбія а Руской земли веселіа Игорь рече О
Донче Не мало ти величія лелѣявшу князя на влънах стлавшу ему зелѣну траву на
своихъ сребреныхъ брезѣхъ одѣвавшу его теплыми мъглами подъ сѣнію зелену древу
стрежаше его гоголемъ на водѣ чайцами на струяхъ чрьнядьми на ветрѣхъ Не тако ли
рече рѣка Стугна худу струю имѣя пожръши чужи ручьи и стругы ростре на кусту
уношу князю Ростиславу затвори Днѣпрь темнѣ березѣ Плачет ся мати Ростиславля по
уноши князи Ростиславѣ Уныша цвѣты жалобою и древо с тугою къ земли прѣклонило А
не сорокы втроскоташа на слѣду Игоревѣ ѣздитъ Гзакъ съ Кончакомъ Тогда врани не
граахуть галици помлъкоша сорокы не троскоташа по лозію ползоша только Дятлове
тектомъ путь къ рѣцѣ кажутъ соловіи веселыми пѣсьми свѣтъ повѣдаютъ Млъвитъ
Гзакъ Кончакови Аже соколъ къ гнѣзду летитъ соколича рострѣляевѣ своими
злачеными стрѣлами Рече Кончакъ ко Гзѣ Аже соколъ къ гнѣзду летитъ а вѣ соколца
опутаевѣ красною дивицею И рече Гзакъ къ Кончакови Аще его опутаевѣ красною
дѣвицею ни нама будетъ сокольца ни нама красны дѣвице то почнутъ наю птици бити
въ полѣ Половецкомъ Рекъ Боянъ и ходы на Святъславля пѣстворца стараго времени
Ярославля Ольгова коганя хоти Тяжко ти головы кромѣ плечю зло ти тѣлу кромѣ
головы Руской земли безъ Игоря Солнце свѣтит ся на небесѣ Игорь князь въ Руской
земли Дѣвици поютъ на Дунаи вьют ся голоси чрезъ море до Кіева Игорь ѣдетъ по
Боричеву къ святѣй Богородици Пирогощей Страны ради гради весели Пѣвше пѣснь
старымъ княземъ а потомъ молодымъ пѣти Слава Игорю Святъславличю буй туру
Всеволоду Владиміру Игоревичу Здрави князи и дружина побарая за христьяны на
поганыя плъки Княземъ слава а дружинѣ Аминь съвѣт тако тъ съверши с ино знаменїє
Седʼмыи оубо час нощи начатъ настꙋпати на град тʼма велїа вʼздоухꙋ бо на іерѣи
ѡгꙋстившꙋ сѧ написа сѧ над градом плачевным ѡбразом низʼпꙋщаше аки слезы капли
велици подобны величеством и взоромъ боуиволʼномꙋ ѻкꙋ черленꙋ и тръпѧхꙋ на земли
на длъгъ час ꙗк оудивити сѧ всѣмъ людем и в тꙋзи велици и въ оужасѣ быти
патриарʼхъ же анастасїе вʼскорѣ събравъ весь клирикъ и синʼгьклитъ поиде къ ц҃рю
и реч ємꙋ свѣтлїишїи г҃не црю костѧнтине всѧ прежеречнʼнаѧ ѡ градѣ семʼ добрѣ
вѣси такоже и ѿшествїе с҃тго д҃ха видѣ и се пакы н҃нѣ тварь проповѣдоуетъ в
погыбель града сег молимʼ тѧ изыди изʼ град его да не вси вкоупѣ погыбнемъ б҃а
ради изыди и повѣдаша емꙋ много дѣанїа прежнихъ ц҃реи и симъ подобна и не
послоушаше их ц҃рь но ѿвѣщеваше им волѧ г҃нѧ да боудет ѡканʼныи же магмет ꙗк
видѣ тмꙋ велїю надʼ градом и рѣша мꙋ знаменїе велико єс и граду семꙋ боудеть
пагꙋба ѡн же безбожныи повелѣ оуготовити всѧ воѧ вʼскорѣ вʼ к҃ ѳ маиѧ пꙋсти
напредʼ тʼмочисленыа ѡрꙋжникї пѣшʼца и поушки и пищали и за ними все воиско и
прикативше поушкы противь полого мѣста и начаша бити ѡ всем томъ мѣстѣ ꙗко ѿбиша
гражданъ ѿ полого мѣста и поскориша пѣшʼци ѡчистити поуть ратным и рʼвы
заровнѧти и тако напꙋстиша тоуркы всѣми полʼки и потопташа гражданъ стратигомʼ
же и мегыстаномъ и конʼникомъ приспѣвшим подкрепиша народʼ и борѧхꙋ сѧ с тоуркы
и по семъ ц҃рю приспѣвшꙋ со всѣми велможи и съ избранʼными своими и нападе на
тоуркы и оуже много соущꙋ воискꙋ внꙋтри града и смѣшавше сѧ с ними сѣчахꙋ сѧ
тѧжкым и звѣроѡбразнымʼ рвенїемъ и прогнаша тоуркы к поломꙋ мѣстꙋ бегыларʼбеи же
въсточныи велѣкъ бѣ тѣломъ и мꙋжествен въскʼричавъ со всею силою въсточною
нападе на грекы и размеси полʼкы и прогна вземь ж копье ꙋдари сѧ на ц҃рѧ ц҃рь же
подавъ емꙋ щит и ѿведʼ копїе оудари его мечем во главꙋ и разсече єго на двое и
до седла и абїе возопиша тоурки многими гл҃сы и вземʼше его и ѿнесоша ц҃рь же
пригласивъ своих съ восклицанїемъ многымъ внидоша в полкы и бьꙗхꙋ ихъ прогнаша
изʼ града но аще бы и горами подвизали а б҃жїа изволенїа не премочи аще бо реч
не г҃ь ли хранить града всоуе бʼдѧ стрегїи а тоуркомъ оубо множествомъ многым
соуще премѣнѧхꙋ сѧ на брань а гражаномʼ же всегда единым ѿ многаго трꙋда
изнемогахꙋ и падахꙋ магʼметʼ же ѡканʼныи слышавъ восточнаго бегиларʼбеѧ
оубїиство и плакаше ѡ немъ много ѕило бо любѧше єго храбрости ради его и разꙋома
и възꙗрив сѧ поиде самъ своими враты съ всѣми силами а на ц҃рѧ повелѣ навадити
поушʼкы и пищали боꙗше бо сѧ его ꙗко да не изыдеть из града съ всѣми людʼми и
нападеть на нихъ и пришедʼ безʼбожныи ста противъ полого мѣста и повелѣ бити ис
поушекъ и ис пищалеи да ѿстоупѧть гражане по сихъ напꙋсти балтаоулїа пашꙋ съ
многыми полʼки а на ц҃рѧ посла ҂г҃ избранʼныхъ воинъ и заповеда имъ да оулꙋчать
ц҃рѧ аще и до см҃рти постражꙋть или да ис пищали оубьють его стратиги же и
мегистаны и вси велможи видѣвше оустремленїе безбожнаго пришедʼшаго в силѣ
тѧжʼцѣ и ведоша ц҃рѧ да не оумрет всоуе бл҃говѣрныи же ц҃рь конʼстѧнʼтинъ плача
горʼко и рече имъ помните ли слово еже рѣхъ вамъ и ѡбѣтъ положих да оумрꙋ здѣ с
вами не дѣите мене ѡни же ѿвѣщевахꙋ мы вси оумремъ за цр҃кви б҃жїѧ и за тѧ г҃и и
вземше ѿведоша его ѿ народа и много ꙋвѣщевахꙋ его да изыдеть изʼ града и даша
емꙋ послѣднеє целованїе стенѧ и рыдаѧ възвратиша сѧ вси на оуречнʼное мѣсто
балʼтаоулїѧ же приспѣвʼшꙋ съ многыми полкы и срѣтоша ег гражане на поломъ мѣстѣ
но не възмогоша оудръжати его и вниде въ град съ всѣми полʼкы и нападе на гражин
и быс сѣча крѣпчаишаѧ всѣхъ прежнихʼ и падоша стратигы и мегыстаны и вси велможи
ꙗко малїи ѿидоша на извещенїе ц҃рю избьеныхъ гражан и тоурковъ не бѣ числа ҂г҃
же рыстахꙋ и съвахꙋ сѧ на всѣ страны града ищꙋше себѣ ловꙋ ц҃рѧ конʼстѧнтина
ѡканʼныи же магметъ пакы вʼскорѣ оурѧдивъ разʼсылаше всю свою рат по всѣмъ
оулицамъ и по вратомъ ц҃рѧ стрещи а самъ ѡканʼныи ѡста токмо со ꙗнʼчаны ѡбратив
сѧ въ ѻбози и поушкы и пищали оуставивʼ боꙗше бо сѧ ц҃рѧ бл҃говѣрныи же ц҃рь
конʼстѧнтинъ ивановичь ꙗко слыша б҃жїе изволенїе и поиде вʼ великꙋю цр҃квь и
паде на землю просѧ млсти б҃жїа и прощенїа съгрѣшенїѧм и покаꙗ сѧ и прости сѧ с
патриарʼхом и съ ц҃рцею и съ всѣми клирикы и заплака горко и поклони сѧ на всѣ
страны до землѧ и причасти сѧ ѿ патриарʼха с҃тыхъ и страшныхъ х҃выхъ таинъ и
поиде изʼ ц҃ркви и абїе возопиша вси клирикы и весь народʼ соущїи тꙋ жены и дѣти
имʼ же не бѣ числа рыданїемъ и стонанїемъ ꙗко мнѣти сѧ цр҃кви ѡнои колебати с
великои и гласи ихъ мню до н҃бсъ достизахꙋ идоущꙋ же бл҃говѣрномꙋ ц҃рю
конʼстѧнʼтинꙋ изʼ цр҃кви се єдино слово прорекъ аще кто хощеть пострадити за
б҃жїа с҃шнʼны цр҃кви и за православнꙋю хр҃тїанʼскꙋю вѣрꙋ да поидеть со мною и
всѣдʼ на фарисъ поѣде ко златымъ вратомъ чаꙗш бо стрѣти безбожнаго всѣхʼ же вои
собра сѧ с ним ҂г҃ и ѡбрѣте оу вратъ множество тоуркъ стрегоущихъ его и побивъ
же ихъ много и поиде во врата но не можаше оуже проити ѿ многаго троупїа и пакы
срѣтоша его ҂г҃ избранʼныхъ тоурковъ и сѣчахꙋ сѧ с ними до нощи и тако пострада
бл҃говѣрныи ц҃рь коньстѧньтинъ ивановичь за с҃щнʼныѧ б҃жїѧ цр҃кви и за
православнꙋю хрстьꙗньскꙋю вѣрꙋ мсца маиѧ въ к҃ ѳ д оубьвъ своею роукою ꙗкоже
ѡставшїи сказаша безбожныхъ тоуркъ бесчислено и збыс сѧ реченʼное
конʼстѧнʼтиномъ създа сѧ и пакы конʼстѧнʼтиномъ сконʼча с зане съгрѣшенїемъ
ѡставленїе соудомъ б҃жїимъ временемъ бывають злодеꙗнїе бо реч и безаконїе
преврати престлъ силных ѽ велика сила греховнаго жала ѽ колика зла творить
престꙋпленїѧ ѽ горе тебѣ граде седʼмохолъмныи ꙗко поганїи тобою ѡбладають и бо
колико блгдтеи на тебѣ въсїꙗше ѡвогда прославлѧ и величаѧ паче иныхъ градовъ
ѡвогда многоѡбразнѣ и многкратне наказꙋѧ и наставлѧѧ бл҃гыми дѣлы и чюдесы
преславными ѻвогда же на врагы побѣдами прославлѧꙗ сѧ не престаше бо поꙋчаѧ и къ
спснїю призываѧ житеискыми изоѡбилїи оутѣшаѧ и оукрашаѧ всѧческы такоже и
пренепорочнаѧ м҃ти х҃а б҃а н҃шго неизречнʼными бл҃годѣѧнїи и неисчетъными
дарованїи миловаше и хранѧше въ всѧ времена ты же ꙗко неистове юже на тебѣ млсть
б҃жїю щедротʼ ѿвращаше сѧ и се н҃нѣ ѿкры сѧ гнѣвʼ б҃жїи на тебѣ и преда тебе в
роуцы врагомъ и кто не въсплачет сѧ или кто не възрыдаетъ но ꙋбо пакы прїидем ко
предʼлежащемꙋ бл҃говѣрнаѩ же Цр҃ца в ѻнʼ же час приꙗтъ прощенїе ѿ ц҃рѧ и
постриже сѧ во иноческїи ѡбраз ѡставшїи же стратиги и болѧре вʼзем ц҃рцꙋ и ѿ
бл҃городныхъ д҃вць и младыхъ женъ много и ѿпꙋстиша вʼ жестоуниевыхъ караблехъ и
катаргахъ въ ѡстровы и во амʼморїю ко племѧнемʼ гражане же по ꙋлицамъ и по
дворамъ не покарѧющим сѧ тоурком но бьꙗхꙋ сѧ с ними и падоша ѿ нихъ того д҃ни
много людеи и женъ и дѣтеи а иныхъ полонѧхꙋ такожде и вʼ стрѣлницахъ соуще воини
не предаша с но бьꙗхꙋ сѧ со инѣми тоуркы внѣ град сꙋщими и внꙋтри града и въ
д҃нь ѻдолеваеми бежахꙋ и крыꙗхꙋ сѧ вʼ пропастехъ и вʼ погребех а нощи вылазѧхꙋ и
побивахꙋ тоурковʼ а инїи людие метахꙋ на нихъ с верʼхꙋ полат кремиды и плиты и
кровли полатныє и древѧные зажигающе и съ ѻгни метахꙋ на них и иные многїе
пакости дѣꙗхꙋ имъ и оужасѧхꙋ сѧ паки сенʼзѧкʼ же бѣ въсточныи посла кʼ
безʼбожномꙋ магметꙋ гл҃ѧ аще не самъ внидеши во градʼ не ѡдолѣнъ боудеть градʼ
ѡнʼ же велїе взысканїе сʼтвори ѡ ц҃ри и ѡ цр҃ци боꙗше бо с во град внити и бысть
в размышленїи великом и позва болѧръ и стратигъ ц҃рвыхъ ихʼ же поима на бою
безʼбожʼныи же магметъ дасть свое крѣпкое слово и дары и посла ихъ с паши и
санʼчакбии рещи гражданомъ по всѣмъ оулицам слово магметово с клѧтвою да
престанеть безъ всѧкого страхꙋ и оубїиства и плененїѧ аще ли же ни то всѣхъ вас
и жены и дѣти ваши мечь мои поꙗстʼ и семꙋ бывшꙋ и преста брань и вдаша вси
болѧромъ и стратигомъ и пашамʼ на рꙋкы слышавʼ же ѡканʼныи магметʼ и възрадова
сѧ ѕило и посла въ град чистити оулици и площади вʼ а҃і д҃нь по брани посла
санʼчакʼ бѣевъ по всѣмъ оулицамъ со многыми людʼми бранити изʼрады а самъ
безбожны съ всѣми вои своими поиде въ врата с҃тго романа кʼ великои цр҃кви в ню
же бѧхꙋ събрани патриарʼхъ и весь клирикʼ и нардоу бесчислено и женъ и дѣтеи и
приѣхъ на площадʼ оу великїа цр҃кви и слѣзе с конѧ и падʼ на землю лицемъ взѧт
перʼсть посыпа на главꙋ свою бл҃года въ ѥдинъ же ѿ дн҃ии хотꙗщемъ имъ праздьникъ
творити ст҃ыꙗ бц҃а и водѣ не сѹщи преже же намѣненѹѹмѹ ѳеѡдорѹ сѹщю тъгда келарю
иже и многаа ми съповѣда о преславьнѣмь мѹжи семь тъ же шедъ повѣда блаженѹѹмѹ
оц҃ю нашемѹ ѳеодосию ꙗко нѣсть къто воды носꙗ то же блаженыи съ спѣхъмь въставъ
начатъ водѹ носити отъ кладꙗзꙗ и се ѥдинъ отъ братиꙗ видѣвы и водѹ носꙗща и
скоро шедъ възвѣсти нѣколикѹ братии иже и съ тъщаниѥмь притекъше наносиша воды
до избытъка и се же пакы дръвомъ нѣкѡли приготованомъ не сѹщемъ на потребѹ
варениꙗ шедъ же келарь ѳеѡдоръ къ бл҃женѹѹмѹ ѳеодосию гл҃ꙗ ꙗко да повелиши
ѥдиномѹ ѿ братиꙗ сѹщюѹмѹ праздьнѹ да въшедъ приготовить дръва ѥже на потребѹ
тоже блаженыи отъвѣща ѥмѹ то се азъ праздьнъ ѥсмь и се поидѹ таче повелѣ на
трапезѹ братии ити бѣ бо годъ обѣдѹ самъ же възьмъ сѣчиво нача сѣчи дръва и се
по отъꙗдении излѣзъше братиꙗ ти видѣша преподобьнааго игѹмена своѥго сѣкѹща
дръва и тако трѹжающа сѧ и възꙗтъ къждо сѣчиво своѥ таже тако приготоваша дръва
ꙗко же тѣмъ довольномъ имъ быти на многы дн҃и сице бо ти бѣ тъщаниѥ къ богѹ
блаженааго и дѹховьнааго оц҃а нашего ѳеодосиꙗ имꙗаше бо съмѣрениѥ и кротость
великѹ о семь подражаꙗ христоса истиньнааго б҃а гл҃авъшааго навыкнѣте отъ мене
ꙗко крътъкъ ѥсмь и съмѣренъ ср҃дцьмь тѣмь же на таковоѥ подвизаниѥ възираꙗ
съмѣрꙗше сꙗ послѣдьнии сꙗ вьсѣхъ творꙗ и слѹжьбьникъ и собою вьсѣмъ образъ даꙗ
на дѣло же преже вьсѣхъ исходꙗ и въ цр҃кви же преже вьсѣхъ обрѣтаꙗ сꙗ и послѣже
вьсѣхъ излазѧ мъногашьды же пакы великѹѹмѹ никонѹ сѣдꙗщю и дѣлающю книгы и
блж҃енѹѹмѹ въскраи того сѣдꙗщю и прѧдѹщю нити ѥже на потребѹ таковѹѹмѹ дѣлѹ
таково ти бѣ того мѹжа съмѣрениѥ и простость и никтоже ѥго николиже видѣ на
ребрѣхъ своихъ лежаща ли водѹ възливающа на тѣло развѣ тъкмо рѹцѣ ѹмывающа а
ѡдежа ѥго бѣ свита власꙗна остра на тѣлѣ извьнѹ же на неи и ина свита и та же
вельми хѹда сѹщи и тоже сего ради възволочааше на сꙗ ѧко да не ꙗвити сꙗ
власꙗници сѹщи на неи о сеи одежи хѹдѣи мнози несъмысльнии рѹгахѹ сѧ ѥмѹ
ѹкарꙗюще ѥго блж҃енѹѹмѹ же си съ радостию вьсꙗ приимающю ѹкоризнѹ ихъ имѣꙗ ѹбо
присно на памꙗти слово гн҃е и тѣмь ѹтѣшаꙗ веселꙗше сꙗ блажени бо рече ѥсте ѥгда
ѹкорꙗть вы ѥгда рекѹть всꙗкъ зълъ гл҃ъ на вы лъжюще мене ради въздрадѹите сꙗ въ
тъ дн҃ь и възыграите се бо мьзда ваша мънога на нб҃сѣхъ си въспоминаꙗ блж҃еныи и
о сихъ ѹтѣшаꙗ сꙗ трьпꙗше ѹкоризнѹ и досажениѥ ѿ всѣхъ и се въ ѥдинъ дн҃ь шедъшю
великѹѹмѹ оц҃ѹ на нашемѹ ѳеѡдосию нѣкоторааго ради орѹдиꙗ къ хо҃любьцю кнꙗзю
изꙗславѹ далече ѥмѹ сѹщю отъ града таче ꙗко и пришьдъ и до вечера ѹмѹдивъшю ѥмѹ
орѹдиꙗ ради и повелѣ хо҃любьць нощьнааго ради посъпаниꙗ ѥмѹ на возѣ допровадити
и до манастырꙗ ѥго и ꙗко бысть идыи пѹтьмь и возꙗи ѥго видѣвы и въ такои одежи
сѹщааго и мьнѣвъ ꙗко ѥдинъ ѿ ѹбогыхъ ѥсть гл҃а ѥмѹ чьрноризьче се бо ты по вьсꙗ
дн҃и пороздьнъ ѥси азъ же трѹдьнъ сыи се не могѹ на кони ѣхати нъ сице сътворивѣ
да азъ ти лꙗгѹ на возѣ ты же могыи на кони ѣхати тоже бл҃женыи съ вьсꙗкыимь
съмѣрениѥмь въставъ сѣде на кони а ѡномѹ же легъшю на возѣ и идꙗше пѹтьмь радѹꙗ
сѧ и славꙗ б҃а и ѥгда же въздрѣмааше сꙗ тъгда же съсѣдъ текъ идꙗаше въскраи конꙗ
дондеже трѹдꙗаше сѧ ти тако пакы на конь въсѧдꙗше часто же ѹже зорꙗмъ
въсходꙗщемъ и вельможамъ ѣдѹщемъ къ кнꙗзю и издалеча познавъше бл҃женааго и
съсѣдъше съ конь покланꙗахѹ сꙗ ѹбо блж҃енѹѹмѹ оц҃ю нашемѹ ѳеѡдосию тъгда же
глагола отрокѹ се ѹже чадо свѣтъ ѥсть въсꙗди на конь свои онъ же видѣвъ ѥже тако
вьси покланꙗхѹть сѧ ѥмѹ и ѹжасе сꙗ въ ѹмѣ и трепеть си въста и въсѣде на конь ти
тако поиде пѹтьмь а прп҃добьнѹѹмѹ ѳеѡдосию на возѣ сѣдꙗщю вси же болꙗре сърѣтъше
покланꙗхѹ сꙗ ѥмѹ таче дошьдъшю ѥмѹ манастырꙗ и се ишедъше вьсꙗ братиꙗ поклониша
сѧ ѥмѹ до землꙗ тоже отрокъ больми ѹжасе сꙗ помышлꙗѧ въ себе кто сь ѥсть ѥже
тако вьси покланꙗють сѧ ѥмѹ и ѥмы и за рѹкѹ въведе и въ трапезьницю таче повелѣ
ѥмѹ дати ѣсти и пити ѥлико хощеть ѥще же и кѹнами томѹ давъ отъпѹсти и си же
съповѣда самъ братии повозьникъ тъ а блж҃енѹѹмѹ о сѥмь никомѹже ꙗвивъшю нъ сице
бѣ ѹбо по всꙗ дн҃и о сихъ ѹча братию не възносити сꙗ ни о чемь же нъ съмеренѹ
быти мнихѹ а самомѹ мьньшю всѣхъ творити сꙗ и не величати сꙗ нъ къ вьсѣмъ
покоривѹ быти и ходꙗще иже гл҃ааше имъ рѹцѣ съгъбенѣ на прьсьхъ своихъ къжьдо да
имате и никто же васъ да не преходить въ съмѣрении же вашемь да сꙗ покланꙗѥте
къждо дрѹгъ къ дрѹгѹ ꙗкоже ѥсть лѣпо мьнихѹ и не преходити же отъ келиѣ въ келию
нъ въ своѥи келии къждо васъ да молить бога сицими же и инѣми словесы по всꙗ
дн҃и не престаꙗ ихъ наказааше и аще пакы слышааше ѿ братиꙗ комѹже сѹщю ѿ
мьчьтании бѣсовьскыихъ то сиꙗ призъвавъ и ꙗко въ вьсѣхъ искѹшенихъ бывъ ѹчааше и
наказааше стати крѣпъцѣ противѹ диꙗволемъ къзньмъ никако же постѹпати ни
раслабѣти сѧ ѿ мьчьтании и бѣсовьскыꙗ напасти не ѿходити имъ ѿ мѣста того нъ
постъмь и мл҃твою оградити сꙗ и б҃а часто призывати на побѣдѹ злааго бѣса
гл҃ааше же и се къ нимъ ꙗко тако и мнѣ бѣ испьрва ѥдинои бо нощи поющю ми въ
кели обычьныꙗ псалъмы и се пьсъ чьрнъ ста предъ мною ꙗкоже имь мнѣ нельзѣ ни
поклонити сꙗ стоꙗщю же ѥмѹ на многъ часъ предъ мною се же азъ постреченъ бывъ
хотѣхъ ѹдарити и и се невидимъ бысть ѿ мене тъгда же страхъ и трепетъ обиꙗтъ мꙗ
ѧкоже хотѣти ми бѣжати отъ мѣста того ꙗко аще не бы г҃ь помоглъ ми се бо малы
въспрꙗнѹвъ ѿ ѹжасти начахъ прилѣжьно б҃а молити и часто поклониѥ колѣномъ
творити и тако ѿбеже отъ мене страхъ тъ ꙗко же отъ того часа не боꙗти ми сꙗ ихъ
аще предъ очима моима ꙗвлꙗхѹть ми сѧ къ симъ же и ина многа словеса гл҃ааше
крѣпꙗ ѧ на зълыꙗ дѹхы и тако ѿпѹщааше ꙗ радѹюща сꙗ и славꙗ бога о таковѣмь
наказании доблꙗаго наставьника и ѹчителꙗ ихъ и се исповѣда ми ѥдинъ отъ братиꙗ
именьмь илариѡнъ гл҃ѧ ꙗко многѹ ми пакость творꙗхѹ въ келии зълии бѣси ѥгда бо
ѥмѹ легъшю на ложи своѥмь и се множьство бѣсовъ пришьдъше и за власы имъше и и
тако пьхающе влачахѹти и и дрѹзии же стѣнѹ подъимъше гл҃аахѹ сѣмо да влеченъ
бѹдеть ꙗко стѣною подавленъ и тако по всꙗ нощи творꙗхѹть ѥмѹ и ѹже не могыи
тьрпѣти шедъ съповѣда прп҃дбьнѹмѹ оц҃ю ѳеѡдосию пакость бѣсовьскѹю и хотꙗ отъити
отъ мѣста того въ инѹ келию тоже бл҃женыи молѧшети и глаголꙗ ни брате не ѿходи
отъ мѣста того да не коко похвалꙗть сѧ тобою злии дѹси ꙗко побѣдивъше тꙗ и бѣдѹ
на тѧ створьше ѿтолѣ пакы больше зъло начьнѹт ти твори ꙗко власть приимъше на тѧ
нъ се да молиши сꙗ б҃ѹ въ келии своѥи да и бъ҃ видꙗ твоѥ трьпѣниѥ подасть ти
побѣдѹ на нꙗ ѧко же не съмѣти имъ ни приближити сѧ къ тебе ѡнъ же пакы гл҃аше
ѥмѹ молю ти сѧ оч҃е ꙗко ѿселѣ не могѹ пребывати въ келии множьства ради живѹщихъ
бѣсовъ въ неи тъгда же бл҃женыи прекр҃стивы и таче гл҃а ѥмѹ иди и бѹди въ келии
своѥи и ѿселѣ не имѹть ти никоѥꙗ же пакости створити лѹкавии бѣси не бо видѣти
ихъ имаши онъ же вѣрѹ имъ и поклонивъ сѧ ст҃ѹѹмѹ отъиде и тако въ тѹ нощь легъ
въ келии своѥи съпа сладъко и отътолѣ проныривии бѣси не съмѣша ни приближити сꙗ
къ мѣстѹ томѹ млт҃вами бо прп҃дбнаго оц҃а нашего ѳеѡдосиꙗ отъгоними сѹще и
бѣжаще ѿидоша и се пакы тъ же чьрньць иларионъ съповѣда ми бꙗше бо и книгамъ
хытръ псати сии по всꙗ дн҃и и нощи писааше книгы въ келии ѹ блж҃енааго оц҃а
нашего ѳеѡдосиꙗ ономѹ же псалтырь ѹсты поющю тихо и рѹкама прꙗдѹща вълнѹ или коѥ
ино дѣло дѣлающа тако же въ ѥдинъ вечеръ дѣлающема има къжьдо своѥ дѣло и се
въниде икономъ гл҃ꙗ блаженомѹ ꙗко въ ѹтрии дн҃ь не имамъ кѹпити ѥже на ꙗдь
братии и на инѹ потребѹ тоже бл҃женыи гл҃а ѥмѹ се ꙗкоже видиши ѹже вечеръ сѹщь и
ѹтрьнии дн҃ь далече ѥсть тѣмь же иди и потрьпи мало молꙗ сꙗ бѹ҃ некъли тъ
помилѹѥть ны и попечеть сꙗ о насъ ꙗкоже самъ хощеть и то слышавъ икономъ отъиде
таче шедъ блж҃еныи иде въ келию свою пѣтъ по обычаю ѡба на десѧте псалма тако же
и по мл҃твѣ шьдъ сѣде дѣлаꙗ дѣло своѥ и се пакы въниде икономъ то же гл҃ꙗ тъгда
ѿвѣща ѥмȣ блж҃еныи рѣхъ ти иди и помоли сꙗ богѹ въ ѹтрии дн҃ь шедъ въ градъ и ѹ
продающиихъ да възьмеши въ заимъ иже ти на потребѹ братии и послѣдь ѥгда
богодѣꙗвъшюѹмѹ б҃ѹ ѿдамы дългъ ѿ бога таче вѣрьнъ ѥсть гл҃ꙗи не пьцѣте сѧ
ѹтрѣишимь и тъ не имать насъ оставити таче ѿшедъшю икономѹ и се вълезе свѣтьлъ
отрокъ въ воиньстѣи одении и поклонивъ сꙗ и ничьсоже рекыи и положивъ же на
стълпѣ гривьнѹ злата и тако пакы мълча излезе вънъ тъгда же въставъ блж҃еныи и
възьмъ злато и съ сльзами помоли сꙗ въ ѹмѣ своѥмь таче вратарѧ възъвавъ пыташе и
еда къто къ воротомъ приходи въ сию нощь онъ же съ клꙗтвою извѣща сѧ ꙗко и ѥще
свѣтѣ затвореномъ сѹщемъ воротомъ и ѿтолѣ нѣсмь ихъ ѿврьзалъ и никтоже приходилъ
къ нимъ тъгда же блж҃еныи призвавъ иконома подасть ѥмѹ гривьнѹ злата гл҃ꙗ чьто
гл҃еши брате анастасе ꙗко не имамъ чимь кѹпити братии требованиꙗ нъ сице шьдъ
кѹпи ѥже на потребѹ братии въ ѹтрѣи же пакы дн҃ь бъ҃ да попечеть сѧ нами тъгда
же икономъ разѹмѣвъ падъ поклони сꙗ ѥмѹ бл҃женыи же ѹчааше и гл҃ꙗ николи же не
отъчаи сꙗ нъ въ времꙗ крѣпѧ сꙗ вьсю печаль свою възвьрзи къ богѹ ꙗко тъ попечеть
сꙗ нами ꙗкоже хощеть и сътвориши братии праздьникъ великъ днь҃с б҃ъ же пакы не
скѹдьно подавааше ѥмѹ ѥже на потребѹ бж҃ествьнѹѹмѹ томѹ стадѹ блж҃еныи же ѡ сихъ
всѣхъ по всꙗ нощи бе съна пребываше молꙗ cꙗ б҃а съ плачьмь и часто къ земли
колѣнѣ прекланꙗꙗ ѧкоже и многашьды слышаша цр҃квьнии строителе вънегда бо годъ
бѹдꙗше заѹтрьнюмѹ пѣнию и онѣмъ хотꙗщемъ бл҃гословлениѥ възѧти отъ него и ѥдинъ
отъ нихъ тихы шедъ и ставъ послѹшааше ти слышашети и молꙗща сꙗ и вельми плачюща
сꙗ и главою часто о землю биюща таче мало отъстѹпивъ и се начьнꙗше рамꙗно
шьствовати и ꙗкоже слышааше тѹтънъ ѹмълкънꙗше творꙗ сꙗ ѥже мнѣти ономѹ ꙗко
съпить ономѹ же тълъкнѹвъшю и рекъшю бл҃гословести оч҃е бл҃женыи же мълчаше
ꙗкоже ономѹ до трии кратъ сице тълкънѹвъшю и гл҃авъшю бл҃сви оч҃е тоже сии ꙗко ѿ
съна въспрꙗнѹвъ гл҃ааше г҃ь нашь і҃с хс҃ъ да бл҃гословить тꙗ чадо и тако же пакы
преже всѣхъ обрѣтааше сꙗ въ цр҃кви сице же пакы по всꙗ нощи съповѣдахѹти и
творꙗща и бѣ въ манастыри ѥго ѥдинъ нѣкто чьрноризьць санъмь прозвутеръ имьньмь
дамианъ иже рьвьниѥ подражааше житию и съмѣрению прп҃дбнааго своѥго оц҃а
ѳеѡдосиꙗ о немьже мнози съвѣдѣтельствѹють о добрѣмь ѥго съмѣрении и и житии и
послѹщании и ѥже къ вьсѣмъ покорениѥ сътꙗжа наипаче же бывъшеи съ тѣмь въ келии
ти видѣвъше кротость ѥго и несъпаниѥ по всꙗ нощи и почитающа съ прилежаниѥмь
ст҃ыꙗ книгы и ѹчастꙗща пакы на мл҃твѹ сии же ина многа съповѣдахѹ ѡ мѹжи томь
томѹ же нѣколи болꙗщю и при коньци ѹже сыи молꙗше сꙗ богѹ съ сльзами гл҃ꙗ г҃и
мои іс҃ хе҃ съподоби мꙗ съобьщникѹ быти славы ст҃ыихъ твоихъ и съ тѣми
причастити сꙗ цр҃ствию твоѥмѹ и не ѿлѹчи мене молю ти сꙗ влд҃ко оц҃а и
наставьника моѥго пр҃пбнааго ѳеѡдосиꙗ нъ съ тѣмь ѹбо причьти мꙗ въ свѣтѣ томь
ѥже ѥси ѹготовалъ правьдьникомъ сице же ѥмѹ пребывающю и молꙗщю сꙗ и се
вънезаапѹ предъста ѹ ѡдра ѥго бл҃женыи ѳеѡдосии иже и падъ на пьрсьхъ ѥго и
любьзно цѣлѹꙗ и гл҃ааше к немѹ се ѡ чадо ѡ немьже моли сꙗ гв҃и се нынѣ посла мѧ
извѣстити ти ꙗко сице по прошению твоѥмѹ бѹдеть ти и съ ст҃ыми причьтенъ бѹдеши
и съ тѣмь въ цр҃ствии ѹ нб҃снааго влд҃кы обьщьникъ бѹдеши и ѥгда пакы г҃ь бъ҃
повелить ми отъ свѣта сего преставити сꙗ и приити ми къ тебе и тъгда не имавѣ
разлѹчити сꙗ ѿ себе нъ въкѹпѣ бѹдевѣ въ свѣтѣ ономь и се рекъ невидимъ бысть от
него тъгда же тъ разѹмѣвъ ꙗко ꙗвлениѥ ѿ б҃а бысть ѥмѹ не бо ѥго видѣ двьрьми
излѣзъша ни пакы двьрми вълѣзъша нъ на немьже мѣстѣ ꙗвивъ сꙗ на томь же пакы и
невидимъ бысть и въскорѣ же пригласивъ слѹжащааго ѥмѹ и пославъ по бл҃женааго
ѳеѡдосиꙗ томѹ же въскорѣ пришедъшю и гл҃а ѥмѹ онъ веселъмь лицьмь се ѡч҃е бѹде
ли тако ꙗкоже нынѣ ꙗвивъ сѧ обѣща ми сꙗ блж҃еныи же ꙗко не вѣдыи того ѿвѣща ни
чадо ꙗко не вѣмь того ѥже глаголеши обѣщаниѥ тъгда же съповѣда ѥмѹ како моли сꙗ
и како ꙗви сꙗ ѥмѹ тъ самъ пр҃пбьныи то же ѹслышавъ бо҃дъхновеныи оц҃ь нашь
ѳеѡдосии осклабивъ сꙗ лицьмь и мало просльзивъ сꙗ томѹ еи чадо бѹдеть ти ꙗкоже
ти сꙗ обѣща ан҃глъ ꙗвивъ сꙗ въ образѣ моѥмь азъ же грѣшьныи како могѹ обьщьникъ
быти славы оноꙗ ѥже ѹготована ѥсть правьдьникомъ обаче онъ слышавъ обѣщаниѥ радъ
бысть и тако братии малѹ събьравъшю сꙗ цѣлова вьсꙗ и сице съ миръмь предасть въ
рѹцѣ дш҃ю пришедъшимъ по нь ан҃глмъ тъгда бл҃женыи повелѣ ѹдарити въ било да
съберѹть сѧ братиꙗ и тако съ лѣпотьною чьстию и съ пѣниѥмь погребоша чьстьноѥ
тѣло ѥго идеже и всю братию погрѣбахѹ по сихъ же множащи сѧ братии и нѹжа быс҃
славьномѹ оц҃ю нашемѹ ѳеѡдосию распространити манастырь на поставлениѥ келии
множьства ради приходꙗщихъ и бывающимъ мнихомъ и бѣ самъ съ братиѥю дѣлаꙗ и
городꙗ дворъ манастырьскыи и се же разграженѹ бывъшю манастырю и ѡнѣмъ не
стрѣгѹщемъ сѧ и се въ ѥдинѹ нощь тьмѣ сѹщи велицѣ приидоша на нꙗ разбоиници
гл҃аахѹ ꙗко въ полатахъ цр҃квьныихъ тѹ ѥсть имѣниѥ ихъ съкръвено да того ради не
идоша ни къ одинои же келии нъ ц҃ркви ѹстрьмиша сꙗ и се ѹслышаша гласъ поющихъ
въ цр҃кви си же мьнѣвъше ꙗко братии павечернꙗꙗ мл҃твы поющїмъ отъидоша и мало
помьдливъше въ лѣсѣ таче мьнѣша ꙗко ѹже коньчанѹ быти пѣнию пакы придоша къ
цр҃кви и се ѹслышаша тъ же гл҃ас и видѣша свѣтъ пречюдьнъ въ црк҃ви сѹщь и
блг҃оѹханиѥ исхожаше отъ цр҃кве анг҃ли бо бѣша поюще въ неи ѡнѣмъ мнꙗщемъ ꙗко
братии полѹнощьноѥ пѣниѥ съвьрьшающемъ и тако пакы ѿидоша чающе донъдеже сии
съконьчають пѣниѥ и тъгда въшьдъше въ цр҃къвь поѥмлють вьсѧ сѹщаꙗ въ и и тако
многашьды приходѧщемъ имъ и тъ гл҃ас аньгельскыи слышащемъ и се годъ бысть
ѹтрьнюѹмѹ пѣнию и пономонареви биющю въ било тоже они отъшьдъше мало въ лѣсъ и
сѣдъше гл҃аахѹ чьто сътворимъ се бо мьнить сѧ намъ привидѣниѥ бысть въ цр҃кви нъ
се да ѥгда съберѹть сѧ вьси въ цр҃квь тъгда шьдъше и ѿ двьрии застѹпивъше вьсѧ ꙗ
погѹбимъ и тако имѣниѥ ихъ възьмемъ тоже тако врагѹ на то ѡстрѧщю ꙗ хотѧщю тѣмъ
оѥ то стадо искоренити ѿ мѣста того нъ обаче ни тако възможе нъ обаче самъ ѿ
нихъ побѣженъ бы҃с б҃ѹ помагающю молитвами пр҃пдбьнааго оц҃ѧ нашего ѳеѡдосиꙗ
тъгда бо зълии ти человѣци мало помѹдивъше и прп҃дбьнѹѹмѹ томѹ стадѹ въшю сѧ въ
цр҃квь съ блаженыимь наставьникъмь и пастѹхъмь своимь ѳеѡдосиѥмь и поющемъ
ѹтрьнꙗꙗ псл҃мы ѹстрьмиши сѧ на нꙗ акы звѣриѥ дивии таче ꙗко придоша и се
вънезаапѹ чюдо бысть страшьно отъ землꙗ бо възѧтъ сѧ цр҃кы и съ сѹщиими въ нѥи
възиде на въздѹсѣ ꙗко не мощи имъ дострѣлити ѥꙗ сѹщеи же въ цр҃кви съ блаженыимь
не разѹмѣша ни чюша того они же видѣвъше чюдо се ѹжасоша сѧ и трепетьни бывъше
възвратиша сѧ въ домъ свои и ѿтолѣ ѹмилиша сѧ никомѹже зъла сътворити ꙗкоже и
старѣишинѣ ихъ съ инѣми трьми пришьдъшемъ къ блаженомѹ ѳеѡдосию покаꙗти сѧ того
и исповѣдати ѥмѹ бывъшеѥ блаженыи же то слышавъ прослави б҃а сп҃съшааго ꙗ ѿ
таковыꙗ съмьрьти онъ же поѹчивъ ꙗ ѥже ѡ сп҃сении дш҃и и тако ѿпѹсти ꙗ славѧща и
бл҃годарѧща б҃а о вьсѣхъ сихъ сицево же чюдо ѡ цр҃кви тои и инъгда пакы видѣ
ѥдинъ ѿ болꙗръ хо҃любьцѧ изѧслава ꙗздѧщю томѹ нѣколи въ нощи на поли ꙗко е҃і҃
попьрищь ѿ манастырѧ блаженааго и се видѣ цр҃квь ѹ ѡблака сѹщȣ и въ ѹжасти бывъ
погъна съ отрокы хотѧ видѣти каꙗ то ѥсть цр҃кы и се ꙗко доиде манастырѧ
блаженааго ѳеѡдосиꙗ тъгда же ѡномѹ зьрѧщю състѹпи цр҃кы и ста на своѥмь мѣстѣ
ѡномȣ же тълъкновъшю въ врата и вратарю ѿвьрьзъшю ѥмѹ врата въниде и повѣда
блаженомѹ бывъшеѥ 
