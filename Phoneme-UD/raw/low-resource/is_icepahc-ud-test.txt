Í flestum löndum setja menn á bækur annað tveggja þann fróðleik er þar innan
lands hefir gjörst– eða þann annan er minnisamlegastur þykir þó að annars staðar
hafi heldur gjörst– eða lög sín setja menn á bækur hver þjóð á sína tungu. En af
því að tungurnar eru ólíkar hver annarri, þær þegar er úr einni og hinni sömu
tungu hafa gengist eða greinst, þá þarf ólíka stafi í að hafa en eigi hina sömu
alla í öllum, sem eigi rita grikkir latínustöfum girskuna og eigi latínumenn
girskum stöfum latínu, né enn heldur hebreskir menn hebreskuna hvorki grískum
stöfum né latínu, heldur ritar sínum stöfum hver þjóð sína tungu. Hverega tungu
er maður skal rita annarrar tungu stöfum, þá verður sumra stafa vant af því að
hver tunga hefir hljóð þau er eigi finnast í annarri. Svo ganga og sumir stafir
af því að eigi finnst það hljóð í tungunni sem stafirnir hafa, þeir er af ganga.
En þó rita enskir menn enskuna latínustöfum öllum þeim er réttræðir verða í
enskunni. En þar er þeir vinnast eigi til þá hafa þeir við aðra stafi svo marga
og þesskonar sem þarf en hina taka þeir úr er eigi eru réttræðir í máli þeirra.
Nú eftir þeirra dæmum– alls vér erum einnar tungu þó að gjörst hafi mjög önnur
tveggja eða nakkvað báðar– til þess að hægra verði að rita og lesa, sem nú
tíðist og á þessu landi, bæði lög og áttvísi eða þýðingar helgar eða svo þau hin
spaklegu fræði er Ari Þorgilsson hefir á bækur sett af skynsamlegu viti, þá hefi
ég og ritað oss Íslendingum stafróf, bæði latínustöfum öllum þeim er mér þótti
gegna til vors máls vel, svo að réttræðir mættu verða, og þeim öðrum er mér
þótti í þurfa að vera, en úr voru teknir þeir er eigi gegna atkvæðum vorrar
tungu. Úr eru teknir samhljóðendur nokkurir úr latínustafrófi en nokkurir í
gjörvir. Raddarstafir eru öngvir úr teknir en í gjörvir mjög margir því að vor
tunga hefir flesta alla hljóðs eða raddar. Nú, af því að samhljóðendur mega ekki
mál eða atkvæði gjöra einir við sig, eigi svo að þeir megi nafn hafa án
raddarstafs, en að raddarstafnum einum sér hverjum má kveða sem hann heitir og
að honum kveður í hverju máli, og þeir bera svo tign af samhljóðöndum sem
almætti af hálfmætti, þá hefi ég af því fyrri setta þá, bæði í stafrófi og í
umræðu hér nú: Við þá hljóðstafi fimm er áður voru í latínustafrófi, a, e, i, o,
u, þar hefi ég við gjörva þessa stafi fjóra er hér eru ritnir nú: ǫ, ę, ø, y. Ǫ
hefir lykkju af ai en hringinn af oi, því að hann er af þeirra hljóði tveggja
saman blandinn, kveðinn minnur opnum munni en a en meir en o. Ę er ritinn með
lykkju as en með öllum vexti es sem hann er af þeim tveim samfelldur, minnur
opnum munni en a en meir en e. Ø, hann er af hljóði es og os felldur saman,
minnur opnum munni kveðinn en e og meir en o, enda ritinn af því með kvisti es
og með osins hring. Y er af röddu is og us gjörr að einni röddu, kveðinn minnur
opnum munni en i og meir en u, og skal af því hina fyrri kvísl með öllum vexti
höfuðstafs is rita og þar við hafa hina síðari kvísl af höfuðstafs ui, sem áður
er þeim í stafrófi skipað. Nú má verða að því að nokkur svari svo: „ Ég má full
vel lesa danska tungu þó að latínustöfum réttum sé ritað; má ég þó að líkindum
ráða hve kveða skal þó að eigi séu allir stafir réttræðir í því er ég les. ræki
ég eigi hvort þú ritar ǫ þitt eða a, ę eða e, y eða u.“ En ég svara svo: „ eigi
er það rúnanna kostur þó að þú lesir vel eða ráðir vel að líkindum þar sem rúnir
vísa óskýrt, heldur er það þinn kostur, enda er þá eigi örvænt að þeygi lesi ég
vel eða minn maki, ef sá finnst, eða ráði ég vel að líkindum til hvers hins
rétta færa skal ef fleiri vega má færa til rétts en einn veg það sem á einn veg
er þó ritað, og eigi skýrt á kveðið. og skal geta til sem þú lést það vel kunna.
En þó að allir mættu nokkuð rétt úr gjöra þá er þó vís von að þeygi vilji allir
til eins færa ef máli skiptir, allra helst í lögum, enda tel ég þig þá eigi hafa
vel svarað er þú lætur eigi þurfa í voru máli þessa níu raddar stafi: a, ǫ, e,
ę, i, o, ø, u, y, allra helst ef ég klýf úr þessum níu sex greinir hins fjórða
tugar þær er sitt mál gjöri hver ef glöggt eru skildar. Nú mun ég þessa stafi
átta, alls engi grein er enn á i gjörð á meðal hinna sömu tveggja samhljóða
setja sitt sinn hvern, en sýna og dæmi gefa hve sitt mál gjöri hver þeirra við
hinna sömu stafa fulltingi í hinn sama stað settur hver sem annar, og á þann veg
svo gefa dæmi of allan þennan bækling á meðal hinna líkustu greina þeirra er á
stöfunum verða gjörvar: sar: sǫr, ser: sęr, sor: sør, sur: syr. Sar veitti maður
mér eitt, sǫr mörg veitti ég honum.… sor goðinn sør ein særin. Sur eru augu syr,
slík duga betur en spryngi ýr. En nú elur hver þessa stafa níu annan staf undir
sér ef hann verður í nef kveðinn, enda verður sú grein svo skýr að hún má og
máli skipta sem ég sýni hér nú eftir, og set ég punkt fyrir ofan þá ER í nef eru
kveðnir: har: hȧr, rǫ: r, þel: þėl, fęr: fr, ısa: isa, orar: ȯrar, øra: ra,
þuat: þat, syna: sẏna. Har vex á kvikindum en hȧr er fiskur. rǫ er eitt tré úr
seglviðum en r er hyrning húss. þel er á hnefa bundnum eða hlutur felldar en
þėl er smíðartól. Annað er það er sauðurinn heitir fęr en annað það er hann fr
lambs. i sa skýja deild þá er vér komum í ısa. orar eru óræktir ȯrar. spakt
skyldi hið elsta barn því að hið eldra má øra hið ra. Þar varst þu at er klæðið
var þat. Þriggja syna austur mun ég þér sẏna. Nú verður þetta allt saman
raddarstafanna a, ȧ, ǫ, , e, ė, ę, , ı, i, o, ȯ, ø, , u, , y, ẏ. En þó að ég
riti eigi fleiri raddarstafi en raddirnar fundust í voru máli– átján gjörvar úr
fimm latínuröddum– þá er þó gott að vita það að er grein enn á raddarstöfum,
bæði þeim er áður voru í stafrófi og þeim öðrum er nú eru í gjörvir, grein sú er
máli skiptir hvort stafur er langur eða skammur sem grikkir rita í öðru líkneski
langan staf en í öðru skamman. Svo rita þeir e skamman: ɛ en svo langan sem sjá
stafur er: ʜ, þann veg o skamman: ο en þann veg langan: Ω. þá grein vil ég enn
sýna því að hún skiptir máli, og jafnt sem hinar fyrri, og merkja hina löngu með
striki frá hinum skömmum: far: fár, rȧmr: rmr, ǫl: l, vȯn: n, seþo: séþo,
frȧmėr: frá mr, vęr: vr, vnesk vnesk, vıl: víl, minna mnna, goþ: góð, mȯna:
mna, goðrøði: góðrði, mǿndi: mndi, dura: dúra, rnar: rnar, flytr: flýtr,
brẏnna: brnna. Far heitir skip en fár nokkurskonar nauð. rȧmr er sterkur maður
en rmur hinn hási. ǫl heitir drykkur en l er band. Tungan er málinu vǫn en að
tönnunum er bitsins vn. se þo hve vel þeir séþo er fyrir saumförinni réðu. Mjög
eru þeir menn frȧmėr er eigi skammast að taka mína konu frȧ mr. Svo er mörg við
vęr sinn vr að varla of sér hún af honum nær. vėnesk eigi góður maður því þó að
vondur maður vnesk góðum konum. Dul Vęttir og vıl að lina muni erfiði og víl.
huglan mann vil ég minna hugðra erinda mnna. Sú kona göfgar goþ er sjálf er
góð. mȯna mín mna, kveður barnið, við mig gjöra verst hjóna. Vel líkuðu goðrøði
góð rǿði. Það eru góðar árar sem skáld kvað. Rétt kann ræði slíta| ræsis her úr
verri| . leka mndi húsið ef eigi mndi smiðurinn. Ef gesturinn kveður dura þá
skyldi eigi bóndinn dúra. rnar heita geltir en rnar málstafir. sé þú hve
flotinn flýtr er sækarlinn flytr. Stýrimaður þarf byrinn brẏnna en sá er
nautunum skal brnna. Nú ef nokkur þessa greina .vi. hins fjórða tugar má svo
niður falla að aldrei þurfi í voru máli þá skjótumst ég yfir sem vís von er eða
svo ef fleiri finnast í mannsins röddu. En það er gott að vita sem fyrr var
getið er svo kveður að hverjum raddarstaf í hverju máli sem hann heitir í
stafrófi nema þá er hann hafnar sínu eðli og hann má heldur þá samhljóðandi
heita en raddarstafur. Það verður þá er hann er stafaður við annan staf sem hér
eru nokkur dæmi nú: austur, earn, eir, eór, eyrer, vín. Nú er eigi örvænt að svo
svari nokkur mér: „ Þar er orð að þú ritar þar e er flestir menn rita ı þá er
hann verður fyrir samhljóðanda settur, sem nú er skammt frá því er þú ritaðir
earn þar sem ég myndi iarn rita eða svo í mörgum stöðum öðrum.“ Þá svara ég svo:
„ Þú hefir þar rétt fundið og þú eigi alls getið þess er þér má ég kynlega þykja
ritað hafa, og þó hafi ég fyrir önnkost svo ritað í flestum stöðum. Ef ég gerði
annað mál sem þar væri full þörf og ærin efni til er kænska væri of það til
hverra stafa hver orð hafa eðli eða á hverja lund hverja stafi skyldi saman
stafa þá væri sú bók önnur öll og miklu meiri og má ég af því eigi það mál nú
mæla innan í þessu en þó mun ég nokkrum orðum fara um þetta hið eina orð er þú
skoraðir helst Í.“ Fyrir því að það hljóð er samhljóðandinn hefir, eða sá
raddarstafur er í hans stað er settur og stafaður við annan raddarstaf, er eigi
auðskilið því að lítið verður og við blandið nær eða gróið við raddarstaf þann
er við er stafað. þá er þess leitandi hvar svo finnum vér kveðið hið sama orð að
sá raddarstafur sé frá öðrum raddarstaf skilinn og gjöri sína samstöfun hvor er
oftast er við stafaður svo að eina samstöfun gjöra báðir. Skáld eru höfundar
allrar rýnni eða málsgreinar sem smiðir smíðar eða lögmenn laga. En þessa lund
kvað einn þeirra eða þessu líkt: Höfðu hart of krafðir| hildur óx við það
skildir| gang en gamlir sprungu| gunnþings earnhringar| . Nú þó að kveðandin
skyldi hann til að slíta eina samstöfu í sundur og gjöra tvær úr til þess að
kveðandi haldist í hætti, þá rak hann þó engi nauður til þess að skipta stöfunum
og hafa e fyrir i, ef heldur ætti i að vera en e, þó að mér lítist eigi að því.
En ef nokkur verður svo einmáll eða hjámáll að hann mælir á mót svo mörgum
mönnum skynsömum sem bæði létust sjálfir kveða þetta orð áður ég ritaði það, og
svo heyra aðra menn kveða sem nú er ritað, og þú lætur i skulu kveða en eigi e,
þó að það orð sé í tvær samstöfur deilt, þá vil ég hafa ástráð Katónis það er
hann réð syni sínum í versum: contra verbosos noli contendere verbis| ; sermo
datur cunctis, animi sapientia paucis| . Það er svo að skilja: hirð eigi þú að
þræta við málrófsmenn. Málróf er gefið mörgum en spekin fám. Nú lýk ég hér
umræðu raddarstafanna en ég leita við ef guð lofar að ræða nokkuð um
samhljóðendur. Í nafni samhljóðanda hvers sem eins er nokkur raddarstafur því að
hvorki nefnir þau nöfn né önnur engi ef þeir njóta eigi raddarstafa sem fyrr var
sagt. Nú þó að það hljóð eða atkvæði er samhljóðendur hafa megi varla eitt saman
að kveða enda sé þó nauður að skilja hvað þeir stoða í málinu enda stoði engi
þeirra það allt í málinu sem nafn hans er til sem raddarstafirnir gjöra þá mun
ég svo haga nafni hvers þeirra er áður hafði eigi svo nafn til að þá skal af
nafninu skilja hvað hann stoðar í málinu þó að áður skilji eigi. Skal það
atkvæði hvers þeirra í hverju máli vera sem þá lifir nafnsins eftir er úr er
tekinn raddarstafur úr nafninu. b, d, g, h, p, t. Þeir stafir hafa af því
mundang mikið eins stafs atkvæði að aldrei má tvo samhljóðendur hins sama hlutar
setja í einni samstöfu fyrir raddarstafinn. f, l, m, n, r, s. Þeir stafir mega
hafa tveggja samhljóðenda atkvæði hver einn, ef svo mjög vill að kveða svo sem
hver þeirra er eftir raddarstafinn verður settur, sem þar ber vitni er vér
nefnum þá með svo miklu atkvæði sem myndum vér ef svo skyldi rita nöfn þeirra:
eff, ell, emm, enn, err, ess. Má og minnka atkvæði þeirra þó að þeir standi
eftir raddarstaf í samstöfun og séu svo nefndir sem þessa kostar væru ritin nöfn
þeirra: ef, el, em, en, er, es, sem ég læt þá svo heita alla og aldrei hafa meir
en eins stafs atkvæði hvern, hvort sem þeir standa fyrir raddarstaf í samstöfun
eða eftir, nema þars ég rita samhljóðanda hverngi er ég rita með vexti
höfuðstafsins, enda standi hann eftir raddarstafinn í samstöfun, þá læt ég þann
einn jarteina jafn mikið sem þar væru tveir einskonar og hins sama konar ritnir
til þess að rit verði minna og skjótara og bókfell drjúgara. Nú þars þeir stafir
eru er raddarstaf hefir eftra í nafninu sem eru: b, c, d, g, p, t, og af því of
eykur eigi atkvæði nafns hvers þeirra, þá skipti ég þar höfuðstafsins nafni og
set ég þá raddarstaf fyrr til þess að aukast megi atkvæði þeirra svo í nafninu
sem annars staðar skulu þeir í málinu jarteina. Skal nú hver samhljóðandi
jafnmikið sitt atkvæði leggja til lags við raddarstaf þann er í nafni hans er
sem hann skal hafa við hverngi annarra er hann verður stafaður í hverju máli. En
fyrir því nú að sumir samhljóðendur hafa sín líkneski og nafn og jartein, en
sumir hafa höfuðstafs líkneski og nafn og jartein, en sumir hafa höfuðstafs
líkneski og skipað stöfum sumra í nafni og aukið atkvæði bæði nafns og
jarteinar, en sumir halda líkneski sínu og er þó minnkað atkvæði nafns þeirra,
og jartein sú er þeir skulu hafa í málinu skal þeirri lík er í nu verður, þá
skal nú sýna leita bæði líkneski þeirra og svo nöfn fyrir ofan ritin að yfir það
megi nú allt saman líta er áður var sundur lauslega um rætt. Sá stafur er hér
ritinn c er latínumenn flestir kalla ce og hafa fyrir tvo stafi fyrir t og s þá
er þeir stafa hann við e eða i, þótt þeir stafi hann við a eða o eða u sem k,
sem svo stafa skotar þann staf við alla raddarstafi í latínu og kalla che. Hann
læt ég og che heita í voru stafrófi og stafa ég svo við alla raddarstafi sem k
eða q, en þá tek ég úr stafrófi báða og læt ég þenna einn, c, fyrir hvorn hinna
og svo fyrir sjálfan sig, alls þeir höfðu áður allir eitt hljóð í flestum stöðum
eða jartein. En fyrir því að c hefir hinn sama vöxt hvort sem hann er
höfuðstafur ritinn eða eigi– allra helst er ég ritka þá höfuðstafi stærri en
aðra í riti er eigi standa í vers upphafi og skulu tvo stafi jarteina– og þá rit
ég fyrir hans höfuðstaf þenna staf: k, fyrir því að þá hefur hann sinn vöxt þótt
nokkuð lægist við. Er og eigi all fjartekið til þess vaxtar honum alls sá stafur
stendur í grísku og heitir kappa og jarteinir .xx. í tölu þar, en hér skal hann
í máli voru standa fyrir cc sem aðrir hinir smærri höfuðstafir jarteina tvo
stafi í máli. Má hann og í tölu vorri jarteina cc tíræð sem ce tvö í latínu.
Áður hann væri fyrir tvo stafi settur og hann hét che þá hafði hann eftra e en c
í nafni sínu, en nú skipti hann og hafi e fyrst í nafninu og heiti ecc, enda
siti um so&gört. Það n er stendur fyrir g hið næsta í einni samstöfu, það er
minna í nef kveðið en meir í kverkar en önnur n af því að það tekur viðbland
nokkuð af g. Nú gjöri ég þeim af því vinveittar samfarir sínar og gjöri ég einn
staf af báðum þann er ég kalla eng og rit ég á þessa lund . Hann læt ég
jarteina einn sem hina tvo svo að allt sé eitt hvort þú ritar hringur eða hriur
nema það er rit minna er stafir eru færri. Hvorki hefi ég brugðið vexti né nafni
á h því að hann má hvorki vaxa né þverra né á engi veg skapast í sínu atkvæði.
x, y, z, &, ~. Þeirra stafa má þarfnast ef vill í voru máli þvíað engi er einka
jartein þeirra alls þeir eru fyrir þá eina stafi hafðir er áður eru í stafrófi,
sumir fyrir tvo sem x og z, & eða ~, er fyrir fleiri verður stundum, en sumir
fyrir einn sem y eða stundum ~. x, hann er samsettur í latínu af c og s. Hann
vil ég hafa svo samsettan í voru máli og ekki sinn láta hann höfuðstaf vera, því
að hann verður aldrei fyrir c tvö né s tvö, og eigi í upphafi vers né orðs né
samstöfunar. y, hann er grikskur stafur og heitir þar ui en latínumenn hafa hann
fyrir i og í grikskum orðum, aðeins þó ef skynsamlega er ritað, og þarf hann af
því eigi hér í vora tungu nema maður vilji setja hann fyrir u þá er hann verður
stafaður við annan raddarstaf og hafður fyrir samhljóðanda, er þó læt ég af nú
að rita hann því að ég séka u þess meiri þörf fulltings en öðrum raddarstöfum þá
er þeir verða fyrir samhljóðendur settir. z, hann er samsettur af deleth,
hebreskum staf svo ritnum ד, og settur er fyrir d, og af þeim öðrum er heitir
sade og er svo ritinn צ, og er fyrir s í latínu settur, alls hann sjálfur er
hebreskur stafur er þó sé hann í latínustafrófi og hafður þvíað hebresk orð vaða
oft í latínunni. Honum vísa ég heldur úr voru máli og stafrófi, því að þó verða
fyrir nauðsynja sakir fleiri stafir í þar en ellegar vildi ég hafa. Vil ég
heldur rita þeim hinum fám sinnum er þarf d og s, alls hann er ofvallt í voru
máli af d samsettur og s en ekki sinn af d og S. & er heldur samstöfun en stafur
og eru stafaðir saman e og t í latínu en e og þ í voru máli ef hafa skyldi, en
ég hefi hann sem síst í voru máli og stafrófi þvíað aldrei verður sú samstöfun
svo í voru máli ein saman að eigi standi í þeirri hinni sömu samstöfun nokkur
samhljóðandi fyrir eið. Titull hefir enn ekki eðli til stafs en hann er þó til
skyndingar rits og minnkunar settur fyrir ýmsa stafi aðra, stundum fyrir einn en
stundum fyrir fleiri. Set ég hann oftast fyrir m eða stundum fyrir n eða fyrir
er samstöfun þann er svo er vaxinn ˜. Kannka ég til þess meiri ráð en lítil:
bindi hver með titli sem tilfyndilegt og auðskillegt þykir. Titull hefir þó
nokkra jartein til stafs þess er hann á, þó að hann megi eigi svo merkja af
nafni sem aðra stafi. Titan heitir sól, en þaðan af er minnkað það nafn er
titulus er á latínu. Titull kveðum vér, það er sem lítil sól sé, því að svo sem
sól lýsir þars áður var myrkt þá lýsir svo titull bók ef fyrir er ritinn eða orð
ef yfir er settur. Staf þann er flestir menn kalla þorn þann kalla ég af því
heldur the að þá er það atkvæði hans í hverju máli sem eftir lifir nafnsins er
úr er tekinn raddarstafur úr nafni hans, sem alla hefi ég samhljóðendur samda í
það mark nú sem ég reit snemma í þeirra umræðu. Skal þ standa fyrri í stafrófi
en titull þó að ég hafi síðar umræðu um hann því að hann er síðast í fundinn, en
af því fyrr um titul að hann var áður í stafrófi og ég lét hann þeim fylgja í
umræðu er honum líkir þarfnast sína jartein. Höfuðstaf ins rita ég hvergi nema í
vers upphafi því að hans atkvæði má eigi æxla þótt hann standi eftir raddarstaf
í samstöfun. Nú þó að ég hafi mjög skyndilega mælt um höfuðstafanna rit, þeirra
er fyrir tvo skal einn vera, þá kalla ég eigi rangt né illa ritað þó að hinir
tveir séu þar heldur ritnir er hvorgi er höfuðstafur, er þó vilji ég heldur einn
staf rita þar sem bæði stoðar jafnmikið einn og tveir til þess sem ég sagði að
rit verði minna og skjótara og bókfell drjúgara. En það veit ég eigi hvað þá
skal að hafa ef svo illa verður að enn höggst nokkur í og mælir svo: „ Þar sem
þú ritar höfuðstaf einn“, kveður hann ef hann ræður það,„ eða samhljóðendur tvo
einskonar samfellda í einni og hinni sömu samstöfu segir þú, þar vil ég hvorki
rita samhljóðendur tvo né höfuðstaf einn til þess að auka atkvæði né heldur þann
sem eigi sé höfuðstafur til þess að minnka, heldur rit ég einn hins sama konar
jafnan og eigi höfuðstaf nema í upphafi orðs og vers og kveðk svo mjög eða lítt
að hverjum sem ég ræð síðan eða eigi ræki ég að ég kveði jafnmjög að öllum.“„
Hvað þá skal að hafa“ kvað ég, hvað þá nema sýna honum svo skýr dæmi þeirra
greina er hann skilur engar áður vera, að þá þykist hann of seinn verða til að
mæla sjálfur á mót sér og verða fyrri að bragði en þeir er ella mundu fífla hann
og kalla sem væri spakara ef þegði. Nú eru hér þau dæmi er bráðafangs fundust en
síðan nokkru ljóslegar til máls færð og skilningar: u be: uBi, secr: seKr, ho
do: hoDo, afarar: aFarar, þagat: þaGat, ol: oL, frame: fraMe, uina: uiNa, crapa:
craPa, huer: hueR, fús: fúS, sceót: sceóT. u be, það eru tvö nöfn tveggja
bókstafa en uBe, það er eins manns eitt nafn. sęcr er skógarmaður en sęKr er
ílát. hǫ do þá er Hölgatröll dó en heyrði til hǫDo þá er þór bar hverinn. Betra
er hverjum fyrr þagat en annar hafi þaGat. eigi eru ǫl ǫL að einu. Meiri þykir
stýrimannsins frame en þess er þiljurnar byggir fraMe. Sá er mestur guðs uina er
mest vill til uiNa. Vaða oft til kirkju crapa þó að þar fái leið craPa. huęr
kona og huęR karlmaður skyldu þess fús sem guð er fúS, þá munu þau til góðra
verka sceót og hafa guðs hylli sceóT. Nú um þann mann er rita vill eða nema að
voru máli ritinn, annað tveggja helgar þýðingar eða lög eður áttvísi, eða svo
hveregi er maður vill skynsamlega nytsemi á bók nema eður kenna, enda sé hann
svo lítillátur í fróðleiksástinni að hann vilji nema litla skynsemi heldur en
öngva þá er á meðal verður hinnar meiri, þá lesi hann þetta kapitulum vandlega
og bæti sem í mörgum stöðum mun þurfa og meti viðleitni mína en várkunni
ókænsku. Hafi stafróf þetta er hér er áður ritað uns hann fær það er honum líkar
betur. Grímur hét einn bóndi, mikils háttar og vel fjáreigandi. Hann bjó í Holti
undir Eyjafjöllum. Þar varð sá atburður að vatn það, er Holtavatn heitir,
stemmdi upp, sem stundum er vant, en þar stóðu hey mikil að vatnsströndinni og
horfði það til mikilla skaða mörgum manni ef ei næði heyjunum. Síðan reið
fyrrnefndur bóndi að sjá hversu torsótt vera mundi að grafa út ósinn. En er hann
kom þar, þá var eiðið fertugt föðmum að mæla. Lá þá á hið mesta hafviðri og var
þess von að á hverri stundu mundi við auka. Reið hann heim og sagði konu sinni
og öðrum mönnum hversu torsótt mundi ósinn út að grafa. Hétu þau hjón þá á hinn
sæla Þorlák biskup að hann skyldi árna þeim við guð meiri miskunnar og vægðar um
sinn skaða en þá þótti til horfa. Annan dag eftir fór hann með húskarla sína og
einn nágranni hans með honum og húskarlar hans, þeir höfðu allir graftól með sér
og ætluðu að moka þann dag allan sem þeir mættu. En er þeir komu til óssins, þá
var hann útbrotinn og féll út vatnið og stóðu heyin í friði og á þurru landi. En
sá atburður var svo mjög í gegn vanda þeim, er þar er á, að þeim þótti trautt að
á einum degi myndi verða út mokaður ósinn þótt fjöldi manna væri að. Urðu þeir
fegnir þessi jartein og þökkuðu guði almáttkum og sælum dýrlingi hans Þorláki
biskupi og sagði Grímur sjálfur þessa jartein Páli biskupi. Og virðu allir
mikils þessa jartein þeir er frá heyrðu sagt. Sá atburður varð enn í þeirri
sveit, er í Flóa heitir, að maður galt öðrum manni á, loðna og lambaða og eigi
ósýnilega. En er heim kom ærin, þá fundust þeim orð um, er með ána höfðu farið,
hve illa hún hafði gengið og þótti hún á hvert forað ganga vilja er fyrir henni
varð. En er að var hugað vandlega, þá var ærin blind með öllu og augun svo í að
sjá sem blóðigi væri. Þá líkaði þeim eigi vel er ærin var goldin, og þótti vél
að sér dregin af því að hann var fésnauður maður en drengur góður og karlmaður í
skapi og átti fjárhlut að gjalda til staðarins í Skálaholti og var mjög vanfær
til að gjalda. Kom honum síðan það í hug að hinn sæli Þorlákur biskup hafði
slíkar jarteinir gert eða meiri en þá, þótt hann gæfi sýn ánni. Ætlaði hann það
fyrir sér að fyrirgefa þeim með fullu er galt ána ef hún yrði heil en láta hann
aldregi hlutlausan fyrr en hann hafði sitt. En annan dag eftir var ærin alheil
og skyggn. Á bæ þeim, er að Hofi heitir, var kirkja vígð þetta sumar. En þann
dag, er Páll biskup skyldi þar koma, var á hrota mikil svo að stökk saur af
jörðu. En sá, er þar bjó, átti von til sín margra gesta og vandamanna en þar var
eigi svo öruggur húsakostur að eigi þætti honum beinaspell mundi verða að
húsadropum og fatameiðing ef eigi létti votviðri því hinu mikla er á var. En að
miðjum degi þess dags fór hann búandinn til kirkju og kona hans og var þá hrota
á sem mest og þótti óvænt til upplétta. Þau hétu síðan á hinn sæla Þorlák biskup
að veðrið skyldi þorna og hétu því ef þau mættu ráða að hinum sæla Þorláki
biskupi skyldi helga þá kirkju með guði og helgum mönnum ef veðrið þornaði að
nóni dags og eigi síðar. En veðrið þornaði jafnt að ákveðinni stundu og var sú
kirkja vígð fyrst til dýrðar hinum sæla Þorláki biskupi og þótti hverjum manni
kynlegt, þar sem staddur var, er það var allt á einni stundu er hrota var sem
mest og allt veður alþjokkt og það er skafheiður var og sólskin og kom eigi
regndropi ofan á þeim aftni og gaf svo veður að því boði öllu sem þeir mundu
kjósa er þá veislu veittu. Þá þótti hyggnum mönnum, þeim er úti voru þann dag,
þegar víst að jarteinum mundi gegna er svo brátt skipaðist og felldu allir menn
svo mikinn ástarhug til hins sæla Þorláks biskups að allir vildu helga láta
honum með guði kirkjur eða bænahús þeir er gera létu. Sá atburður varð enn á
einum bæ að kýr lá í læk þeim er önnur kýr hafði litlu áður í legið og dáið en
sjá fannst lifandi og var upp dregin og þótti nær ekki að vera og þöktu menn
fötum. Síðan fóru þeir heim og átu dagverð og hétu síðan á hinn sæla Þorlák
biskup að kýrin skyldi við hjarna. Eftir það tóku þeir hest og lögðu vögur á og
ætluðu að aka heim kúnni. En er þeir viku á leið þá gekk kýrin að móti þeim heil
og beljandi og hafði þá klæði þau á baki sér er hún hafði þakið verið með. Fór
hún síðan til nauta. En þeir gerðu þakkir guði er kunna áttu og hinum sæla
Þorláki biskupi. Kona ein fór of morgun snemma að kanna fjöru því að búandi
hennar var eigi heima. Sér hún síðan örkn mikið liggja á steini skammt frá sér
og svaf en hún hafði ekki í hendi sér. Fékk hún síðan lurk nekkvern er lá í
fjörunni og stillti að selnum og laust í höfuð honum. En selurinn reis upp
örðigur og var hann hærri miklu en hún og hét á hinn sæla Þorlák biskup að hún
skyldi sigrað fá selinn. Þá féll selurinn að henni. Þá laust hún hann annað högg
í svima. Þá komu menn út á bænum í því bili og kallaði hún á þá síðan að þeir
skyldu veita henni fullting og komu þeir til og varð þá sóttur selurinn. Varð
hún fegin, húsfreyjan, því að þau voru fátæk en höfðu ómegð mikla, var sumar
fanglítið. En þá dróst fram sumarfang mjög við veiði þessa. En húð selsins var
níu feta löng og sjá var jartein mjög í gegn eðli að óstyrk kona skyldi geig
gera svo miklum sel. En þessir menn höfðu lengi verið undir umsjá hins sæla
Þorláks biskups og bjuggu á hans löndum og var þeirra ráð ávallt síðan
birgilegra er þau komu undir hans áraburð en áður hafði verið. Þökkuðu þau guði
þessa jartein og hinum sæla Þorláki biskupi. Maður tók augnaverk mikinn sá er
áður var vanheill mjög. Hann féll í brot og vissi þá ekki til sín löngum og
þótti þá nær sem hann lægi í dái. Sjá maður hét á hinn sæla Þorlák að hann
skyldi lina augnaverk hans og mætti hann verkfær verða því að það var mest til
bjargar honum og börnum hans er sumarverk hans mátti verða. En er hann hafði
heitið á hinn sæla Þorlák biskup, þá varð engi skái á hans meini, heldur var
verkurinn að ákafari í augunum, þá kom að honum síðan að baugþaki brotfallið. En
hann vissi lengi ekki hingað. Þá bar það fyrir hann að hann þóttist koma að húsi
því er fagurt var utan en bjart innan. Hann þóttist ganga í húsið. Þar sá hann
sitja inni hinn helga Þorlák biskup, bjartan og heilaglegan. Hinn sjúki maður
þóttist ekki þora við hann að mæla. En sæll biskup mælti við hann: " Veit eg",
kvað hann," að þú hefir heitið á mig en eigi vil eg og eigi má eg þér bót vinna
að svo búnu af því að á hendi þér eru ljótar höfuðsyndir ósagðar og óbættar og
hefir þú því langa ævi leynt. En ef þú vilt heilsu taka andar og líkama þá gakk
þú til skrifta vandlega og mun guð veita þér margfalda miskunn." Eftir það
raknaði við hinn sjúki maður og mælti þegar að eftir presti skyldi fara. En er
prestur kom, þá sagði hann honum þenna atburð allan og gekk til skrifta
vandlega. Eftir það tók úr verk allan úr augum hans og var hann heill skamms
bragðs og kom þá og eigi brotfall að honum er hann hafði áður haft. Sá hinn sami
prestur, er til þessa manns kom og hann gekk til skrifta við, sagði Páli biskupi
þessa jartein, er því meiri er en aðrar flestar sem hér er bót unnin bæði önd og
líkama af hinum sæla Þorláki biskupi. Þess atburðar mun eg nú næst geta er miður
mundi vægt verða frásögn ef í öðrum löndum hefði orðið en eg muna nú fyrir sakar
dæma þeirra er margir menn vilja kalla á slíkum hlutum verða. Sveinn einn ungur
féll í sýruker en kona ein var framstödd og heyrði að nakkvað féll í kerið og
ætlaði að vera mundi hundur eða köttur og fór hún til hurðar og kallaði á menn
þá er í stofunni voru og sagði að nakkvað var fallið í kerið. En þá saknaði
móðirin sveinsins og varð óttafull. En sá er fyrst kom til kersins leitaðist
fyrir og kenndi brátt skyrtunnar er vindur hafði hlaupið á milli og sveinsins en
hann var allur í kafi. Tók hann þá síðan upp sveininn. Kom þá og faðirinn
sveinsins og kunni illa vanhyggju sinni er honum þótti þá víst vera er hann unni
sem sjálfum sér. Báru þeir síðan sveininn þangað er ljóst var og lögðu undir
þófa. Síðan hét hann á hinn sæla Þorlák biskup að hann skyldi þeim nekkverja
miskunn hyggja framar en hann kynni til að mæla. Eftir það hrærðu þeir sveininn
smám þeim. En er þeir höfðu það mjög lengi gert þá tók sveinninn að hræra
fingurna nakkvað. Síðan hóf hann upp augu sín. Eftir það gaus upp grátur. En
hann spjó síðan of nóttina og batnaði stund frá stund uns hann var heill og
þóttust þau son sinn hafa úr helju heimtan er áttu. En eg kann eigi meira taka
af en svo sem nú hefi eg sagt. Einn útlendur maður, er út hafði komið þetta
sumar, hafði mikið mein. Hann gekk blóði á hverjum hálfum mánaði og varð hann
sjúkur af mjög og var eigi manns litur í honum. Þótti honum svo illt mein sitt
og óskaplegt að hann hafði nær alls í leitað þess er honum kom í hug. Sjá maður
lét gera linda af lérefti sem lukulindi væri og lét leggja um kistu hins sæla
Þorláks biskups og hét á hann alúðlega að hann skyldi honum líkn nekkverja
veita. En er heim kom lindinn þá var hann lagður um hinn vanheila mann. En eftir
það kom þesskyns mein eigi að honum er hann hafði áður lengi haft. Varð hann
feginn heilsu sinni og sendi vax í Skálaholt og lét segja Páli biskupi heilsu
sína, því að hann hafði einkanlega um ráðist við hann, þá er hann hafði
vanheilsuna, of áheit sín og meðferð. Sá atburður varð enn er mjög er á mót því
er menn megi að líkendum ráða. Menn fóru að vinna heyverk í eyju þeirri er á
skipi varð til að fara. En er þau komu þangað þá fór kona sú úr fötum þeim er
hún vildi eigi við verk hafa og spretti frá sér félitlu nisti er önnur kona
hafði léð henni. Síðan unnu þau allan dag. En er þau skyldu heim fara síðla of
aftaninn þá fann konan eigi nistið er hún hafði frá sér sprett of morguninn. En
öngvir menn höfðu farið í eyna né þaðan síðan er þau fóru. Þá leituðu þau
nistisins og fundu eigi. Henni þótti illa, konunni, er hún skyldi týnt hafa því
er önnur kona átti. Hét hún síðan á hinn sæla Þorlák biskup að finnast skyldi
nistið. Síðan fóru þau heim á leið. En áður þau kæmu að landi þá sá þau liggja á
steini þeim, er næstur var vörum, knýtiskauta. Er þau komu að landi þá tóku þau
knýtiskautann og leystu og var þar í nistið það er týnst hafði og mátti það engi
maður vita hverju faraldi þangað mundi farið hafa. Skip rak á braut frá manni of
nótt í vatnavexti miklum og í ísagang. En of morgininn, er sá vaknaði er skipið
átti, þá sá hann skipið öðrum megin árinnar en hann væri staddur og var það í
ísum og svo hættlega komið að honum þótti þeygi von að borgið mundi verða þótt
þar væru menn staddir með skipinu er það var þá komið. Þá hét hann síðan á hinn
sæla Þorlák biskup að hann skyldi skipið hreppa og nálgast ómeitt. En annan dag
eftir þá var horfið skipið þaðan er áður var. Fór hann þá að leita síðan og
hugði að vandlega með því landi, er honum var firr, er skipið hafði nær verið,
þá er hann hafði séð, af því að hvassviðri hafði á verið mikið of nóttina, og
var von að á það land mundi upp reka sem hann hugði meir að ef að glíkendum
færi. En er hann hafði langt farið að leita og fann eigi þá hvarf hann aftur og
fór þá þeim megin árinnar sem hann átti heima og honum þótti síður skipsins von.
En er hann var kominn nær heim að túni þá flaut þar skipið heilt við bakka og
ósakað og þar í bæði árar og austker og allt það er þar hafði laust í verið og
hafði það jafnt farið í gegn hvössu veðri og þótti sú jartein mikils verð öllum
sem vissu og lofuðu guð og hinn sæla Þorlák biskup. Enn rak annað skip í
vatnavexti á braut og fannst eigi er leita var farið. Þá var enn heitið á hinn
sæla Þorlák biskup að skipið skyldi aftur koma. En annars dags eftir fannst
skipið óspillt öðrum megin árinnar og hafði það farið bæði í gegn miklu veðri og
vindi og straumi g varð sá feginn, er átti, er fannst. Þessir atburðir hvorir
tveggju urðu skammt frá Skálaholti. Gissur, góður höfðingi og göfugur, fór langa
leið og mikinn heiðarveg með sitt föruneyti. En er þeir voru staddir á heiðum,
fjarri byggðum, þá kom sótt á hest þann, er hann reið, svo áköf að hann tók eigi
í jörð og reikaði á fótum. Var síðan að gert slíkt er í hug kom og skipaðist
ekki við. Þá hét hann síðan á hinn dýrlega Þorlák biskup skynsamlega og
lítillátlega að hann skyldi taka sótt af hestinum. Ætlaði hann það í hug sér að
taka það fyrir mark hverja tilsjá hann ætti of áheit við hinn sæla Þorlák
biskup. En hann hét því að hann mundi öllum dögum lífs síns syngva memoriam
Þorláks biskups, Misericordiam tuam quesumus domine, ef hesturinn yrði heill. En
þegar er hann hafði heitið, þá var sem hendi tæki fyrir og veltist hesturinn en
beit síðan er grasi náði og var síðan riðið hestinum hinn sama dag langa leið og
var þá alheill hesturinn og sagði Gissur sjálfur þessa jartein Páli biskupi. Á
bæ þeim, er að Reykjum heitir, var mungát gert á móti Páli biskupi þetta sumar
sem víða annars staðar. En er kveikjur voru undir lagðar mungátsefni og allt
vandlega undirbúið þá gerði eigi við taka og voru kveikjurnar ónýtar raunar.
Varð þá hversvetna í leitað síðan þess er í hug kom og kom þó eigi gerð í mungát
og skipti það dægrum mjög mörgum er svo búið stóð og þótti þá flestum nær sýnt
að allt mundi ónýtast. Þá hét húsfreyjan, er allt ábyrgðist í, á hinn sæla
Þorlák biskup að hann skyldi á nökkvern veg leiðrétta þeirra mál. En er hún
hafði heitið þá kom þegar gerð í kerin, góð og gnóg og varð það hið besta mungát
og þótti sú hin fegursta jartein vera þeim mönnum er kunnleikur var á. Þá er
Páll biskup var í Arnarbæli, þá var bæði á hregg og hrota og svo ósvást að
trautt þótti úti vært. Þá hét Magnús búandi á hinn sæla Þorlák biskup að veður
skyldi þorna. En þá er hann hafði heitið, þá þornaði veðrið og hafði áður
allóvænt til þótt að svo brátt mundi mega batna, sem nú reyndist, því að það var
allt á einni stundu er sægur hinn mesti var og það er þurrt var og heið og
sólskin. Hafði hann til þess heitið einkum að Páli biskupi skyldi svo gefa veður
þaðan að hann væri eigi í vosi og var það veitt sem hann bað og engi regnsdropi
kom á hann og hans föruneyti þann dag. En hversvetna gengu skúrir við annars
staðar í nánd. Maður tók sótt mikla og blés hann allan og gerði svo digran sem
naut og hafði fárverki. En húsfreyja hans var næfur kona og kunni vel fyrir sér.
Hún hét fyrir honum á hinn sæla Þorlák biskup að honum skyldi batna brátt, því
að hann var húskarl, en þetta var of annir. Hún lagði um hann kyndilmál og hét
kerti að gera til dýrðar hinum sæla Þorláki biskupi. En honum batnaði þegar er
heitið var fyrir honum og lofaði hann guð og hinn sæla Þorlák biskup. En á hinum
næsta bæ því er sjá jartein gerðist, er nú var frá sagt, var kona ein ung og
málug. Hún tók skeypilega á of þenna atburð allan jafnsaman og taldi hún
afleiðis þoka of kurteisi karlanna er þá skyldi svo heita verða fyrir þeim sem
óhraustum konum áður þær yrðu léttari og geipaði mjög. En of aftaninn fór hún í
rekkju sína og sofnaði þegar og svaf skamma stund og vaknaði við það er hún
hafði verk í augum svo að hún spratt upp þegar og gekk of hús innan. Sendi hún
þegar mann eftir húsfreyju þeirri er áður var frá sagt að hún skyldi þangað koma
og ráða um heit með henni. En hún gerði eigi fara og kunni hana mjög raunar of
áleitni þá er hún hafði haft of þá jartein er í þeirra híbýlum hafði orðið. Var
hún síðan verkóða nótt alla. En morguninn eftir var heitið fyrir henni á hinn
sæla Þorlák biskup og tók þá verk úr augum henni og var hún heil skamms bragðs.
Sá atburður varð á Reynivöllum að þar var veisla virðileg ger á mót Páli
biskupi. En er þar var mungát heitt og undir lagt þá kom eigi gerð í mungát en
efni þóttu allvæn vera og kunni sá og vel er gera skyldi. En er margs var í
leitað þá kom gerð í kerin æsileg og óvinveitt og gerði síðan af dám eigi góðan
og þótti halda við voða að skjaðak mundi í koma. Þá var tekinn stafur sá er átt
hafði hinn sæli Þorlákur, þjónn guðs, og settur í kerið það er mungátsefni var
í. En þegar er stafurinn var settur í kerið þá tók allan óþokka af mungátinu,
þann er áður hafði á verið og kom í gerð góð og hallkvæm og varð það hið besta
öl. Og stóð stafur uns drukkið var ölið. Menn voru að tjalda kirkju á einhverjum
bæ. En er þeir tjölduðu sönghúsið, þá tók maður upp knýtiskauta af gólfinu hjá
altera og lagði við nasar sér og mælti við prest er hjá honum var: " Hví
varðveitið þér eigi betur svo dýrlegt reykelsi sem hér er í?" Presturinn
svaraði: " Lát mig sjá." Hann seldi honum skautann. Prestur mælti: " Eigi er
þetta reykelsi." En þaðan af er þetta enn æðra og enn dýrlegra. Þetta er mold úr
leiði hins sæla Þorláks biskups er eg hafði á sumri úr Skálaholti þá er heilagur
dómur hans var upp tekinn." Síðan leystu þeir til skautans og sáu að þar var
moldin í sem presturinn sagði og hafði svarfast af altera er áður hafði legið
skautinn. Var þá og eigi moldar litur á heldur var litur sem rauður bókasteinn
en ilmði sem reykelsi og kenndi jafnt of alla kirkju innan. Prestur einn sá er
verið hafði undir hendi hins sæla guðs játera Þorláks biskups varð fyrir
vandræði miklu. Hann hafði með sér húskarl í vist, þungan og þrjótlyndan. Var
þar hvorki að sjá til værleika né verknaðar. En ef hann gerði nekkvern ákenning,
presturinn, þá bauð húskarlinn honum á mót öxi og áverk. Lét presturinn fyrir
vinnast of umræðuna þaðan frá en húskarlinn eigi of heituna na. En er prestinum
þótti sem þetta vandræði mundi eigi leggjast mega af manna tilstilli þeirra er
þar var við kostur, þá fór hann til bænar sinnar og hét á hinn sæla Þorlák
biskup að hann skyldi á þeirra mál sjá svo að vildra yrði en þá þótti á horfast
og tók hann þegar að syngva saltera til dýrðar sælum Þorláki biskupi. En er hann
kom inn frá bæn sinni, presturinn, þá var hann hljóður, húskarlinn, og kastaði
hann þá öngum illyrðum á prestinn og var það mjög gegn vanda. En þaðan frá mælti
hann eigi höfugt orð prestinum og virði presturinn sjálfur þessa jartein mesta
og fegursta sér í hug hins sæla Þorláks biskups. Húsfreyja ein, virðileg og vel
fjáreigandi, fór heim skyndilega frá boði, þá er hún skyldi taka við Páli
biskupi. En er hún var komin nálega heim, þá voru fallnir niður hlekkir hennar
sumir úr söðli hennar og var það bæði slys og fjárskaði og var eigi vænt til
fundarins af því að þau höfðu eftir fjöru riðið. En þá var aðfallinn sær er þau
söknuðu hlekkjanna. Hét hún síðan á hinn sæla Þorlák biskup að finnast skyldu
hlekkirnir og sendi hún síðan mann að leita. En sá atburður hafði orðið á þessi
stundu að barn eitt hafði farið í fjöru að leika sér og fann það hlekkina og
vissi eigi hvað var og lék sér að og hafði heim. Kenndu þá síðan rosknir menn og
virðu menn þetta fagurlega jartein vera. Sá atburður gerðist enn að barn eitt
ungt fór óvarlega og féll í eld og stakk hendinni í eldinn allt til úlfliðar og
brann mjög og blés síðan höndina svo ákaflega að hönd barnsins var svo mikil
sýnum sem roskins manns hendur væru tvær saman. Sló síðan ópi á barnið svo að
móðir barnsins var hræddari um það að það myndi eigi eira barninu heldur en
bruninn í bráð. Var síðan bundið um höndina. En barnið æpti sem áður á leið
fram. Síðan hétu á hinn sæla Þorlák biskup faðir og móðir barnsins að hann
skyldi þeim við hjálpa öllum saman. Eftir það þagnaði barnið og sofnaði brátt.
Þá var síðan með hinu sama umbandi tvær nætur eða þrjár því að menn þorðu eigi
til að leysa og uggðu að ópi mundi slá á barnið þegar ef til væri leyst. En er
leyst var, þá losnaði af hendinni barnsins þrotinn allur sem glófi væri. En þá
var á hendi barnsins allri ungt skinn og fagurt og var þá alheilt barnið frá
þeirri stundu og lofuðu allir guð og sælan Þorlák biskup. Einn fátækur maður, sá
er bjó nær sjó, hafði heitið á hinn sæla Þorlák biskup að hann skyldi nakkvert
hjálpráð honum leggja. Þá fór hann síðan í fjöru að vita ef nakkvað væri rekið
til gæða og fann ekki. En er hann ætlaði heim að ganga, þá sá hann sel liggja á
steini skammt frá sér en eigi allnær sjónum. Gekk hann síðan til þangað og hét
þá á nýjaleik á hinn sæla Þorlák biskup að hann réði í hönd honum þann sel er
hann sá þá. En selurinn vakti og sá hann er hann gekk að honum og vildi forðast
og fara af steininum og mátti eigi komast og snerist í hring á steininum. En er
hinn fátæki maður fann það og skildi að svo máttigur kraftur var kominn til
fulltingis við hann að selurinn mátti eigi eðli sínu halda, þá laust hann selinn
í svima hið fyrsta högg og gekk hann síðan af dauðum selnum og varð hyski hans
fegið þessi veiði og gerðu þakkir guði og sælum Þorláki biskupi. Í stað þeim,
góðum og dýrlegum, er í Reykjaholti heitir, varð sá atburður að konur tvær
skyldu bera heim ketil úr hver. En er þær höfðu upp tekið ketilinn og hafið á
axlir sér stöngina, er ketillinn hékk á, þá slapp önnur þeirra í hverinn báðum
fótum. En ketillinn var mjög þungur, er hún skyldi bera, en hverinn var bæði
heitur og djúpur. Mátti hún eigi fyrr úr hvernum komast en hún óð úr þangað er
lengra var og grynnra. En þá er hún kom úr, þá vildu menn færa hana úr skónum.
En er sokkunum var ofan steypt að skónum, þá fylgdi þar bæði skinnið og holdið.
Þá bauð ógn mikla þeim er yfir stóðu af því að öllum þótti von að miklu meir
mundu brunnir vera niður fæturnir en upp of leggina. Hétu þau síðan á hinn sæla
Þorlák biskup að hann skyldi þeim líkn veita og miskunn með sínu árnaðarorði að
hún mætti heil verða. Síðan var hún færð úr sokkunum og var þar miður brunnið er
áður hugðu til meira bruna. Varð hún síðan heil á einum mánaði þar er áður vættu
þeir henni trautt lífs en þótti hún ráðin til örkumla þótt hún rétti við og
lofuðu guð og hinn sæla Þorlák biskup. Á hinu sama hausti eftir þetta varð sá
atburður að dóttir þessar konu er brunnið hafði féll geigvænlega og lestist
lærleggurinn og laust í æðiverk í fótinn og mátti hún ekki stíga á fótinn og nær
ekki sofa. Var hún færð í Reykjaholt og var hún þar mjög lengi og batnaði ekki.
Var hún ávallt borin fram og innar. Þá var það sagt frá of aftan að menn höfðu
heitið á hinn sæla Þorlák biskup til ársbótar og að veðrátta batnaði og vel
þótti við hafa skipast. Þá fékk henni mikils, meyjunni, og hét hún á hinn sæla
Þorlák biskup að hann miskunnaði henni. En á hinni sömu nótt eftir sýndist henni
maður í svörtum klæðum og strauk um fótinn. En of morgininn er hún vaknaði, þá
gekk hún með staf en var skamms bragðs alheil og fór sú jartein brátt of allt
land og lofaði hver maður guð og sælan Þorlák biskup. Prestur einn sá er farið
hafði fyrir ástar sakar að sækja helgan dóm hins sæla Þorláks biskups féll enn
fall mikið er hann fór heim á leið og varð honum svo illt við að hann þóttist
nálega ekki mega stíga á fótinn þann er niður hafði komið og mátti hann nær ekki
á mat og ekki sofa hinn fyrra hlut nætur fyrir ofverkjum þeim er í fætinum voru.
Þá hét presturinn af öllum hug á hinn sæla Þorlák biskup að hann léti honum
batna síns meins. Eftir það sofnaði hann mjög brátt og vaknaði síðan of
morgininn snemma alheill með öllu og fór hann þegar hinn sama dag leiðar sinnar,
fagnandi og lofandi guð og hinn sæla Þorlák biskup. Á hinum sama bæ hafði enn
orðið sá atburður að verk miklum laust í hönd manni og fylgdi síðan þroti svo
mikill að menn höfðu eigi séð jafnmjög blása á jafnlangri stundu hönd né eins
manns eða fót. Varð hann hættur af með öllu. Síðan var heitið fyrir honum á hinn
sæla Þorlák biskup til heilsubótar. En svo skipaðist við það áheit að á einni
nótt tók bæði úr hendinni allan verk og þrota og var hann heill upp frá þeirri
stundu sem hann hafði áður verið eða betur. Maður fór vestan úr fjörðum þann
vetur hinn sama, er áður er frá sagt, að sækja helgan dóm hins sæla Þorláks
biskups. Sá maður var fótveill, hann hafði fallið af baki þrim vetrum áður og
hafði meiðst þjóleggurinn og lá hann í hvílu mikinn hlut hinna fyrstu missera
eftir er að hafði orðið. En síðan lágu ávallt verkir í og leitaði hann þó að
vinna við. En er hann var á leiðinni og fór smám, þá er hann mátti svo, þá kom
hann of aftaninn fyr kyndilmessu á bæ þann er að Laugarvatni heitir og var þar
of nóttina. Þá var fætinum orðið erfitt af langri göngu, er hann hafði gengið
áður of daginn, og var þá verkur mikill í fætinum. Þá hét hann einkum á hinn
sæla Þorlák biskup, skyldi hann láta ferð sína fram koma og hann mætti nekkverja
umbót þiggja síns meins. Síðan sofnaði hann nakkvað og vaknaði of morgininn
allstirður og hrumur og fór til kirkju og baðst fyrir. En hann varð heill of
messu og kenndi hann gerla að svo var sem hendi tæki fyrir þá er verkurinn fór
úr fætinum og gekk hann síðan hinn sama dag óhaltur og orðinn alheill þá, og
sýndi hann þá fótinn Páli biskupi og öllum þeim mönnum er þar voru við staddir
og var það öllum auðsýnt að mjög mundi vanmeta verið hafa. Var þá lýst þeirri
jartein í kirkju og sungið Te deum og hringt öllum klukkum og lofuðu allir guð
sem kunnu framast og hinn sæla Þorlák biskup. Í Ölfusi varð sá atburður að maður
meiddist í leik og gekk hönd hans úr liði og þurfti marga menn til áður í liðinn
kæmist. Síðan fór hann heim of aftaninn. En of morgininn eftir laust æðiverk í
höndina svo að hann mátti ekki sofa og hann fékk trautt legró. Hét hann síðan af
öllum hug á hinn sæla Þorlák biskup til hjálpar sér og heilsubótar. Eftir það
rann á hann höfgi og sá hann síðan í þeim höfga hinn sæla Þorlák biskup og mælti
við hann og tók eigi á honum. " Títt gerist yður nú", sagði hann," að heita á
leið fram og enda eigi það er þér heitið." Síðan vaknaði hann og var þá alheill
og minntist á síðan í hug sér hví hinn sæli Þorlákur biskup mundi þann ákenning
gert hafa of heit hans og mundi þá síðan að hann hafði heitið á hinn sæla Þorlák
biskup of sumarið áður fyrir augum bróður síns en hafði eigi í hug komið að
enda. Sendi hann síðan í Skálaholt hvort tveggja heitfé og urðu allir fegnir er
þessa jartein heyrðu sagða og gerðu guði þakkir og sælum Þorláki biskupi. Á bæ
einum var griðungur mannýgur sá er trautt máttu karlar reka naut fyrir honum. En
þá barst svo að að engi karlmaður var á bænum en nautin þurfti heim að reka.
Varð síðan til kona ein vel tvítug, heldur kná, og vel visk að fara eftir nautum
og hafði staf í hendi. En er hún kom í nánd við nautin, þá gerði griðungurinn á
mót henni. En hún laust hann síðan þegar með stafnum. En griðungurinn gekk eigi
undan og vildi stanga hana. En hún varð á milli hornanna griðungsins og tók
síðan höndum of háls griðunginum og hélt sér svo. En griðungurinn vildi hana
ávallt ofan færa. Hún tók þá síðan að mæðast mjög og var þá við sjálft að hún
mundi verða laust að láta. Þóttist hún þá ráðin til örkumla eða til bana því að
hún fann eigi að griðungurinn mæddist. Hét hún þá síðan á hinn sæla Þorlák
biskup til hjálpar sér. Eftir það brá hún knífi og leitaði að skera á hálsinn
slíkt er hún mátti. En er henni var minnst von, þá féll griðungurinn og rétti
frá sér alla fætur og hugði hún þá fjörbrot á vera. Komst hún síðan nauðulega
heim. En þá er eftir nautunum var farið, þá gekk griðungurinn eftir nautunum svo
hægur og hýr að hann gaf þá að öngum manni gaum. En á sá of allt sumarið eftir
það er atgangurinn hafði verið. Sá atburður varð enn að maður lét gelda hest er
hann átti, ungan og góðan. En að hestinum kom blóðrás mikil. En eftir það sullur
æsilegur og svall allur kviðurinn á hestinum svo að eigi mátti ganga að mat sér
of síðir og gerðust að vogföll mikil og hol á svo stór að maður mátti stinga í
hnefa sínum og þar kom of síðir að fúnaði kviðurinn og voru skornar af allar
skauðirnar af hestinum og þótti eigi von að lifa mundi lengi. Eftir það hét sá
er átti hestinn að gefa hálfan hestinn hinum sæla Þorláki biskupi ef fram
kæmist. Síðan færði hann á braut hestinn, en hríð á mikil. En hinn sæli Þorlákur
biskup gætti svo til hestsins að á einum hálfum mánaði varð alheill hesturinn og
svo skauðirnar á sem öðrum geldum hestum. En sá leysti síðan hestinn til sín of
vorið er heitið hafði og endi vel heit sitt eftir ráði Páls biskups og þökkuðu
menn guði þessa jartein og hinum sæla Þorláki biskupi. Maður fór þenna hinn sama
vetur eftir upptekning hins sæla Þorláks biskups óvarlega með hest og brast
niður ís undir öllum saman þar er vatnfall var undir og djúp. Komst maðurinn
brátt upp úr vökinni en hesturinn komst eigi upp. Fór maðurinn síðan heim til
bæjarins skyndilega og kallaði á menn og greip járnsleggju í hönd sér og rann
fyrir og braut ísinn en víddi vökina og er honum var minnst von þá slapp
sleggjan úr hendi honum í vökina og djúpið. Komu þá menn að og komst þá upp
hesturinn brátt. En sleggjan náðist ekki og merktu þeir til hvar sleggjunnar var
von, settu upp drangstein á landinu gagnvert og eigi allnær vatnfallinu og gengu
heim síðan. En þeim er sleggjuna hafði niður fellt þótti ill slysför sín en
fjárskaði búanda og hét síðan á hinn sæla Þorlák biskup að sleggjan skyldi nást.
En fám nóttum síðar kom hann til þar er sleggjan hafði týnst og þá er hann vildi
að hyggja að eigi félli marksteinninn, þá stóð þar sleggjan við steininn sem
maður hefði nýsett niður. Varð hann síðan allshugar feginn og tók sleggjuna og
hafði heim og sagði þessa fagurlega jartein öllum mönnum þeim er við voru
staddir og lofuðu allir guð og hinn sæla Þorlák biskup. Annar atburður varð enn
þessum glíkur í Skálaholti. Þar brotnaði þelahögg er gröf var grafin. En þá var
fengin til öx mikil að höggva þelann. En er gröfin var grafin til loks, þá
gleymdist öxin og var öngum seld til varðveislu. En er eigi var saknað fyrr en
tveim nóttum eða þrimur síðan en verið hafði margt þeirra manna þar við statt er
óvænna þótti til fundarins. Var heitið síðan viku síðar en horfið hafði öxin á
hinn sæla Þorlák biskup til þess að aftur skyldi koma öxin, bæði söngvum og
kertisgerð. En að einni nótt liðinni þá fannst öxin í rekkju þess manns er áður
hafði varðveitt of veturinn og var þá sem nýlögð væri niður. En þar hafði áður
oftlega leitað verið svo að víst var að þá var eigi þar. Þótti öllum sá atburður
mikils verður þeim er við voru staddir og var Páll biskup í þessu heiti með
öðrum mönnum og virði þessa jartein því meira sem hann kunni görr sjá en flestir
aðrir. Í Odda varð sá atburður at nautahellir féll og urðu þar undir tólf naut,
þau öll höfðu þegar bana, og var nálega hvert bein þeirra brotið og engi iður
ósökuð í þeim. En almáttigur guð lét fylgja minnilega huggun þessum fjárskaða í
jartein þeirri er hann lét verða fyrir hinn sæla Þorlák biskup. Þar varð undir
bjarginu með öðrum nautum uxi mikill og góður. En er menn komu til hellisins, þá
sáu menn það að undan bjarginu tók höfuð uxans þess hins mikla og það var kvikt
en nálega var mannhæð að bjarginu er á uxanum lá. Þá var til farið að höggva
bjargið af uxanum og verið að mikinn hluta dags. Þá var heitið á hinn sæla
Þorlák biskup að uxinn skyldi við rétta og hétu þeir að gera kerti til dýrðar
hinum sæla Þorláki biskupi það er tæki um uxann. En er bergið var fært af
uxanum, þá var hann reistur upp og studdur meðan hann fór út úr hellinum en þá
gekk hann þegar einn saman til annars hellis og át þegar mat sinn hinn sama
aftan og var ekki bein brotið né knýtt og þótti það af þveru frá glíkindum vera
öllum þeim mönnum, er deili vissu á, er eigi var hvert bein brotið í honum sem
öðrum nautum þeim er undir slíkum þunga höfðu verið. En kertið var fimm álna
langt og brann af helgum dómi hins sæla Þorláks biskups hans messudag og lofuðu
allir guð og hinn sæla Þorlák biskup. Hallur Gissurarson, góður prestur og
göfugur, hafði kverkamein og sótti oft mjög svo að hann mátti nálega ekki mæla
og öngum mat niður koma en sjaldan meinlaust með öllu. En er hann fór leiðar
sinnar of sumar svo að hann kenndi þessa meins og var honum bæði meint niður að
svelga og svo að drekka en meinst að hósta þá kom hann í Skálaholt of farinn veg
og baðst fyrir að helgum dómi hins sæla Þorláks biskups of stundar sakar. En
áður hann gengi á braut þá tók hann til trafanna er á klæðum þeim voru er
tjaldað var of kistuna og reið á kverkarnar í kross og söng þetta: " Sancte
Thorlace ora pro nobis." Síðan gekk hann á braut úr kirkjunni. En er hann kom
til hests síns, þá hrækti hann og varð honum þá ekki illt við eftir því sem
vandi var á. Þá treystist hann enn framar guðs miskunn og jartein þá er hann
þóttist fengið hafa og tók þá að hósta eftir því sem þá er honum var mest mein
við að verða. Fann hann þá síðan að hann var þá til loks heill orðinn og sagði
hann sjálfur þessa jartein Páli biskupi svo að margir heyrðu á og lofuðu allir
almáttkan guð er slíkar dýrðir lætur verða fyrir sælan þjón sinn Þorlák biskup.
Sá atburður varð á bæ þeim er í Gröf heitir, skammt frá Skálaholti, mjög á
ofanverðum dögum hins sæla Þorláks biskups að misseratali því er hann hafði hér
heima að gullsylgja týndist sú er átti eiginkona þess manns er þar bjó i Gröf.
Var síðan leitað vandlega hvervetna þar er í hug kom og von þótti vera og fannst
eigi sylgjan. Þá var síðan heitið á helga menn bæði föstum og ölmusugjöfum,
söngvum og kertagjörð og fannst þó eigi sylgja. Þá var leitt að spurningum víða
því að það þótti mörgum mönnum glíklegast að stolið mundi vera og spurðist
hvergi til. Dofnaði þá yfir síðan og gat engi maður sylgjunnar. En þann vetur
eftir er heilagur dómur hins sæla biskups hafði verið upp tekinn úr jörðu áður
of sumarið og nú hefir áður verið mjög margt frá sagt, þá skaut því í hug henni
húsfreyjunni, er gullsylgjunnar hafði misst, að heita á hinn sæla Þorlák biskup
að sylgjan fyndist eða kvæmi aftur. Hét hún að gefa hálfvirði sylgjunnar til
þakka hans. En litlu síðan en hún hafði heitið varð sá atburður á bæ þeim, er
nálægur var þeim bænum er sylgjan hafði týnst fyrir öndverðu, að maður var að
sýslu og reiddi tað á akurland. En er hann kom að götu þeirri, er þjóðgata var
þeirra manna er riðu og gengu, þá sá hann nakkvað glóa við á götunni. En þar
gengu þá stafkarlar eftir götunni og sté einn þeirra á það ofan er verkmaður
hafði séð. Síðan gekk hann til og tók þá þar upp sylgjuna þá hina sömu, er áður
var frá sagt, er týnst hafði á öðrum bænum en nú fannst og var sem nýlögð væri
niður, albjört og ólest. En þá voru liðin frá því fjórtán misseri er týnst hafði
sylgjan og þótti sá atburður mikils verður þeim er vissu og gerðu guðir þakkir
og sælum Þorláki biskupi. Undir Eyjafjöllum varð sá atburður, er fákunnlegur er,
þar var fylgt húsa á milli sveini einum ungum, sjö vetra gömlum eða átta, og
fylgdu honum mjög margir menn af bæ þeim er heitir í Arnarbæli til þess manns
híbýla er það var margra manna mál að faðir væri drengsins og hafði presturinn
fært fram sveininn þangað til en hann var þá bæði gamall og fésnauður. En þá var
vatnavöxtur mikill en þar voru vatnföll tvö á milli þeirra bæjanna, er sveininum
var fylgt, og hvorki grynnra en tók í miðja síðu hrossi og óæð óknám mönnum,
þótt rosknir væru, fyrir strangleiks sökum. En er þeir höfðu niður settan
sveininn, þá fóru þeir á braut og aftur í Arnarbæli. En búandinn var eigi heima
á þeim bænum er sveinninn var niður settur. En húsfreyja varð við óð og keyrði
sveininn höggum á braut þegar á hæla þeim. Þá var framorðið dags og skúraveður
á. En sveinninn hafði skinn yfir sér. En er nótt var orðin, þá kom henni í hug
húsfreyjunni hversu ferlega hún hafði sveininn á braut rekinn og bað þá síðan að
menn skyldu fara að leita hans. Fóru tveir menn að leita sveinsins og fundu eigi
og fóru uns þeir komu í Arnarbæli og réðust menn þaðan í ferð með þeim að leita
sveinsins. En prestur sá, er upp hafði fæddan sveininn, varð hryggur við þenna
atburð og fór til kirkju og söng saltera og hét af öllum hug á hinn sæla Þorlák
biskup að hann leiðrétti nakkvað þeirra mál. En stundu síðar þá kom sveinninn
þar í Arnarbæli, þurr og kátur, svo að hann var ekki votur stórs of ökkla upp.
Hann sagði svo frá ferð sinni, sveinninn, að hann fór grátandi úr garði þar er
þeir höfðu við hann skilist og vissi hann eigi hvert hann horfði en veðrið
ósvást. Kvaðst hann þá heitið hafa á hinn sæla Þorlák biskup of allt sem hann
mátti að hann skyldi honum við hjálpa. Fór hann uns hann kom að sauðaskjóli og
sofnaði þar. En er hann vaknaði þá sá hann þegar í bæinn í Arnarbæli og gekk þá
til húss og hafði ekki vatnið fundið á leiðinni. En hvergi mátti svo fara þar á
milli að mennskri ætlun að eigi væri þar tvö rennandi vötn fyrir er sveinninn
mundi yfir hvortki komast mega fararskjótalaust. Urðu allir fegnir þessi jartein
er við voru staddir og lofuðu guð almáttkan er slíkar dýrðir og jarteinir lætur
verða í sífellu fyrir þjón sinn, Þorlák biskup. Það barst enn að þenna vetur að
einn ungur maður fátækur svo að hann hafði sér öngva björg nema þá er góðir menn
gáfu honum fyrir guðs sakar eða það er hann mátti veiða nakkvað til matar sér úr
fiskivötnum. Sjá maður var frændi hins sæla Þorláks biskups og hafði hann honum
margt gefið og löngum veitt. Hann gekk síðan til vatns einn hvern dag of
skammdegi og sat á ísi allan dag í allmiklum kulda og veiddi ekki og ekki veiddu
aðrir og, þeir er á ísinum sátu. En sveinninn hafði ekki til náttverðar nema
hann veiddi nakkvað. En þá tók að líða á daginn svo að komið var að sólarfalli.
Tók þá síðan að harðna í skapi sveinsins. Var bæði að hann kól mjög og hungraði
en veiddi ekki. Hét hann síðan með gráti á hinn sæla Þorlák biskup að hann
skyldi honum þá enn nakkvað til náttverðar gefa, svo margan málsmat sem hann
hafði honum fyrr gefinn og hét hann að syngva fimm tigum sinna Pater noster til
dýrðar hinum sæla Þorláki biskupi. En hinn helgi guðs þjónn heyrði bón hans og
áheit og veitti það er hann var beðinn. Fór sveinninn eigi fyrr heim af ísinum
of aftan, en hann hafði veidda fimm tigu fiska og voru miklu betri holdi en þá
þótti von vera í það mund vetrar. Ekki kól hann þaðan frá er hann hafði heitið.
En aðrir veiddu ekki þeir er hjá honum sátu á ísinum. Fór hann síðan heim þangað
er hann var innhýstur, þá er hann fékk sér nakkvað til atvinnu og vissu þeir
glögglega þenna atburð og svo þingaprestur þeirra og lofuðu allir guð og hinn
sæla Þorlák biskup. Sá atburður varð í Viðeyju að örn lagðist í eyna of vorið
eftir vetur þann, er áður er frá sagt, í það mund er von var að eggver væri sem
mest ef eigi bæri annað til. En örninn gerði svo mikið búrán og fjárskaða að
foglinn varp nær engi. En sá er varp, þá bar örninn undan jafnskjótt. En er
örninn fló enn of dag í eyna nær nóni dags, þá fór Bjarni prestur búandi til
kirkju og hét á hinn sæla Þorlák biskup til fulltings að af mætti ráðast þetta
vandræði. En verkmenn voru að arningu og vissu ekki til að hann hefði heitið,
presturinn. En er örninn kom í eyna, þá settist hann skammt frá þeim. Þá hljóp
einn verkmaður til og vildi elta á braut örninn. En hann beið hans í sama stað
og laust hann örninn með verkfærinu er hann hafði í hendi og drifu þeir þá til
fleiri verkmenn og gátu hlaðið erninum. En síðan samnaðist fogl i eyna og varð
eggver bæði gott og mikið og lofuðu allir guð og hinn sæla Þorlák biskup. Í Flóa
varð sá atburður að kona sú, er Þórný heitir, hóf ketil af eldi. En þá varð tré
fyrir hælum henni og féll hún á bak aftur. En ketillinn vellandi slagnaði á hana
og brann hún mjög svo að mönnum þótti trautt lífs von. Gerði síðan í sviða
mikinn svo að hún mátti eigi óæpandi bera. En síðan hét hún með alhuga miklum á
hinn sæla Þorlák biskup að hann skyldi svo linast láta sviða að hún mætti bera
svo að öðrum þætti eigi illt hjávistar, þeim er henni þyrftu þá að þjóna. En
nálega þegar er hún hafði heitið, þá tók úr allan sviða og féll á hana
svefnhöfgi. En er hún vaknaði þá þóttist hún heil vera orðin til loks og var þá
síðan til leitað þar er hún hafði ákaflegast brunnin verið og var þá skinn á
ungt og þunnt og reis hún upp þegar annan dag eftir alheil, lofandi guð og hinn
sæla Þorlák biskup. Kona hét Halldóra, ung að aldri og gift einum ættstórum
manni. Hún tók meinsemi mikla svo að hún gerðist kararmaður og varð henni í
rekkju allt að vinna. Hún mátti eigi ganga og trautt sitja og var nálega afllaus
í öllum liðum og varð hana að bera ávallt fram eða innar og hvertki er hún
skyldi fara. Voru löngum miklir verkir að henni og féll henni nær allt saman og
var henni löngum skapþungt. Voru og löngum í hörðum hugum ástmenn hennar er yfir
henni sátu. Var heitið fyrir henni mjög drjúgt og fékk ekki á nema smáróar einir
og þó skammir. En er hún hafði í kör legið nálega sex misseri, þá gerðist mönnum
sem tíðast of áheit við hinn sæla Þorlák biskup og var það rætt í hvers manns
híbýlum daglega að segja frá hans jarteinum og heilagleik. Þá tók einhver maður
til orða of aftan, er slíkt var hjalað, og mælti svo: " Þá þætti mér nú mikils
um vert of jarteinakraft Þorláks biskups ef hann léti Halldóru verða heila er
sex misseri hefir í kör legið." En margir tóku undir að hann mundi það af guði
geta ef hann vildi. En sjá atburður var í Vestmannaeyjum. Þá bar það síðan fyrir
einhverja húsfreyju of nótt þar í eyjunum, réttorða, að henni þótti sem maður
kvæmi að sér í svartri kápu og þóttist hún vita að hinn sæli Þorlákur biskup
var. Hann mælti við hana fyrri: " Þykir yður eigi sýnt hvort eg mun geta að guði
að Halldóra verði heil." Hún svaraði: " Öllum þykir það sýnt," sagði hún. Hinn
sæli biskup mælti: " Fás þykir mér í leitað. Far þú og seg henni þessa vitran og
mæl við hana að hún fari í Skálaholt ef hún vill heilsu geta. En eg mun fara
fyrir henni og greiða farlengd hennar." Síðan vaknaði hún, húsfreyjan, og fór út
að segja hinni sjúku vitran þessa. En þá er leiði gaf úr eyjunum, þá fór hún
utan og var hún síðan í börum borin í Skálaholt og fylgdi henni móðir hennar og
búandi. En þegar er hún sá kirkjuna í Skálaholti, þá þótti henni sér þegar
hugléttara verða en áður hefði orðið né einu sinni í hennar meinsemi. Hún kom
þar nekkverjum nóttum fyrir kirkjudag og þótti henni nekkver skái á hverju dægri
verða á sínum mætti allt til kirkjudagsins. En þar var þá fjölmenni mikið og
hafði Páll biskup í formæli sínu að menn skyldi biðja fyrir henni að hún árnaði
það í sinni þangaðkomu sem henni var mest skylt að þiggja en hinum sæla biskupi
til dýrðarauka en allri alþýðu til trúbótar. En hinn næsta dag eftir, þá gekk
hún til altaris og varði fingurgulli og reið síðan fám náttum síðan til alþingis
og var sýnd þar öllum þingheimi alheil og lýsti þessi jartein Karl ábóti og
lofuðu allir guð er slíka hluti veitir fyrir þjón sinn Þorlák biskup. Á alþingi
þessu hinu sama lét Páll biskup ráða upp að bæn manna jarteinir hins sæla
Þorláks biskups þær er hér eru skrifaðar á þessi bók. En þar var sá maður
viðstaddur er svo var daufur að hann heyrði ekki nema æpt væri að honum. En er
jarteinir voru upp sagðar, þá heyrði hann jafnglöggt sem aðrir menn og var hann
heill orðinn síns meins. Sá var annar við staddur við þenna atburð er svo var
óskyggn að hann sá trautt fingra sinna skil og var eigi verkfær en nálega
félaus. Honum fékk mikils er hann heyrði jarteinir hins sæla Þorláks biskups og
gekk inn í kirkjuna og lagðist á knébeð og bað hinn sæla Þorlák biskup með tárum
að hann skyldi honum nekkverja líkn veita. En er hann reis upp af bæninni, þá
var hann heill og var þessi jartein lýst og lofuðu menn guð og hinn sæla Þorlák
biskup. Ein kona hafði vanheilsu mikla. Hún hafði kviðsull harðan og hættlegan.
Hún reis upp úr rekkjulátum og vann að nökkverjum hlut til reiðu sér en var þó
auðskæð og auðkumul í skapi af sínu meini. En hún lá einvæn á hverjum hálfum
mánaði og spjó þá blóði nær fullum munnlaugum. En er hún hafði þetta mein haft
nálega þrjátigu vetra og var henni sitt mein því óhægra er lengur hafði við
leikið. En er skammt var til messudags hins sæla Þorláks biskups, þess er of
veturinn er, þá tók hún hina sömu meinsemi sem hún átti vanda til og hafði hún
aldregi orðið einvænni en þá var hún. Kennimaður stóð yfir henni og lagði það
ráð til að hún skyldi heita á hinn sæla Þorlák biskup og gerði hún svo og hét af
öllum hug til heilsubótar sér söngvum og bænahaldi. En að messudeginum hins sæla
Þorláks biskups reis hún upp úr rekkju og hafði þegar meiri heilsu þegið af
árnaðarorði hins sæla Þorláks biskups en langa ævi áður en þó var enn nekkver
sullur í kviði hennar. Hún hafðist þá löngum á bænum of jólin og var að kirkju.
En er hún var að kirkju síð of aftaninn fyrir hinn átta dag í jólum og var myrkt
í kirkjunni, þá bar fyrir hana ljós mikið að sjá í sönghúsið, svo að hún mátti
trautt í gegn sjá, en þó þóttist hún sjá mann skrýddan í ljósinu. En frá þeirri
stundu mátti eigi kenna í kviði hennar þrota en þó þóttist hún kenna meinsemi
fyrir brjósti nakkvað og miklu miður en áður. En of nóttina fyrir hinn átta dag
frá hinum þrettánda, þá bar fyrir hana að hún þóttist sjá Þorlák biskup ganga í
svefnhúsið og að rekkjunni þar er hún hvíldi í. En þá vaknaði hún og var þá
alheil og svo alla daga síðan meðan hún lifði og svo hæg í skaphöfnum sínum að
hún mælti engum manni mein. Þakkaði hún almáttkum guði heilsu sína og hinum sæla
Þorláki biskupi. Sú var enn önnur kona er varð fyrir miklu meini á þeim hinum
sama vetri er áður var frá sagt. Sá var annar vetur frá því er upp var tekinn
heilagur dómur hins sæla Þorláks biskups. Sjá kona gekk úr stofu fimmta dag á
miðlum imbrudaga of jólaföstu í eldhús. En er hún laut niður mjög að sýslu
þeirri er hún hafði fram, þá féll úr ræfri ofan tré mikið og þungt og kom á bak
henni og lamdist fyrir bæði hryggurinn og önnur beinin þar er á kom og vissi
ekki til manna er menn komu að henni og var hún borin í vaðmáli þaðan. Hún vissi
löngum ekki hingað og var hætt með öllu og hvergi hrærandi og kolblátt bak
hennar allt og hjartsára. En er svo var komið mætti hennar, þá var heitið fyrir
henni á hinn sæla Þorlák biskup með umráði góðra kennimanna, er þar voru við
staddir, að hún skyldi syngva fimm tigum sinna Pater noster til dýrðar hinum
sæla Þorláki biskupi og hafa sungið allt áður liðinn væri messudagur hins sæla
Þorláks biskups með fulltingi búanda síns og sonar ef hún hefði eigi mátt til
sjálf. En drottinsdaginn eftir imbrudagana var hún í stofu inni, þá er aðrir
menn voru að tíðum úti, með svo litlum mætti sem áður var frá sagt og var inni
hjá henni húsfreyja hennar og dóttir húsfreyjunnar, mær lítil og ung, og var
fóstra hinnar sjúku konu. En er hún söng slíkt, er hún þóttist mega af heitsöng
sínum, þá rann á hana ómeginshöfgi. En þegar er henni höfgaði, þá þóttist hún
sjá hinn sæla Þorlák biskup ganga í stofuna í kanokabúningi og að þar er hún
hvíldi. Þá mælti hin sjúka kona í því er hún þóttist sjá hann: " Sæl erum vér,"
kvað hún," er þú ert hér kominn." Hún vaknaði við það, er hún hafði mælt, og þá
spurði hún, húsfreyjan, við hvern hún þóttist mæla. " Við Þorlák biskup", kvað
hún," hann þótti mér hér kominn vera." Eftir það reis hún upp í rekkjunni,
konan, og færðist á gólf fram og var þá orðin alheil og lofuðu þeir allir guð og
hinn sæla Þorlák biskup. Sá atburður varð í Skálaholti er mikils er verður. Þar
fóru menn á ferjuskipi yfir á þá er Hvítá heitir. Var sá maður að ferjunni er
Steinþór heitir og flutti yfir ána prest þann er syngva skyldi í þing sín. En
fátækir menn voru við ána og vildu gjarnlega í Skálaholt fara af því að þar var
þeim meira skjól en hvar annars staðar. En veður var á hvasst og mjög kalt og
var skipið sollið og frörið en áin var mikil og var breitt yfir að róa. En
ferjumaður var í skinnbrókum miklum og þéttum. Síðan fóru á skip hinir snauðu
menn tíu en ferjumaðurinn ellefti. En þá kom hinn tólfti maður og sté þegar á
skipið, er sá kom til, og bar síðan skipið frá landi og á djúp. En þegar er
vindur kom að þá fyllti skipið en síðan sökk niður. Eftir það kom skipið upp og
svo mennirnir flestir lífs og komust nekkverir á kjöl. En flestir fengu á hann
og báðu hann ténaðar, ferjumanninn, og fór þá í kaf allt saman og heldu þeir
honum niðri uns Steinþór komst úr því fatinu í kafi er þeir héldu á flestir.
Eftir það kom Steinþór upp og hafði hann þá drukkið mjög og var þrekaður mjög af
kulda og komst hann þá enn í skipið upp og fékk árina en fullt var skipið og
marði uppi of stundar sakar en fyrir var djúpið að mestum hlut. Komu þá upp hjá
honum mennirnir og flestir allir örendir. Vætti hann þá og ekki sér lífs. En
meðan skipið marði uppi hét Steinþór á guð og hinn sæla Þorlák biskup til þess
að hann skyldi koma til þess lands, er nær var Skálaholti, og lík hans skyldi
finnast þótt honum væri eigi lífs auðið. Síðan fór hann niður til grunna og var
svo þungur í vatninu sem steinar væru við hann bundnir er skinnbrækurnar voru
fullar vatns. Hann ætlaði að vaða í kafinu meðan hann vissi til sín til þess
lands er hann vildi koma og lét árstrauminn falla á síðu sér. En svo var djúpið
mikið að það var jafnskjótt er hann kom til grunna og þá var þrotið örendi hans,
þá varð fákunnlegur hlutur. Hann þóttist sjá sem hönd manns í kafi og sópaði
vatninu frá andliti hans og tók hann önd í kafi svo að hann drakk eigi og fór
svo þrisvar. Taka vildi hann höndina, þá er hann þóttist sjá, og mátti hann
eigi. Eftir það tók áin að grynnast þar er hann var kominn og gruflaði hann til
lands og mátti hvorki standa né ganga þá er hann hitti menn. En þó varð hann
heill fárra nátta. Hið sama kveld var farið eftir Steinþóri og á leit líka. Þá
fundust lík tveggja mæðgna og í fötum þeirra silfursylgja sú er þær höfðu sagt
áður að þær skyldu færa Þorláki biskupi. Sjá atburður gerðist á degi ártíðar
Klængs biskups. Hálfum mánaði síðar varð sá atburður þar að hinni sömu ferju og
þar er ferjan er vön á ánni að vera, þá var hinn sami maður að ferjunni, sem
fyrr var nefndur, er Steinþór hét. En hann var ölmusugóður og armvitugur við
fátæka menn að því öllu er hann hafði færi á. En voru margir fátækir menn við
ána og máttu eigi yfir komast af því að ís var á ánni og eigi gengur. En skipinu
mátti og eigi við koma. Tók þá að gráta fátækisliðið er það mátti eigi sækja til
þess skjóls er það hafði lengi til sparast. Honum gekkst þá hugur við,
ferjumanninum, og kallaði hann og mælti: " Kostið þér og grátið eigi," kvað
hann," heitum vér heldur á hinn sæla Þorlák biskup og syngjum fimm sinnum Pater
noster til dýrðar honum og má hann yður þegar láta yfir komast er hann vill."
Síðan sungu þau. En eftir það þá féll niður ísinn of þvera ána og litlu breiðari
en skipinu mátti róa og lá ísinn síðan nökkver dægur ógengur bæði upp og niður
frá til vitnis þessar jarteinar að allir mætti sjá þeir er til komu. Fór þá hver
síðan leiðar sinnar lofandi og dýrkandi guð almáttkan og hinn sæla Þorlák
biskup. Hin sæla Marta var göfug að kyni en göfugri að góðum siðum og trú. Hún
var þegar á barnsaldri tendruð af ástsemd almáttigs guðs. Hún var vel kunnandi á
lögmál Móse og aðrar hebreskar bóklistir. Hlýðin var hún guðs boðorðum, hæversk
að meðferðum, kurteis í bolsvexti, snjöll í máli, væn í ásjónu og kæn við alla
kvenmannliga atgervi, siðprúð umfram aðrar frúr, ástúðig við alþýðu. Það finnst
hvergi í bókum lesið að hún hafi bónda áttan né samlag við nokkurn karlmann átt.
Faðir hennar var víða frægur um það land er Síría heitir, svo og um sjóborgir og
nálæg héruð og byggðir á hinum yngra aldri. En eftir það er Júðar ráku Krists
lærisveina af sínum héruðum, fór hún í Grikkland og flutti fram guðs erindi með
postulligri trú í Athenisborg. Þessi fyrrnefnd Marta var auðig að fémunum og
uppfædd fimmtán stadía frá Jórsölum í því héraði er Bethanía heitir. Hinn mikli
Ágústínus kallar þenna stað kastala vera, en helgi Beda prestur segir vera borg
setta í hallinum Olivetifjalls. Bróðir hennar hét Lasarus en systir María, sú er
Magdalena er kölluð og nafn tók af kastala þeim er Magdalum hét. Hún var eigi
aðeins tigin að kyni, heldur var hún og stórauðig að þeim peningum er hún erfði
eftir feður sinn. Því varð hún stórum fræg af þeim tveim hlutum, auð og ætterni,
er þessi heimur prísar mest. En því að oftliga fylgir eftirlífi svo sem
förunautur auðigleiksins og gnótt fjárhlutanna kennir sællífi, hafði hún á hinum
yngra aldri lifað eftir lystingum líkama síns, að slitnu taumalagi skírlífis og
drýgði margs konar munúðlífi þar til er hún fann umbót allra sinna andmarka af
fundi vors herra í húsum Símonar pharisei yfirgyðings. Þessi systkin voru
sammædd en eigi samfædd og höfðu arf tekið eftir móður sína, þrjá kastala, í
Bethanía tvo og hinn þriðja Magdalum, og nokkurn part af sjálfri Jórsalaborg. En
þó var Marta báðum þeim frægri að visku og dyggleik og nógum pengum, örleik og
stórmennsku og margri framkvæmd. Riddara og marga aðra kurteisa þjónustumenn
hélt hún á sínum kosti með mikilli sæmd og sóma og veitti mörgum höfðingjum
stórar veislur með margháttaðri frægð og var sjálf hin vísasta að búa til
tíguligar krásir því að svo vísa guðspjöllin til að í mörgum stöðum þar sem menn
veittu veislur vorum herra Jesú Kristó var Marta kölluð til þjónustu af allra
hendi því að hún ætlaði svo kost sem hin vísasta húsfrú og hin röksamasta
ráðskona og hin mildasta móðir því að hún veitti sínum gestum, þeim er hennar
heimkynni sóttu, náliga alla þá hluti er þeir beiddust viðkvæmiliga. Af því bar
svo til að þá er hún gerði slíka hluti fyrir guðs sakir varð henni auðið um
síðir að taka hann sjálfan í sitt herbergi, og að verkkaupi sinnar þjónustu
elskaði hann hana því að hann er elskari allra góðra manna og sjálf ástin, og
hann tók og glaðligar herbergi í hennar húsi en annars staðar. Kom þá það fram
er spámaðurinn segir að guð mun koma á jarðríki sem útlenskur og hneigja sig
tilherbergis sem vallari. Hér hefur frásögu þeirra Maríu og Mörtu og Lasarusar
bróður þeirra Ambrósíus erkibiskup af Melansborg segir í sínum sermone, þeim er
hann talar af hinum vísa Salómoni, teljandi velgerninga vors herra við mannkynið
af þeim táknum er hann gerði á þessum þrem systkinum, og komst svo til orðs: "
Hann þurrkar með sumum blóðrás, sem með Mörtu, en frá sumum rekur hann djöfla,
sem frá Maríu, suma reisir hann af dauða sem Lasarus." Hið fyrsta tákn af þessum
segir Comestor á þá leið in Historiis evangeliorum, að þá er drottinn Jesús var
beðinn að fara til húsa þess höfðingja er Jarkus hét að reisa af dauða dóttur
hans, þröngdu honum mjög á veginum miklir flokkar þeirra manna sem sumir vildu
heyra kenningar hans, sumir þiggja af honum lækning, sumir að undrast tákn hans,
sumir að finna að atferð hans. Var í þessu liði ein blóðsjúk kona, sú er hann
segir eftir orðum Ambrósíusar Mörtu verið hafa, sú er blóðfallssótt píndi um sjö
ár svo að læknar máttu henni enga bót vinna, þótt hún héti þeim nóga penga að
gefa ef þeir græddu hana. Hún mælti þá með sjálfri sér: " Heil mun eg verða
sóttar minnar, þótt eg snerti aðeins trefur klæða Jesú." En þá er hún gerði sem
hún sagði, kenndi hún sig þegar alheila. Jesús mælti þá: " Nokkur snart mig."
Lærisveinar hans mæltu: " Hvað er það undarligt þó að þér þyki sem nokkuð snerti
þig þar sem öllum megin þröngva oss flokkar." En Jesús svarar: " Senniliga snart
mig einhver því að eg kenndi að þeim veittist heilsugjöf af mér." En er hann sá
um sig að sjá hver sá væri, varð konan óttafull og féll til fóta honum segjandi
honum sína hugsan og tiltæki og að hún var heil vorðin. Drottinn mælti þá til
hennar: " Dóttir, trúa þín halp þér. Far þú í friði og ver heil sóttar þinnar."
Af Maríu Hér næst setur Comestor þann atburð er drottinn kallaði til snæðings af
phariseo þeim er Símon er nefndur en eigi greina guðspjöll stund eða stað þessa
atburðar. Og er syndug kona, sú er vér vitum Maríu verið hafa af orðum hins
helga Jóhannesar guðspjallamanns, vissi að Jesús var kominn til snæðingsins þá
gekk hún í húsið með ker það er fullt var af ágætum smyrslum og stóð á bak hjá
fótum Jesú og þvó hans fætur með þeim tárum er iðran annmarkanna gat í hjartanu
en fram flugu af augunum, og þerrði með hári sínu og kyssti fæturna með sínum
eiginligum munni. Þar af talar svo hinn mikli Gregoríus: " Þá er eg hugsa iðran
Maríu líkar mér heldur að gráta en nokkuð að segja eða hver mun hafa svo
járnligt brjóst að eigi muni tár þessarar syndugu konu bleytt fá til eftirdæma
synda iðranar. Óboðið gekk hún inn í milli boðsmanna, grét hún á milli þeirra er
með fagnaði snæddu. Segið þér með hverjum harmi sá hitnar er að snæðingum sýtir.
Saurga lét hún sig, en þvóndi rann hún til miskunnarbrunnsins. Sýnt er að konan,
sú er fyrrum gaf sig upp fyrir óleyfðum hlutum, mun smyrsl hafa borið á líkam
sinn fyrir eftirlífis sökum til þess að hún ilmaði vel. Meður augunum hafði hún
girnst óleyfða hluti, hárið hafði hún plagað til þess að hún sýndist fríðari
sínum elskurum. Því þó hún fætur drottins með tárum en þerrði með hári og smurði
með smyrslum og með þeim munninum er áður hafði hún syndgast með, kyssti hún
fætur drottins. Svo margar fórnir fann hún af sjálfri sér sem hún hafði óleyfðar
lystingar í sér. Tölu lastanna sneri hún í tölu mannkostanna, að allt þjónaði
það guði í iðraninni sem áður gerði hann reiðan í syndinni." En Símon, sá er
vorn herra hafði inn kallað, skynjaði hennar athæfi og fyrirleit hann Jesúm og
möglaði í hjarta sínu fyrir það er hann rak hana eigi brott frá sér sem hann
talaði þessi orð: " Ef þessi maður væri spámaður, mundi hann að skýru vita hver
eða hvílík kona sjá væri eða eigi sem á honum tekur því að hún er syndug."
Gregoríus segir að þessi maður var drambsfullur og fyrirleit hina syndugu konu
því að falsað réttlæti hafnar og svívirðir synduga menn en satt réttlæti
sampínist við þá; og hann mundi hana með hælum brott hafa rekið ef hún hefði að
hans fótum kropið. En vor herra er sat í milli tveggja sjúkra manna, annars þess
er heill var að viti en sjúkur af syndinni, en annars þess er tapað hafði vitinu
og sig kenndi eigi sjúkan, svarar sjálfs hans hugrenning og sigraði hann með
sjálfs hans orðum með þeim hætti sem þá er vitlaus maður ber sjálfur að sér það
reip sem hann skal binda með, á þessa leið: " Símon," sagði hann," þér hefi eg
nokkuð að segja." Hann svarar: " Segið þér, meistari." Jesús mælti: " Tveir
skuldunautar áttu fé að lúka einum auðigum manni er vanur var að taka tvífalda
leigu af pengum sínum eftir ákveðnum tíma. Annar átti að ljúka fimm hundruð
penga, en annar fimm tigi penga. En því að þeir höfðu eigi til að lúka skuldina
gaf hann þeim upp allt féið. En hvor hyggur þú að framar elskaði sinn uppgjafara
skuldarinnar?" Hann svaraði: " Það trúi eg að sá hafi framar elskað sem framar
var upp gefið." Jesús svarar þá: " Réttliga dæmir þú." Hann snerist þá til
konunnar en talaði þó til Símonar: " Hvort sérð þú konu þessa er mér þjónar er
gekk inn í hús þitt? Og gafst þú mér eigi vatn til þess að þvegnir væru fætur
mínir en kona þessi þó með tárum fætur mína og þerrði með hári sínu. Þú kysstir
mig eigi en síðan eg gekk í hús þitt þá lét hún eigi af að kyssa fætur mína. Þú
lést eigi smyrja höfuð mitt með oleo en hún smurði með smyrsli fætur mína." Og
þá er hann hafði talda góða hluti hinnar syndugu konu og svo illa hluti
falssamliga kristins pharisei, snerist hann til hennar og mælti: " Fyrirgefist
þér, kona, margar syndir því að þú elskaðir mig mjög." Sem hann segði svo:
Fullkomliga brennir þú upp ryð syndarinnar því að þú hitnar harðla mjög af eldi
ástarinnar. Og er hann hafði þetta mælt þá tóku nokkurir af þeim er að borði
sátu með honum að tala með sér: " Hver er þessi er syndir gefur upp?" Jesús
mælti þá til hennar: " Far þú í friði því að trúa þín gerði þig heila."
Gregoríus segir að því gerði trúa hennar hana heila að hún efaði ekki um að hún
mætti það fá er hún beiddist. Af þeim tók hún styrkleik trúarinnar sem hún tók
áður af von heilsunnar. Í friði var henni boðið að fara, að hún gengi um
sannleiksgötur en dræpi eigi fótum í áhlekkingar. Þá förum vér í friði er vér
göngum þann veg vors herra boðorða sem oss leiðir aldrei undan hans endalausri
miskunn. Eftir það fór drottinn þaðan um borgir og kastala með tólf lærisveinum
sínum, predikandi af himnaríki, og konur nokkurar þær er hann hafði leyst af
óhreinum öndum og af sjúknaðum. Milli þeirra var María Magdalena, sú er drottinn
rak frá sjö djöfla, sem Markús sagði evangelista. Innocentíus sagði svo af
henni: " Sjö djöflar kvöldu hana því að þeir sviku hana með sjö háttum, eigi
aðeins á það leiðandi að gera það eigi sem gera skyldi, heldur og að gera það er
eigi skyldi." Og er þessi grein haldandi í milli peccatum og delictum, að
delictum verður í tjón góðra verka ef maður vinnur eigi vinnandi hluti, en
peccatum er að vinna óvinnandi hluti. Meður þessu hvorutveggja móti var hún sek
í hjarta því að hún lét eigi að því leiðast sem góður andi skaut henni í hug en
hún samþykkti því sem illur andi skaut í hug henni. Delictum framdi hún með
munni því að hún þagði yfir sönnum hlutum, peccatum framdi hún með munni því að
hún sagði og talaði ósanna hluti. Delictum vann hún í verki þá er hún felldi
niður góða hluti, peccatum vann hún í verki þá er hún vann illa hluti. Synd
hennar var mikil og mörg og opinber. Mikil því að Jesús rak sjö djöfla frá
henni. Mörg því að henni voru margar syndir fyrirgefnar. Opinber því að hún var
kona harðla syndug í borginni. Öllum lét hún sig uppi með vísum tilgang; engan
rak hún frá sér viljandi. En því að mikil var synd hennar, bætti hún með miklu
hugarangri; og því að synd hennar var mörg, bætti hún með margföldu starfi og
erfiði; en því að synd hennar var opinber, bætti hún með miklum og merkiligum
kinnroða, því að þessir þrír hlutir gjöra mannsins iðran guði þægja: Sorg eða
angur í hjarta, kinnroði í andliti, starf eða erfiði í verki, eftir atkvæði hins
vísa Salómons því er hann segir: " Með þeim hætti skal hver bæta sem hann
misgjörir." Hin synduga kona kom þvóndi til miskunnarbrunnsins, skelfd með miklu
hugarangri og döggði drottinliga fætur með mikilligum kinnroða. Hnekkt stóð hún
á bak hjá fótum Jesú og kyssti fætur hans og sýndist fyrir augliti hans með
mikilli skemmd. Og þótt hún þegði með munni, kallaði hún með hjartanu. Eigi
flæði hún að sýnast ljót fyrir boðsmönnum því að þeir sáu hina ytri hluti en guð
leit hina innri hluti, og hún þóttist ljótari í samviskunni fyrir innan en í
ófrægðinni fyrir utan. Með miklu starfi kom hún með alabastrum, það er
smyrslaker af marmara gert. Smurði hún fætur drottins eigi um sinn heldur oftar,
fyrr í húsi Símonar pharisei með smyrsli; í annað sinn í húsi Símonar leprosi;
smurði hún höfuð hans með nardo pistico; hið þriðja sinn þá er hún keypti smyrsl
að bera á líkam hans. Í þessum hlutum er harðla djúpt stórmerki og til
eftirdæmis dragandi: Af gjörð hjartans hreinsaði hún með tárum; af gjörð
munnsins hreinsaði hún með kossum; af gerð verksins hreinsaði hún með smyrslum.
Og svo sem hún lét limi sína þjóna óhreinleik til illsku, svo lét hún limi sína
þjóna réttlæti með lítillæti til heilagleiks. Misgerði hún með fimm líkamsins
vitum, sýn og heyrn, berging, ilming og átekning, og með öllum þessum vitum
bætti hún yfir. Misgerði hún með augum því að kvenmanns saurlífi kennist í
augum; bætti hún með augum því að María grét hjá leiði drottins fyrir ástsemdar
sakir. Misgerði hún með eyrum því að hún sneri heyrn sinni til skröksagna; bætti
hún með eyrum því að hún sat hjá fótum Jesú og heyrði orð hans. Misgerði hún með
nösum því að hún þefaði syndsamliga af sætum ilm; bætti hún með nösum því að hún
smurði drottin með smyrslum svo að þefaði um allt húsið. Misgerði hún með munni
því að varar pútunnar eru sem drjúpandi seimur hunangsins; bætti hún með munni
því að hún stóð á bak Jesú og kyssti fætur hans. Misgerði hún með höndum, því að
þessa heims kona braut með höndum smíðað herbergi, það er að skilja, sú sála sem
sjálfur guð gerði sér til herbergis, fyrirkemur sér með saurlífis synd; bætti
hún með höndum því að hún þvó fætur Jesú með tárum sínum og þerrði með hári
sínu. Misgerði hún með vangeymslu, fyrir illgirnd og óvisku og breyskleik. Synd
óvisku bætti hún með álitning guðligrar visku því að María valdi sér hinn besta
hlut og sat fyrir fótum drottni og nam kenningar hans. Breyskleiks synd bætti
hún með styrk og staðfesti á píslartíma Krists því að þá er allir lærisveinar
flýðu frá drottni, fylgdi hún honum allt til dauða og stóð hjá krossi hans með
Maríu móður hans og Jóhannesi evangelista og Maríu Klópa. Synd vangeymslunnar
bætti hún með merkiligri þjónustu, þeirri er af guði var lofuð þá er hann mælti
svo: " Hví eruð þér þungir konu þessi? Gott verk vann hún á mér og sendi smyrsl
á líkam minn að búa mér til graftar." Synd illgirndar bætti hún með embætti
ástarinnar eftir því sem vor herra bar henni vitni, svo mælandi: " Margar syndir
fyrirgefast henni því að hún elskaði mig harðla mjög og ástin hylur harðla
mikinn fjölda synda." Og svo sem fyrrum nægðist með henni syndin, það er netjuð
mörgum syndum og löstum því að hún var full af sjö djöflum, svo nægðist með
henni guðs miskunn því að hún varð af hans ástgjöf full af öllum mannkostum og
kröftum. Svo segir Comestor að sumir ætli þennan atburð gerst hafa í Nasaret en
eigi fæst prófan til þessa af sjálfum guðspjöllunum um stund og stað. Frá Mörtu
Og er Jesús fór þaðan í Júdeam, gekk hann í nokkurn kastala. Tók þá fyrrnefnd
Marta hann í sitt herbergi. Senniliga var hún sæl er hún öðlaðist þann að fæða
er fæðir alla veröldina og sjálfur er brauð englanna, og varð maklig að hafa
þann að gest er herbergir og heimir hvern mann þann er í heiminn kemur. Þann
fæddi hún er fæðir allar skepnur og lukti í húsi þann hinn mikla kóng og herra
er heiminn allan lykur í hnefa sér. Hún sá og þann er margir kóngar og spámenn
girntust að sjá og sáu eigi, og heyra og heyrðu eigi. Mikil tign er að þiggja
slíka vináttu af guðs syni og maklig miklu lofi. Og er hún hafði hann inn tekið
undir sína húsþekju, valdi hvor þeirra systra sér þá þjónustu sem hún hugði
honum framast mundu þóknast þeirra þjónusta. María sat hjá fótum hans og heyrði
kenning hans, fúsari að vera fædd heldur en að fæða. En Marta annaðist
margháttað matbúnaðarstarf og því að hún hafði hlotið hinn tignasta gest, vildi
hún stunda honum að þjóna með hæstu tign og virðing, hýbýlin að hreinsa og
prýða, búa sætin og hvílur, drykk og vistir. Svo sýndist henni sem eigi mætti
allt hyskið og heimafólkið til vinnast að veita þvílíka þjónustu vorum herra sem
honum sómdi, og því stóð hún fyrir honum angurfull og mælti til hans: " Minn
herra," sagði hún," þér gefið eigi að því gaum er systir mín lætur mig eina
þjónustu veita, fyrir því bið eg þig að þú bjóðir henni mér að fulltingja." En
hann svarar: " Marta, þú ert sorgmóð mjög og berð andsemd fyrir marga hluti en
eitt er nauðsynligt: María valdi sér hinn besta hlut, þann sem eigi mun af henni
tekinn vera." Sjá hér ágætan herra, þann er fyrir utan alla manngrein vill öllum
hjálpa og af ýmsum þiggja ýmsar þjónustur og elskar og lofar. Svo lofaði hann
annarrar þjónustu að hann lastaði eigi fyrir annarri og mat þó, að því að
Comestor segir, framar það er María sat hjá fótum hans og heyrði orð hans í því
er hún valdi sér þann hlut er eigi mundi verða af henni tekinn, en eigi fyrir
því að hún væri hærri að verðleikum því að þaðan vandist vor herra að þiggja
heimboð að hinni sælu Mörtu í hennar herbergi. Má af því marka hversu mikla
velgerninga og hversu miklar þakkir og hversu miklar ömbunir hann veitir fyrir
þá gestrisni er eigi er til heimskrauts gjör og fyrir ölmusur og þjónustu við
fátæka menn, ef það er gjört fyrir utan hryggð og möglan og eftirtölur, ef fram
er látið dæmi þessarar konu Mörtu þar sem fyrir hennar vinskap og gestrisni
reisti af dauða Lasarus bróður hennar og elskaði öll þau systkin, Maríu og Mörtu
og Lasarus. Frá þeim tíma fylgdi María Magdalena Jesú og lærisveinum hans með
fullkominni ást, bæði að önd og líkama, veitandi sinn mikla auð til atvinnu
honum og hans fylgjurum. Fyllti hún þá fastliga tíu hans boðorð, það er svo
mælti: Sá er mér þjónar, fylgi hann mér, og þar sem eg er mun minn þjónustumaður
vera. Hér segir frá Lasarus Á einum tíma tók Lasarus, sá er fyrr var nefndur,
stríðan sjúkleik heima í Bethanía í kastala þeirra systra hans er þá sátu yfir
honum. Þær sendu þá menn að segja Jesú: " Nú er sá sjúkur er þú elskar." Af þeim
málum má skilja að Jesús var eigi í Bethanía. Ágústínus segir að fyrir því sendu
þær honum orð að bróðir þeirra var sjúkur, að vita ef hann vildi græða hann. En
hann dvaldi að græða til þess að hann mætti af dauða reisa. Eigi vildu þær svo
mikils dirfast að mæla sem kóngur Regulus: " Kom þú og græð," og eigi sem
Centurio hundraðshöfðingi: " Bjóð þú og mun þegar verða." Ef hans trúa er lofuð
því að hann þóttist eigi verður að Jesús kæmi í hús hans, heldur mælti hann: "
Bjóð þú, drottinn, og mun þegar sveinn minn verða heill;" hversu er trúa þessara
tveggja systra lofandi, er þörf þótti vinna aðeins að segja græðaranum: " Nú er
sá sjúkur sem þú elskar," sem þær segðu: Þörf vinnur um sótt hans vitand þín ein
saman því að þú gerir eigi bæði, elskar og fyrirlætur. En þá er Jesús heyrði
sendiboðann mælti hann: " Þessi sjúknaður leiðir hann eigi til dauða, það er að
halda hann í dauða, heldur er hann fyrir guðs dýrð, að sonur guðs dýrkist fyrir
hann." Af því að hann hafði heyrt sendiboðið um sagðan sjúkleik Lasarusar, var
hann í þeim stað tvo daga, að liðnir mættu verða fjórir dagar frá dauða
Lasarusar þá er hann kæmi aftur í Bethaniam. Hann mælti þá við lærisveina sína:
" Förum í Júdeam." Þeir svöruðu: " Fyrir hví viltu þangað fara þar sem þeir
vildu næstum grýta þig?" Hann svarar: " Hvort eru tólf stundir dagsins? Ef
nokkur gengur á daginn drepur hann eigi fótum því að hann sér ljós þessa heims."
Það má svo skilja: Eg er dagur en þér eruð tólf stundir, því þurfið þér mér eigi
ráð að kenna eða forðast með mér að fara. Eftir það sagði hann þeim dauða
Lasarusar, fyrst með fígúru en þar næst með berum orðum, og sagðist fagna fyrir
þeirra hönd, því að batna mundi trúa þeirra ef þeir sæju hann af dauða rísa,
fyrir það er hann hafði eigi þar verið þar sem eigi mundi dauðinn drottnað hafa
ef lífið hefði nær verið. Síðan fóru þeir í Bethaniam og hafði Lasarus þá fjóra
daga í gröf legið. Margir Júðar höfðu komið til þeirra systra að hugga þær um
bróðurdauðann. Og er Marta heyrði að Jesús fór þangað á leið, rann hún út af
staðnum í móti honum en María sat eftir heima. Og er Marta sá hann, mælti hún: "
Minn herra, eigi mundi bróðir minn dauður ef þú hefðir hér verið. En veit eg að
þú þiggur af guði allt það er þú hefir beðið." Ágústínus segir: " Eigi mælti
Marta: " Nú bið eg að þú reisir upp bróður minn" því að hún vissi eigi að bróður
hennar væri nauðsynligt upp að rísa af dauða. Þetta eina mælti hún: " Veit eg að
þú mátt ef þú vilt."" Jesús mælti þá við hana: " Upp mun rísa bróðir þinn." Hún
svarar: " Veit eg að hann mun upp rísa í hinni efstu upprisu." Sem hún segði: Af
því er eg viss að hann mun upp rísa er almenningur rís upp. Jesús mælti þá: " Eg
er upprisa og líf." Sem hann mælti: Þú Marta, upp mun rísa bróðir þinn á efsta
degi, satt er það, en þó má sá upp reisa hann nú þegar er þá mun hann upp reisa,
því að eg er upprisa og líf. Enn mælti Jesús: " Hver sá er á mig trúir mun þó
lifa að hann hafi áður dauður verið, og sá er lifir og trúir á mig mun eigi
deyja að eilífu." Það er svo að skilja, að sá sem á mig trúir þótt hann hafi
dauður verið í líkam, mun lifa í önd þar til er hann lifnar, og hörund hans, sú
er þá lifnar, mun aldrei deyja þaðan af. Og hver sá sem lifir í líkam og trúir á
mig, þó að hann deyi stundliga líkamsdauða, þá mun eigi deyja að eilífu fyrir
líf andans og ódauðleik upprisunnar. Því næst mælti Jesús: " Hvort trúir þú
þessu Marta?" " Að skýru, herra, trúði eg að þú ert sonur guðs, sá er kom í
þenna heim." Sem hún segði: Þá er eg fékk sanna trú, trúði eg að þú ert líf,
trúði eg að hver sá maður er á þig trúir mun lifa þótt hann hafi dauður verið.
Og sá er lifir og trúir á þig mun eigi deyja að eilífu. Eftir þetta gekk Marta
heim og sagði systur sinni að meistari var kominn og kallaði hana. Hún stóð upp
og gekk út af kastalanum í þann stað sem systir hennar hafði skilið við Jesúm og
mælti við hann: " Eigi mundi bróðir minn dauður vera herra, ef þú hefðir hér
verið." Júðar margir, þeir sem þar höfðu komið að hugga þær systur um bróður
sinn, gengu þegar af kastalanum er þeir sáu Maríu út ganga skjótliga. Ágústínus
segir: " Af því bar og svo til að guð vildi marga láta vera vitnismenn að hinn
ferdagaði rísi upp." Og er Jesús sá Maríu gráta, og svo Júða þá sem hjá stóðu,
grét hann með kalli og tárfelling og mælti: " Hvar settuð þér hann?" Sem hann
mælti: Veit eg að hann er dauður en eigi hvar hann er grafinn. Þetta mælti hann
af manndóminum því að hann veit allt með guðdóminum. María mælti: " Kom og sjá."
Það er að skilja: Kom til og veit miskunn, því að þá sér Jesús er hann
miskunnar. Og þá grét Jesús. Júðar mæltu þá: " Nú má sjá hversu hann elskaði
þenna mann." Sumir mæltu: " Mundi eigi sá er sýn gaf þeim er blindur var fæddur,
mega það gera að sjá maður dæi eigi?" En er það vitanda að því lét Jesús hann
deyja mega að hann mætti hann upp reisa. Dvaldi hann hið minna að hann mátti
gera hið meira. Jesús grét þá enn hástöfum og kom til leiðisins, en það var
höggvið niður í berg og velt yfir steini. Hann mælti þá: " Hrærið af steininn!"
Marta mælti þá: " Illa þefar líkið því að nú hefir hann fjóra daga í jörðu
legið." Hann mælti þá: " Sagði eg þér eigi að þú mundir sjá dýrð guðs ef þú
tryðir?" Það er að hinn fúli og hinn ferdagaði mundi upp rísa. Og að fráhrærðum
steininum mælti hann: " Þakkir geri eg þér faðir, því að þú heyrir mig. En eg
vissi að þú heyrðir mig jafnan. Eg talaði þessa hluti fyrir sakir lýðs þess er
hjá stendur, að þeir trúi að þú sendir mig" Eftir það kallaði Jesús mikilli
röddu með tárfelling: " Lasarus, kom út!" Sem hann segði: Gakk út þú af gröf er
að sönnu er staður dauðra manna og kom út, það er í ljós er að sönnu er staður
lifandi manna. Hann gekk þá út sveipaður um hendur og fætur og huldur með
sveitadúki um andlit. Jesús bauð þá lærisveinum sínum að leysa hann og láta
brott fara, það er að skilja: láta fara eftir vilja. Þeir gerðu sem hann bauð.
Sjá hér mikinn vitnisburð guðligrar ástar við Maríu: María grét og þá grét
Jesús; María grét þá er bróðir hennar var eigi lífs; Jesús grét og kallaði hann
til lífs svo sem hann þyldi eigi að sjá Maríu grátandi. Margir Júðar, þeir sem
til þess höfðu komið að hugga þær systur og á þetta tákn sáu, trúðu á Jesúm.
Sumir fóru og sögðu phariseis yfirgyðingum táknið og varð þetta verk stórum
frægt. Comestor segir að frjádaginn fyrir passionem domini þá er guðspjallið er
lesið, varð sjá atburður á hinum fyrsta degi hins fyrsta mánaðar eftir lögmáli
Móse. En þeir hlutir er Jesús vann frá þessum dag til þvottdags fyrir
pálmsunnudag, koma ekki til þessarar sögu. Af Lasarus og Mörtu. Á hinum sétta
degi, ef taldur er sjálfur páskadagurinn og laugardagurinn með fjórum milli
settum dögum, kom Jesús í Bethaniam og tók snæðing í húsi Símonar hins líkþráa.
Hann hafði líkþrár verið og af guði græddur en hélt þó hinu fyrra nafni, svo sem
Mattheus er publicanus kallaður í guðspjalli eftir því sem hann var, áður hann
kæmi til Krists. Margir af Júðum, þeir sem til páskahaldsins fóru, komu fyrir
það í Bethaniam að þeir vildu sjá Lasarus er Jesús reisti af dauða. Höfðingjar
kennimanna hugsuðu að veita honum bana því að margir menn trúðu fyrir hans sakir
á Jesúm en fyrirlétu þá. Kastalamenn veittu Jesú snæðing en Marta þjónaði.
Lasarus sat að matborði með honum. Af þessu efni segir Ágústínus að eigi hygðu
menn sjónhverfing vera það er hinn dauði reis upp. Var hann einn af
uppsitjöndum; lifði hann, talaði hann, snæddi hann. Sannleikur upprisunnar
sýndist en ótrúa Júða hneyktist. Comestor segir að galdramenn reisa upp dauða
menn svo að þeir binda undir armleggi þeim blöð þau er galdurligar fígúrur væru
á ritaðar, þeir ganga og tala og megu eigi snæða. En sjá upprisa var prófuð með
sannindum og öllum lífsmörkum og með löngum tíma eftirkomandi ævidaga, því að sú
bók er heitir Speculum ecclesiae segir Lasarus biskup verið hafa út í Kýpur
eftir dreifing Krists lærisveina um þrjátíu vetra og reist marga af andardauða
svo sem var sjálfur reistur af líkamsdauða. Ágústínus segir in libro De verbis
domini og að boðsmenn spyrðu hann af helvíti en hann sagði þeim með glöggri
grein og þá höfðu helvíti fundið sinn birtara þótt þau hefðu langan tíma leynst.
María systir hans tók smyrslaker gert af þeim steini er alabastris heitir og vel
varðveitir óspelluð smyrsl. Þetta smyrslaker var fullt af nardo. Nardus er eitt
tré með þykkum rótum, lágt að uppvexti, svart að lit og breyskt. Ofanvert tréið
fer dreift og er fræið vaxið sem öx. Smyrslagjörðarmenn tempra smyrsl af spísum
og öxum og svo af flúrum trés þessa og eru af spísunum dýrst smyrslin en önnur
eru lág og lítilsverð. Því segir annar guðspjallamaðurinn þetta smyrsl verið
hafa af spísum gjört en annar kallar nardum pisticum, það er óblandaður með
öðrum smyrslum eða ófalsaður. Sumir segja að pisticum taki nafn af stað þeim er
nardus vex eða gerist. Smyrslið var libra að máli eða þunga. Hún braut þá; það
er að skilja að hún upp lauk fyrrnefnt ker og steypti yfir höfuð Jesú og svo
smurði hún fætur hans en þerrði með hári sínu og ilmaði smyrslið um allt húsið.
Á þeim sama degi gjörir herra páfinn í þessa minning ölmusur fátækum mönnum því
að þeir eru fætur himnakonungs og ganga á jörðunni, það er að mæta vosi og
erfiði í heiminum, og eru lægstir að virðingu í Krists líkam. Júdas Ískaríot,
einn af tólf mötunautum Jesú, óþokkaðist við hennar þjónustu og mælti: " Til
hvers kemur töpun smyrsla þessa því að það mátti seljast meir en þrimur
hundruðum peninga og verða gefið fátækum mönnum." Jóhannes evangelista greinir
að Júdas mælti þetta eigi af því að hann hirti um fátæka menn, heldur fyrir því
að hann varðveitti féhirslur Jesú og þá hluti sem offraðir voru bar hann eigi
aðeins heldur bar hann og brott og stal, því að hann átti húsfreyju og sonu, og
fékk þeim. Af þessum sagði Davíð í Saltaranum: " Verði son hans föðurlaus en
húsfreyja hans ekkja; þeim gaf hann það sem hann stal." Sumir meistarar sanna
það að féhirðinum væri skipuð tíund af öllu offri fyrir starf sitt og þóttist
hann missa þrjátíu penga í öllu smyrslinu því að pengar eru tíund af hverju
hundraði penga þeirra sem hann taldi verð smyrslsins. Var hann svo dyggðarlaus
að hann vildi svo mikið hafa og afla á líkam Jesú meistara síns sem hann þóttist
missa í smyrslinu og því seldi hann drottin fyrir sakir rangrar ágirni er upp
rann af þessu efni. Aðrir lærisveinar samsinnuðu Júdasi í því að þeir létu sér
mislíka hennar tiltæki, og þó fyrir utan allt fals heldur fyrir ástar sakir við
fátæka menn. Jesús hirti þá um þessa þykkju ranga, er þeir höfðu á þjónustu
Maríu, með þessum orðum: " Fyrir hví eruð þér þungir konu þessi? Gott verk vann
hún á mér því að fátæka menn munuð þér jafnan hafa með yður en mig munuð þér
eigi jafnan hafa. En hún vann þetta að smyrja minn líkam fyrir komandi
graftartíma minn." Sem hann segði svo: Látið hana gera þetta við mig lifanda
meðan hún má, að smyrja líkam minn þann er skjótt mun grafinn verða, því að
þetta mun hún gera vilja við mig liðinn en mega eigi. Graftarembætti er það er
hún gjörir að tilvísan heilags anda, þótt óvitandi, en eigi fjárglutran. Og enn
segir hann: " Eg kann yður að segja að þetta hennar verk mun sagt vera í
minning, hvar sem þetta guðspjall er predikað." Sem hann segði: Eigi mun þetta
hennar verk þagað sem mitt nafn er predikað. En eigi er undarligt þótt hún leggi
fram fyrir mína skyld smyrsl sitt, þar sem eg mun skammbragðs fyrir hennar skyld
hella út mitt blóð. Hér um segir Beda prestur: " María smurði eigi aðeins fætur
Jesú drottins, heldur og höfuð hans, sem vér námum af guðspjalli Matteusar og
Markúsar." Og eigi er efanda að af þessi syndugu konu sagði Lúkas að hún smurði
fætur drottins og þerrði með hári sínu og gerði hún þetta hneigð til fóta honum
á meðal iðranartára. En síðan eftir uppreistan Lasarus bróður hennar smurði hún
fætur drottins í annað sinn, milli fagnaða réttlætisverka, og þá efaði hún sig
ekki til þess að smyrja höfuð hans. Hið fyrra sinn er eigi greint hvers kyns
smyrsl eða hversu mikil voru, en hið síðara sinn er greint að það var af nardo
og svo mikið sem libra heitir. Comestor segir svo af guðspjallamanna orðum að
hinn næsta morgun eftir þessa atburði fór drottinn til Jórsalaborgar og reið
ösnu og vann aðra þá hluti sem guðspjöll votta og hvarf hvert kveld aftur til
páskahalds Júða í Bethaniam. Ágústínus hinn mikli segir það vera kastala en Beda
prestur segir vera borg setta í hallinum Olivetifjalls sem fyrr segir. En svo
sem á leið pínsl drottins var María Magdalena honum ástúðig og nærgöngul, sem
Jóhannes evangelista segir, að hún stóð hjá krossi drottins með sjálfri
drottningu himins og jarðar og öðrum þeim sem guðspjallið segir og bætti hún með
staðfesti nýrrar guðs gjafar synd hins forna breyskleiks. Af Maríu Magdalenu Að
liðinni písl og dauða græðarans og hryggð graftar hans bjó María Magdalena með
öðrum konum, Maríu móður Jakobs og Salóme, smyrsl að smyrja líkam Jesú í leiði
lagðan. Þær fóru og komu þangað hinn síðara hlut nætur þá er himinn tók að
birtast af sólu til austurs og töluðu sín í milli hver velta mundi steini þeim
hinum mikla frá munna leiðisins svo að þær mættu inn fara. En þá er þær litu til
annað sinn, var hann frá voltinn en hann var þá fyrir munnanum er þær komu í
fyrstu því að drottinn hafði af luktri gröf upp risið. Þær sáu þann guðs engil
sem steininn hafði hrærðan sitja á honum. En fyrir þá ógn er af stóð englinum
féllu varðmenn þeir sem Júðar höfðu sett til að gæta grafarinnar í ómegn svo að
þeir lágu sem dauðir menn, en vissu vits síns og sáu upprisu drottins og voru
vottar ef þeir vildu satt frá segja. Á þessi nótt skiptist dægratala. Áður fór
nótt fyrir degi en þaðan af skiptist dægur að miðri nótt, þá er vor herra reis
upp, og er nú síðan hvor nótt sameiginleg hvorumtveggja degi. Og er konurnar,
óttafullar af þessari sýn, litu um sig, sáu þær tvo engla í mannlegri mynd og
ásjónu. Þá hneigðu þær við þessa sýn andlit sín til jarðar. Englarnir mæltu þá
til þeirra: " Fyrir hví leitið þér lifanda með dauðum?" Sem þeir segðu: Fyrir
hví leitið þér í gröf, er dauðra manna staður er, Jesúm, þann er upp er risinn
og líf er allra lifandi manna, sem hann sagði yður. Og nú farið þér til og sjáið
legið og segið lærisveinum hans að hann reis upp og mun fara fyrir yður í
Galileam. Þær minntust þá að Jesús hafði þeim þetta sagt. Í þá minning er
konurnar hneigðu andlit sín en knéféllu eigi við sýn englanna, hneigir heilög
kirkja andlit sitt en knéfellur eigi frá páskum fram um hvítasunnuviku í minning
upprisu drottins. Þær fóru þá að finna lærisveina Jesú þangað sem þeir voru í
herbergi. En María Magdalena fór að finna Pétur og Jóhannes og sagði þeim
drottin tekinn vera af leiðinu og kveðst eigi vita hvert þeir höfðu fært hann.
Comestor segir að með henni sýtti afl ástarinnar, ella var hún hrædd og vissi
lítið og trúði fyrir því Jesúm brott tekinn, þar sem hún fann hann eigi. Þeir
runnu þá með henni til leiðisins og fundu eigi líkamann hans en sáu sveitadúk
þann er sveipað var með höfuð hans, skildan frá öðrum dúkum þeim sem búkurinn
var sveipaður með, og vafðan í einum stað, og trúðu hann í brott tekinn sem hún
hafði sagt. Eftir það fóru þeir til herbergis síns. En María stóð eftir við
leiðið og grét. Og þá er hún leit inn í það, þá sá hún hina sömu engla hjá
þeirri sömu steinþró sem líkaminn hafði í legið, annan að höfði en annan að
fótum. Gregoríus segir: " Af þessu má marka hversu mikið afl ástarinnar tendrað
hafði hjarta þessarar konu þar sem hún stóð eftir hjá gröf græðarans þá er
lærisveinar hans hurfu frá, og því bar svo til að hún ein stóð eftir þá er hún
ein sá Jesúm." Ágústínus segir: " Eigi finn eg aðra sök fyrir hví María leit inn
í leiðið, heldur en þá að hún trúði hvorki sér né öðrum um það að Jesús væri í
brottu og hugðist þann að finna er hún elskaði." Englarnir mæltu þá: " Hvað
grætur þú, kona?" Svo sem þeir bönnuðu henni að gráta þá er efni voru til þess
að fagna. Hún svaraði þeim þá: " Brott tóku þeir hann en eigi veit eg hvar þeir
settu hann." Þeir svara þá engu. Hún snerist þá og sá Jesúm standa hjá sér og
vissi eigi að hann væri. Hann mælti þá: " Hvað grætur þú María, eða hvað leitar
þú?" Sem hann sýndi henni að gráta eigi þann dauðan sem lifði né leita þann sem
stóð hjá henni. Hún hugði að hann mundi vera gæslumaður garðsins, þess sem
gröfin var í, og mælti til hans: " Herra, seg mér ef þú tókst hann hvar þú
settir hann, að eg megi taka hann." Jesús mælti þá: " María!" sagði hann. Hún
kenndi hann þá, Jesúm. Innocentíus segir: " Kenndi Jesús Maríu og þá kenndi
María Jesúm. Fyrrum grét Jesús um sök Maríu þá er hann sá hana gráta bróður sinn
dauðan og reisti hann upp til lífs. Nú grét María um sök Jesú þá er hún leitaði
hans lifanda með dauðum en Jesús þoldi eigi grát hennar og sýndist henni risinn
af dauðanum." Að kenndum Jesú kallaði hún hann meistara og féll til fóta honum
og vildi halda á honum eftir því sem hún var vön. Jesús mælti þá: " Hirð eigi þú
María, að taka á mér því að eg hefi eigi enn upp stigið til feður míns, að
skilja í hjarta þínu." Sem hann mælti: Eigi munt þú öðlast að taka á þeim
lifanda með þínum höndum sem þú leitaðir dauðan og trúðir brott tekið lík en
eigi son aljafnan feður. Og enn mælti hann til hennar: " Far þú og seg bróður
mínum að eg stíg upp til míns feður og yðvars feður, til míns guðs og yðvars
guðs." Sem hann mælti: Skjótt munu þeir sjá mig til himins stíga. Af upprisu
drottins Á þessum tíma hurfu grafarverðirnir heim í Jerúsalem og sögðu phariseis
sönn tíðindi að drottinn var upprisinn. En þeir keyptu stórfé að þeim að þeir
leyndu sannindum af þessum atburð en reisa lygi þá að þeir hefðu sofnað
vökumenninir, en á þeirri stundu hefðu lærisveinar Jesú stolið líkam hans í
náttmyrkri. Þeir tóku við fénu og héldu þessu falsi sem þeir höfðu saman sett.
Og það sanna allir Júðar allt til þessa dags að Jesús væri af gröfinni stolinn
en eigi upprisinn. María Magdalena fór þá með sannri trú og fullkominni vitand
drottinligrar upprisu og fann konur þær sem fyrrum höfðu hjá henni verið um
morgininn og sagði þeim sína sýn. Þær runnu þá allar saman með réttri trú
áleiðis til lærisveina Krists. Jesús rann þá á móti þeim svo mælandi: " Heilar
séuð þér." Þær krupu þá til fóta honum og héldu um fætur hans. Jesús mælti þá: "
Farið þér og segið bræðrum mínum að þeir fari í Galileam. Þar munu þeir mig
sjá." Comestor segir að þessa vitran í Galilea einkaði drottinn því til að hann
trúði þá alla lærisveina Jesú við hafa verið og þá ásakaði hann þá um tortryggð
og hjartaligan harðleik. Konurnar runnu þá og sögðu ellefu lærisveinum, sýtandi
síns herra dauða, að hann var upprisinn. En þeir hugðu að þær spottuðu þá og
trúðu eigi. Pétur rann þá til leiðisins og er það trúanligt að þá hafi drottinn
vitrast honum þótt það sé eigi í guðspjöllum greint. Sjá hér mildan meistara og
miskunnsaman herra, þann er fyrst sýndist þeim er framast voru sorgfullir, Maríu
og Pétri. Sjá hér nú ljósan lampa heimsins og skínanda guðs gimstein með
göfugligri birti, Maríu Magdalenu þá er fyrr var saurug og syndafull en nú var
öll glóandi með ástsemd síns græðara og staðföst að leita síns lausnara, og
fyrir þessa staðfesti fékk hún þann forprís af honum að bera hans sendiboðum
hinum hæstum hið hæsta sendiboð hins hæsta fagnaðar og vera rétt kölluð postuli
postulanna af upprisu hins milda meistara, sem Markús segir: " María Magdalena
sagði postulum, að hún sá drottin upprisinn." Konan skenkti sínum bónda í
paradiso sáran dauða fyrir átu hins bannaða eplis en nú boðaði konan
karlmanninum hið sanna líf af sjálfs drottins gröf; og sú er forðum bar fram
ormlig orð til aldurtila öllum heimi, sú bar nú fram sagnir fyrir upprisu síns
lífgjafara, öllum til eilífs fagnaðar, og af þeirri hendi tókum vér forðum
dauðadrykk sem nú tókum vér lífsdrykk. Fyrir þessa skynsemi syngur heilög
kristni á hennar messu" Credo in unum deum", sem á hátíðum sjálfs græðarans og
Maríu móður hans og postulanna. Sjá hér makligan meistara og góðan gæslumann
guðligrar hjarðar, sælan Pétur, þann er sjálfur guð leiddi úr þoku þrennrar
neitingar til þrennrar játningar síns sæta nafns, og sýndist honum fyrst af
postulum eftir upprisu sína því að hann vissi Pétur eigi mundu þora nema hann
hefði hann nefndan með öðrum postulum í Galílea fyrir sig að koma að láta sjá
sig milli lærisveina, og að hann mætti á sér marka hversu hann ætti öðrum
óstyrktir að vorkynna. Frá Mörtu Svo segir Speculum historiale að hin heilaga
Marta fyllti það guðs boðorð er hann segir svo: " Hver sá er fyrirlætur hús eða
herbergi, föður eða móður, bræður eða systur, húsfreyjur eða syni, eignir eða
akra fyrir mínar sakir, mun hundraðfalt í móti taka og eignast eilíft líf." Öll
auðæfin sín skipti hún í þrjá staði. Einn veitti hún Maríu Magdalenu systur
sinni en hún veitti þann til atvinnu vorum herra og lærisveinum hans. Annan
veitti hún Lasarusi bróður sínum. Hinn þriðja varðveitti hún fram um píslartíma
Krists og upprisu og veitti þar af veislur vorum herra og lærisveinum hans. En
eftir uppstigning hans lagði hún það sem eftir var fyrir Pétur postula Krists,
þá er mikill fjöldi kristinna manna hafði svo mikið samþykki sem þeir ættu eitt
hjarta og eina önd og enginn hafði né eitt eiginligt, heldur var þeim allt
sameiginligt. Að liðinni dýrðarfullri upprisu drottins vors Jesú Krists voru þær
báðar systur, María og Marta, með postulum hans og lærisveinum framan til
uppstigningar hans, staðfastar að bænahaldi og öðrum góðgerningum til þess er
þær þágu með öðrum guðs vinum ástgjöf hins helga anda. Er það trúanligt að af
þeim megi skiljast orð Lúkasar evangeliste, þau sem sett eru í lof vorrar frú.
Hann segir að guðs postular gengu eftir uppstigning lausnarans af Olivetifjalli
aftur í Jórsalaborg og upp stigu í eitt lofthús þar sem Pétur hafði herbergi og
aðrir postular guðs. Þeir voru allir staðfastir á bænum með konunum og Maríu
móður hans og bræðrum hans. Er það trúanda að þær hafi þar verið í skóla
skírlífis og annarra mannkosta í hofgarði himneskrar paradisi með hinum hæstum
ráðsmönnum himnakonungs og vottum vors drottins upprisu, hugsandi hans upprisu
nætur og daga þar til er þær þágu með öðrum hans vinum háleita gift hins helga
anda. Capitulum. En þá er vaxa tók fjöldi Krists lærisveina gerðu Júðar að þeim
svo mikinn ófrið að þeir ráku þá af sínum héruðum. Suma settu þeir í myrkvastofu
sem Pétur. Suma grýttu þeir sem Stefán. Suma hálshjoggu þeir sem Jakob. Suma
settu þeir á skip og fluttu á sjóvardjúp að fráteknum árum og austurkerum,
strengjum og stýrum og öllum skipreiða, vistum og vatnkerum, útselda í ólmleik
vindar og vogs að þeir töpuðust sem skjótast. En þótt grimmleikur Júða
landflæmdi af sínum fósturjörðum náliga alla vors herra vini þá var þó hans
almáttig hönd þeim nálæg, sú er þeim skipaði í betri staði, vegsamaði og tignaði
og auðgaði með breiðum byggðum, bæjum og stórum kastölum, borgum og hinum
fríðustum fjárhlutum, klaustrum og kirkjum. Nú auðgar hann þá eilífum fagnaði en
þá hugði hann hverjum þeirra með sinni fagurligri forsjá eiginligan stað. Hann
skipaði Narbolam Paulo, Arelaten Theophimo, Tholosam og Valskoniam Saturtior,
Lemonidas Marciali, Santonaz og Aqvitaniam Evtrophio, Cenomannum og Britanniam
Juliano, Turonum Kaliano, Lugdunum Hirennio, Veluncionem Ferrucio, Arusicam
öðrum Evtrophio, Petrogorica Prontoni, Velliacum Georgio, og alla Galliam
Diónysio. Sérhverjum héruðum voru sérhverjir feður og forverendur af guði
gefnir, þeir sem þau prýddu með lifendur með miklum mannkostum og ágætum
jartegnum. Frá Mörtu Að hitnanda þessum harða stormi er Júðar gerðu ófrið guðs
vinum þá var hin sæla Marta rekin með öðrum lærisveinum af sínum héruðum, svipt
öllum auðæfum með systur sinni og heilögum Maximíanusi, þeim sem einn var af
sjötíu og tveim Krists lærisveinum. Sá hafði forðum skírðar þær systur að guðs
boði en nú leiddi hann þær með björtu dæmi blessaðs lifnaðar um himneskar götur
heilagra boðorða til eilífs fagnaðar. En þá er þau voru öll á skip komin, leiddi
vor herra vind hvassan úr sínum féhirslum, þann er för þeirra flutti í góða höfn
hjá Marsilioborg. Þau ganga þá til nálægs bæjar að fyrirlátnum farkosti, og því
að þau fundu engan þann er þeim vildi neitt herbergi, taka þau sér náttból í
einu porti skammt frá blóthúsi heiðinna manna og lágu þar á bænum fastandi þá
nátt alla. En er dagaði kom þangað sú rangláta þjóð er þar byggði, að færa
fórnir skurðgoðum sínum. Þá stóð hin heilaga María Magdalena upp úr flokki
heilagra manna með þekkiligu andliti og predikaði fyrir þar komnu fólki guðliga
trú með sinni mikilli snilld, að allir undruðust fegurð hennar og orðfimi. Frá
Marsilia hertoga Í þann tíma réð fyrir borginni Marsilia ríkur hertogi, sá er
húsfreyju átti. Þeim sýndist heilög María Magdalena í svefni biðjandi að þau
veittu hjálpir helgum mönnum þeim sem þar voru komnir öreigar af sínum
eiginligum gnóttum. Hún ægði þeim um síðir ógurligri guðs reiði nema þau gerðu
hennar vilja. Tveim sinnum sýndist hún henni en hið þriðja sinn báðum þeim og
með reiðiþokka og eldligu andliti. En þau létu eftir hennar áminningum og fæddu
Krists lærisveina á sínum kosti. Þessi frú hafði lengi óbyrja verið en litlu
síðar kenndi hún sig, fyrir bænir Maríu Magdalenu, barn hafa getið. Og er það
var vitað, urðu því allir fegnir þeirra vinir því að langan tíma höfðu þau saman
verið og mátt eigi barn geta. En því að hertoginn vildi reyna hvort þeir hlutir
væru sannir er María Magdalena hafði sagt af Kristi, fór hann til Jórsala að
vitja heilaga staði og varð viss sanninda um alla þá hluti er Jesús gerði hér í
heimi. Og er hann kom aftur, fann hann son sinn jartegnasamliga fæddan. Nokkurum
tíma síðar tók frúin sótt og andaðist. En fyrir bænir sællar Maríu Magdalenu
lifnaði hún og lofuðu allir trúandi menn guð. Eftir það fóru þau í hérað það er
Aquense heitir. Þar voru þau iðin að föstum og bænahaldi og sneru mörgum lýð til
guðs með predikan og guðligum táknum. En hann veitti hinni heilögu Mörtu
stórliga gift í heilsugjöfum við sjúka menn og snilld í framflutning heilagrar
predikanar, og fyrir kenningar hins heilaga Maximíanusar biskups og þeirra
systra Mörtu og Maríu tók hinn mesti hluti manna trú, brjótandi skurðgoð sín og
reisandi heilög Krists musteri. Af sælli Mörtu Einn mikill dreki var milli
þeirra staða er annar heitir Arelaten en annar Avicnon, skammt frá á þeirri er
Rodanus heitir. Hans hinir fremstu hlutir voru sem á fugli, hinir síðari hlutir
hans voru sem á fiski. Hann var digrari en uxi og lengri en hestur. Höfuð hafði
hann sem leó. Tenn hans voru hvassar sem sverðsoddar. Fax hafði hann mikið sem
hestur. Hvass kambur gekk eftir baki hans sem breið öxaregg. Hreistur var aftur
á honum, stórt og stórliga snarpt. Hann hafði sex fætur furðuliga sterka. Klær
hans voru sem á birni. Hali hans var vaxinn á þá lund sem á þeim eiturormi er
vipera heitir. Vængi hafði hann tvo, langa og breiða, svo að þeir huldu allan
hans líkama og voru þeir svo sterkir að fyrir þeirra stóran sterkleik létti hann
eigi fyrir nokkurs konar höggvopnum né flugvopnum né neinum vígvélum. Svo var
hann styrkur að hann mátti með sínum grimmleik sigra tólf leóna eða björnu.
Þessi dreki var af landsmönnum kallaður Taraskonus. Það hugðu menn að hann mundi
getinn vera af sjódreka þeim er Levíathan heitir og í Jobsbók er nefndur, og
hafi sá dreki farið eftir hinu mikla hafi austan af Galathia í Asie og er hinn
grimmasti dreki er liggur í sjó eða vötnum og hefir það kvikendi er í Galathia
elst og Bonachum heitir blandast við sjódrekann til þessa getnaðar. Þetta ólma
dýr Bonachum er svo illrar náttúru að það verpur af sér vellheitu driti, því er
brennur af hvað sem fyrir verður, á þá er það sækja, svo sem um þrjá tigi faðma
þannig sem skeyti flygi. Þessi dreki drap marga menn þá er fóru um þann skóg er
hann lá í. Asna og hesta reif hann kvika í sundur. Skipum þeim sem eftir ánni
fóru oftliga velti hann jafnliga. En þá er mannfjöldi kom til með vopnum að elta
hann á skóginum, flýði hann í ána og leyndist. Og um síðir, þá er héraðsmenn
gátu með engu móti forðast hann og máttu með engu móti sigra hann, heyrðu þeir
sögð tákn þau er guð lét sér sóma að vinna fyrir sæla Mörtu og komu skyndiliga
til hennar biðjandi lítillátliga að hún vitjaði héraðs þeirra og leysti á undan
þessum skaðsamliga dreka er þeim veitti margs kyns vandræði. Að heyrðu þeirra
erindi sampíndist og samharmaði hún þeirra efni og treystandi guðligum krafti
fór hún og fann drekann á skógi, liggjanda á því mannshræi sem hann hafði
nýdrepið og tók þá að snæða sitt herfang. En Krists húsfrú gekk að honum
óskjálfandi og stökkti yfir hann vígðu vatni, því sem hún hafði með sér haft, og
kross drottins bar hún með sér svo sem öruggan skjöld móti þessu hinu illfúsa
dýri. En hann varð við þessi hennar tiltæki svo óttafullur að hann mátti úr þeim
stað sem þá var hann ekki fram fara og engan ólmleik af sér sýna né neitt mein
af sér gjöra og stóð sigraður sem sá sauður er ekki afl hefir. En hún dvaldi
alls ekki og batt hann með sínum eiginligum gyrðli svo að allir undruðust þeir
sem á þetta sáu. Því næst dirfðist lýðurinn og gekk allt að drekanum og barði
hann með grjóti og stangaði með spjótum til heljar. Eftir þenna atburð tók sá
staður sem drekinn hafði híði haft af honum heiti og var kallaður Taraskonus en
áður hét hann Verluc. Það köllum vér svartan stað því að þar voru miklir og
myrkir skógar. Af hinni sælu Mörtu Eftir það lögðu héraðsmenn margar og miklar
bænir að hinni heilögu Mörtu að hún dveldist álengdar með þeim. Og um síðir, með
samþykki hins heilaga Maximíanusar biskups og Maríu systur hennar, var hún þar
eftir, iðin að bænahaldi og vökum og föstum svo lengi sem hún lifði. En hver mun
það mega með orðum inna hversu mörg erfiði og hversu margar þrengingar eða
hversu miklar sóttir eða hversu margfaldan ófrið eða hversu mikinn skort hún
þoldi matar og drykkjar í þeim stað. Og það er eigi vor að greina, því að hin
fyrstu sjö ár nærði hún heldur en fæddi sinn líkam með hnotum og grasarótum hrám
og skógareplum, svo sem hún mátti minnst lifa við. Eftir það var fyrir hennar
eggjan og framkvæmd í þeim stað kirkja gjör í nafni vors drottins Jesú Krists og
Maríu móður hans, harðla mikil og tígulig, og þar söfnuðust saman margir bræður
og systur undir postullegum lifnaði. Þar lifði hún yfrið stirðliga við sinn
líkam. Á vetrum klæddi hún sig með sauðskinnskyrtli og herfiligum möttli. Á
sumrum hafði hún hárklæði næstlíkam sínum en yfir utan kyrtil og kápu. Jafnan
gekk hún berum fótum. Hvíta húfu gerva af úlfaldahári bar hún á höfði sér.
Knútóttan gyrðil brugðinn af hrossahári hafði hún lagðan að miðjum kviði sínum
svo harðliga að holdið morknaði undan og féllu maðkar af þeim sárum er þaðan af
gerðust. Rekkja hennar var svo fallin að smátt hrís eða vínviðarkvistir voru
fyrir hálm en hárklæðissekkur var til undirbreiðu og steinn að höfði. Hvorki
létti hún af söngum né bænahaldi nótt né dag og starfaði þó jafnan nokkuð
nytsamligt. Gestrisni þá sem hún hafði vanist í Bethania hélt hún svo einkanliga
að eftir því sem fyrri hafði hún þóknast bæði guði og mönnum, varð hún enn
stórliga fræg og leiddi með sínum lofligum lifnaði og heilagri predikan mörg
þúshundruð manna guði til handa svo að af þeirri frægð og því ágæti er
almenningur sá með henni, tóku þeir kristiliga trú með heilagri skírn. Frá hinni
sælu Mörtu Þá er hin heilaga húsfrú Jesú Krists, Marta, predikaði guðs boðorð á
nokkurri fagri eng þeirri er lá fyrir hliði borgarinnar er Avinion heitir við
ána Roddanum, og græddi þar sjúka menn þá sem til hennar voru færðir, var einn
ungur maður öðrum megin árinnar sá er hana vildi gjarna sjá og heyra því að hann
sá mikinn mannfjölda saman kominn þeim megin árinnar sem hann var eigi. En þótt
hann hefði eigi skip, lét hann eigi fyrirvinnast né árvöxtinn hefta sína ferð,
heldur kastaði hann klæðum og tók nökkviður að svima yfir ána. En er hann kom
jafnnær báðum bökkunum, tók hinn sterkasti stríði straumur árinnar með sínu
ofvægu afli að draga hann í kaf. Hvað þarf það til langmælis að draga, margir
hljópu til og unnu ekki að það sem honum var til fulltings. Annan dag leituðu
menn hans með skipum og sóknum og fundu hann eigi fyrr en annan dag nærri nóni.
Náðu þeir líkinu og köstuðu því með mikilli sorg fyrir fætur guðs ambátt. En hún
samharmaði sút þeirra og bað allan þann lýð er þar var við staddur að leggjast á
jörðina til bænar og æsta þess almáttugan guð að hann léti sér sóma með sínum
mikla krafti að gefa aftur líf sveini þessum. Og er lýðurinn hlýddi hennar boði
lagðist hún á líkið og rétti hendur sínar í kross, svo mælandi: " Heyr þú,
drottinn Jesús Kristur, er með þinni heilagri og óætlanligri mildi reistir af
dauða þinn kæran vin Lasarus bróður minn. Þú heldur með þinni hendi lukla lífs
og dauða; þú kallar dauða menn til lífs, og þú býður dauðanum boð og hann flýr
fyrir þínu valdi. Heyr þú, hinn góðgjarnasti guð, mitt mjúklæti og lít á bæn
ambáttar þinnar og að bæn annarra þeirra sem nú kalla á þitt mikla nafn og bjóð
að lífs andi hverfi aftur í þetta lík til þess að nærverendur og tilkomendur,
sjáendur og heyrendur snúist til þín af öllu hjarta og lofi þín stórtákn af
öllum hug og trúi þig sinn sannan hjálpara." Og er hún hafði lyktað bæn sinni,
reis hún upp og tók í hönd hins dauða svo mælandi: " Heyr þú, hinn ungi maður,
rís upp í nafni drottins Jesú Krists af þeim dauða sem þig heldur." Þá reis
sveinninn upp heill og ósakaður og var skírður í nafni heilagrar þrenningar. Frá
hinni sælu Mörtu Í þennan tíma gerðust þrír siðlátir biskupar til þess að finna
hina sæla Mörtu fyrir guðliga áminning. Enginn þeirra vissi annars kvomu og komu
þó allir senn, Maximiníus Aquensis, Trófímus Arelatensis og Evtropíus
Aurelatensis. Og er þeir voru komnir, bað hún þá vígja kirkju þá hina virðuligu
er fyrir hennar röksemd var upp smíðuð í Krists nafni og hans mildu móður Maríu.
En þeir létu það eftir henni og var sú kirkja vígð sextánda kalendas ianuarii
með góðfúsu guðs lofi sem vera átti. Og er það embætti var framið með skyldu og
setning, gengu menn til snæðings á viðurkvæmiligum tíma. Og um síðir þraut vínið
en guðlig mildi sneri að þeim hjáveröndum vatni í vín fyrir bænir sinnar
heilagrar húsfrú Mörtu. Frá Maríu og Mörtu Eftir skilnað þeirra systra Mörtu og
Maríu predikaði María Magdalena lengi guðs boðorð. En þá er það kom til eyrna
henni að Páll postuli bauð að konur þegðu í kirkju, girntist hún að þröngva sig
með andligu upplitningar ljósi og fyrir guðliga áminning flýði hún leyniliga í
hina snörpustu eyðimörk og var hún þar þrjá tigu vetra í þeim stað er henni var
með engilligum höndum fyrirbúinn, öllum mönnum ókunnigt, en södd aðeins
himneskum næringum, lofandi guð nætur og daga með heilögum bænum án afláti.
Þessi hellir er hún byggði var undir rótum fjalls nokkurs, þess er stórliga var
bratt og óslétt. Eigi veitti henni huggun vatn né viðir og eigi græn grös í
þessum stað, því að guðlig mildi birti í þrotnan þessara hluta að hans vinkona
var þar södd, eigi aðeins jarðliga heldur himneskum krásum. Í þessari jarðholu
varð hún svo framarlega tignuð að sjö sinnum á hverjum degi, í þann tíma sem
heilög kristni syngur með réttri reglu sjöunda tíðahald, var hún upphafin með
engilligum höndum í loftið og heyrði hún þá hina háleitustu lofsöngva himneskra
fylkinga, eigi aðeins með andligum heldur og með líkamligum eyrum. Með þessum
hinum sætustum sönghljóðum sadda, fluttu þær sömu englahendur hana aftur í helli
sinn. Þar lofaði hún guð án afláti og þurfti eigi líkamliga vist. Frá kennimanni
einum Einn siðlátur kennimaður hafði sér gjört lítið hús fimmtán stadía undan
þessu fjalli við einn lítinn brunn, óvitandi allra tákna þeirra sem guð gerði á
sinni vinkonu Maríu Magdalenu. Stadium er hundrað tuttugu og fimm faðma og er
það áttungur mílu. Þessi kennimaður var vanur að ganga í eyðimörk í föstu
inngang og vera þar með mikilli bindandi og sífelldu guðs lofi alla föstuna. Og
á einum tíma föstunnar, þá er hann var þar í eyðimörkinni eftir sinni venju,
lauk guð upp augu hans og sá hann með hverjum hætti guðligir englar stigu niður
yfir þann stað sem hin heilaga María Magdalena var, og að þeir fluttu hana
syngjandi í hæð himins. En eftir dagstundar bið fluttu þeir, lofandi guð, hana
aftur í sinn stað. En því að langt var milli þess staðar sem hann var í og
hellis Maríu mátti hann sjá að englarnir fluttu eitthvað en eigi hvað þeir
fluttu. Hann tók þá að biðja guð að honum birtist sannleikur um þetta mál með
margföldum tárum. Annan dag eftir að morgni skundaði hann sinni ferð í þann stað
sem honum hafði sýnin birst. Og er hann kom nær steinkast frá hellinum, tóku
fótleggir hans og lærleggir að skjálfa en brjóst hans að hræðast. En þá er hann
sneri aftur, mátti hann ganga hvert er hann vildi. En þá er hann snerist áfram,
voru allir limir hans af settir sínum öflum svo að vanmegn líkamans bannaði
honum áfram að fara. Hann skildi þá að guðs vilji tálmaði hann að forvitnast
þetta stórmerki. Nam hann þá stað. Og að ákölluðu Krists nafni segir hann svo: "
Eg særi þig fyrir nafn lifanda guðs að ef þú ert nokkur skynsöm skepna, sú er
byggir í þessum helli, að þú svarir mér og skýrir fyrir mér allan sannleik þíns
lifnaðar." Og er hann hafði þrim sinnum frammi haft þessa særing, svarar honum
sæl María af hellinum og bauð honum nærri að ganga og sagði sig vera Maríu þá er
í guðspjalli er frægust af fjölda sinna eiginligra synda. Og síðan greindi hún
út alla frásögn lífs síns. Og eftir það er hún var útrakin mælti hún: " Því að
mér er það af guði vitrað að eg muni brátt líða úr þessum heimi á meðal manna,
bið eg að þú finnir Maximíanus biskup skjótliga og segir honum það er þú hefir
séð og heyrt af mínu efni. En á hinum fyrsta páskadegi á óttusöngs tíma skal
hann ganga einn í bænahús sitt, það er hann hefir smíðað, og mun hann mig þar
finna þangað flutta með engillegum höndum." Kennimaðurinn sá engan mann en hann
heyrði röddina þá er talaði og hugði þetta heldur vera engils rödd en manns. En
þá er hann spurði fleiri hluta fékk hann engin andsvör þaðan af. Hann fór þegar
að finna Maximíanus biskup og sagði honum allt það er honum var boðið og hann
hafði séð og heyrt. Biskup var stórliga feginn er hann heyrði þessa sögu og
gerði guði þakkir. Á sjálfum páskadagsmorgni gekk hann í sönghús sitt og sá sæla
Maríu standa í miðjum flokki þeirra engla er hana flutti þangað. Svo mikill
ljómi og birti skein um hana að allt húsið birtist af, framar en af dagligu
ljósi. Og er guðs maður nam staðar í húsdurunum, sá hann helga engla, þá er hana
fluttu þangað líða til himins en hana standa í miðjum flokki þeirra með
uppréttum höndum í kross svo að nær tveggja álna rúm var á meðal líkams hennar
og jarðar. En þá er hann óttaðist nær að ganga, þá talaði hún til hans með
björtu andliti, því er af sífelldri sýn heilagra engla skein framar en
sólargeislar og bauð honum blíðliga þangað að kalla kennimenn og klerka, sem
hann gerði. Hann gaf henni þá hold og blóð drottins. En hún tók það með hinni
mestu tára úthelling og bað alla þá er við voru biðja fyrir sér alhugliga. Eftir
það lagðist hún öll til jarðar frammi fyrir altarinu og fór þá sú hin helga önd
úr líkam til guðs á sjálfum upprisudeginum. Sumstaðar segist að hún hafi fram
liðið ellefta kalendas augusti. Má það fyrir því segjast að þá eru henni tíðir
gjörvar ella fyrir því að drottinsdagurinn má tekinn vera frá páskadeginum eða
upprisudeginum er jafnan kemur að hendi. Eftir það er hún var sáluð, kenndu
allir hjáverendur svo mikinn ilm að alla sjö daga eftirkomandi þraut aldrei í
þessu bænahúsi. Hennar líkam skipaði hinn helgi Maximíanus smurðan með dýrum
smyrslum í tíguligri steinþró og síðan lét hann smíða yfir hennar sæla líkam
vegliga kirkju með dásamligum hagleik. Gröf hennar eða steinþró var smíðuð, sem
enn má sjá, af hvítum marmara og grafið á sjálfum steininum hversu hún kom í hús
Símonar og smurði með lítillæti fætur drottins með dýrðligu smyrsli og
skammaðist eigi að gráta milli boðsmanna. Frá Maríu og Maximíanusi Hin sæla
María hafði boðið hinum heilaga Maximíanusi biskupi að segja hinni sælu Mörtu
systur sinni að hún mundi skjótt finna hana. En hún endi eigi það fyrirheit
lifandi heldur liðin. Litlu síðar kom hinn sæli Fronto Petragoricensis og
heilagur Georg Velliacensis, sá er dauður hafði verið og upprisið, að finna sæla
Mörtu því að þeir voru báðir útreknir af sínum sætum fyrir þá sök að borgarmenn
þeirra höfðu rækt þeirra predikan. Og er þeir höfðu með henni verið nokkura daga
fóru þeir heimleiðis og sættust við sína borgarmenn fyrir bænafullting það er
hin heilaga Marta hafði til guðs fyrir þeim. En áður þeir færu heim talaði hún
leyniliga við sælan Fronto og hafði ráðagjörð við hann um þá hluti sem hann
vildi. Eftir það játaði hún fyrir honum þá hluti sem hún þóttist móti guði gjört
hafa og sagði sig skjótt mundu af líkam. En hann hét henni að veita henni
þjónustu ef guð vildi svo hafa til skipað. Frá Mörtu En því að guð, ömbunari
allra góðra hluta, vildi gjalda hinni sælu Mörtu makligar málagjafir fyrir
margháttaða velgerninga þar sem hún þóknaðist honum um alla hluti, lét hann sér
sóma að segja henni fyrir að hún mundi á tólf mánaða fresti líða af þessi
veröld. En hún tók bráðliga eftir það riðusótt og létti sú eigi af henni meðan
hún lifði hér í heimi. En er hún átti átta daga ólifað í líkam, sá hún önd Maríu
Magdalenu systur sinnar til himins borna af heilögum englum. Hún vottaði þessa
sýn öllum bræðrum og systrum þar saman sömnuðum í guðs lofi, svo mælandi: "
Samfögnum vér öll í drottni og gjörum þakkir hans dásamligri virðing því að nú
lét hann sér sóma að flytja önd Maríu systur minnar fyrir þjónustu sinna
heilagra engla til fyrirheitinna sæta síns signaða ríkis. " Minnst þú nú og,"
sagði hún," mín sæta systir, þíns fagra fyrirheits, þess er þú hést að vitja mín
þar sem þú lifir að eilífu með sönnum drottni Jesú Kristi." Og eigi blekkti
heilög María Mörtu, því að fyrir hinn átta dag flutti hún hana í sanna sælu
himneskrar paradisi. Eftir það þyngdist sóttarfar hennar svo að hún lagðist í
rekkju. Því næst eggjaði hún alla bræður og systur að halda með staðfesti
kristiliga trú og skýrði fyrir þeim öll auðæfi heilagrar kirkju, þau er hún
hafði samnað, og fal þeim á hendi. Hún bað þá að allir héldu vöku sinni og bæðu
henni allt til framfarartíma hennar guðligrar miskunnar. Þeir gerðu og sem hún
bað. Eftir það tók hún líkam vors herra með hinni mestu tárfelling hlífandi önd
sína með því signaða vegnesti og heilögum bænum. Frá andláti sællar Mörtu Á
miðja nátt fyrir framferðartíma sællar Mörtu, að sofnaðum bræðrum og þeim mönnum
sem vöku héldu með kertum og ljósum, þaut mikill hvirfilvindur, uppvaktur af
þeim er öfundar alla dugandi menn, hinum illgjarna andskota, í herberginu svo að
slokknaði þrjú stór kerti og þrír lampar. En Krists ambátt skelfdist við þenna
atburð og sá þá hræðiligan flokk illgjarnra anda fyrir sér. Hún tók þá að
biðjast fyrir með þessum orðum: Minn faðir, minn guð, minn kærasti gestur.
Samnaðir eru svikarar mínir að svelgja mig, mér að móti haldandi rit í höndum
sér, þau er skrifaðir eru á þeir hlutir sem eg hefi illa gert, mælt og hugsað,
svo mælandi: Guð fyrirlét hana, stríðum henni nú og grípum hana, því að nú er
enginn sá er hana leysi. Guð minn, guð minn, ver nær mér. Guð minn, guð minn,
lít á hjálp mína. Minnst þú eigi, drottinn minn, á æskusyndir mínar og óviskur.
Við þessi orð vöknuðu þeir sem sofið höfðu og leituðu í annað hús að eldi til
þess að tendra ljósin, þau sem slokknað höfðu, og dvöldust að þessu um stund því
að þeir fundu eigi eldinn í hinu næsta húsi og fóru þeir í annað hús, það er
firrmeir var að þeir fengju sitt erindi. En hún var þá einsaman meðan. Og þá sá
hún sæla Maríu Magdalenu renna að rekkjunni og hafði logbrand í hendi. Af honum
tendraði hún öll kerti og slokknaða lampa í herberginu. En er hvor þeirra
heilsaði aðra með eiginligu nafni, þá sá hún þann er hvervetna er nálægur,
drottin Jesúm Kristum, svo til sín talanda: Kom til mín hin kæra vinkona, sú er
forðum var mín húsfrú. Nú mun eg færa þig úr myrkvastofu líkama þíns til
himinríkis hallar, að þú fagnir þar að eilífu með heilögum mönnum mínum, eigi
sem gestur heldur sem heimakona heilagrar trúar og samborgari heilagra manna.
Með mikilli andsemd þjónaðir þú mér hér á jarðríki og tókst mig í þitt herbergi
og saddir mig. Nú mun eg gjalda þér ömbun fyrir þína þjónustu stundliga, þá er
gengur um allan jarðligan sætleik að þar sem eg er sjálfur, sért þú með mér því
að þú þjónaðir mér og fylgdir mér. En hugganarmiskunn sú er eg veitti þér í
heilsugjöfum við menn þá sem þú kenndir kenningar, mun eg eigi frá þér taka og
hvergi minnka heldur margfalda. Og þá, er þinnar grafar vitja góðfúsliga, mun eg
mildliga heyra fyrir sakir þinnar ástsemdar og eg mun framkvæmd veita réttum
bænum þeirra. En nú bið þú litla stund, því að skjótt munt þú til mín koma. Því
næst komu þeir aftur sem til þess fóru brott að sækja ljósin. Þá undruðust þeir
allir er þá voru öll login tendruð, þau er öll voru slokin þá er þeir gengu úr
herberginu. Eftir það fréttu þeir að hví svo hafði til borið. En hún kallaði til
sín þá af bræðrum sem hún vissi að heilagligast lifðu og birti fyrir þeim alla
jartegn guðligrar vitjanar. Þar eftir lét hún sig færa undir aldintré það sem
var á bak musterinu og dreifa þar undir sig í kross á jörðina ösku en þar á ofan
litlar sáðir og hárklæði það er hún lá á dagliga. Horfði hún til himins og hafði
krossmark fyrir augum sér bíðandi svo sinnar dauðastundar með fullri trú. Og er
allir þeir er hjá stóðu lágu á heilögum bænum, þá lét hún lesa til enda
passionem domini nostri Jesu Christi þá er hún hafði með sér flutta af Jórsölum
á hebresku ritaða. Og annað sinn lét hún upp hefja en þá er svo var langt lesið
sem sjálfur drottinn sagði við sitt líflát hin síðustu orð: Pater, in manus
tuas, domine, commendo spiritum meum etc., það þýðist svo: Faðir, í hendur þínar
fel eg anda minn; þá sofnaði hún sælliga í guði hinn sjöunda kalendas ianuarii,
hinn sétta dag viku á hinni níundu tíð dags, er hún var sjö tigi vetra að aldri.
Frá útferð sællar Mörtu Útferð hennar gerðu hennar félagar og förunautar með
allri góðfýsi, þeir sem áður voru hennar heimamenn og verðugir mikillar frægðar
af sínu sönnu lítillæti og siðlæti, Evdochíus og Sintex og Germanus og Epafaras
og Sostines, lærisveinar Páls postula og förunautar Trófímusar og Parmenasar, er
einn var af hinum fyrstum djáknum, og Marcilla sú, er var þjónustukona hinnar
sælu Mörtu og hún hafði undir skírn haldið. Þessi var sú kona er kallaði til
vors herra úr miklum mannfjölda, svo mælandi: " Sæll er sá kviður er þig bar, og
þau brjóst er þú drakkst eru sæl." Þessir allir af mörgum til komnum höfðu að
heyrðri sótt guðs þjónustukonu þar vakað tvo daga yfir henni með kertum og
ljósum öðrum. En á drottinsdaginn bjuggust þeir til graftligrar þjónustu. Sumir
grétu, sumir sungu sálma. Frá Fronto biskupi Í þennan tíma bar svo til á hinni
þriðju tíð dags í borginni Petragoricas, þá er Fronto biskup söng messu og sat á
stóli fyrir altari meðan pistill var lesinn í sjálfri höfuðkirkju, að hann
sofnaði. Í þeim svefni vitraðist honum sjálfur græðarinn Jesús Kristur, svo
mælandi: " Minn elskuligi vin Fronto! Ef þú vilt enda þitt fyrirheit, það sem þú
hést minni húsfrú Mörtu, þá far nú skyndiliga að veita henni graftliga þjónustu
og fylg mér." Og er hann hafði þetta talað, komu þeir með augabragðligri ferð
báðir í Taraskonum og gengu í kirkju hinnar guðligu frú Mörtu og tóku að syngja
með öðrum, standandi hjá hennar heilaga líkama. Og um allan líksöng héldu þeir
heilagar bækur í höndum sér fyrir syngjandi en aðrir andsvarandi og eftir
syngjandi fluttu þessa þjónustu. Og báðir báru þeir líkam sællar Mörtu og í
leiði lögðu. Á meðan þessir hlutir gerðust gekk djákninn að sofnaðum biskupi í
Petragoricas þar sem hann sat í sínum biskupsstóli að lyktuðum öllum þeim söngum
sem fyrir guðspjallið áttu af klerkum fram að flytjast. Hann knúði biskup með
hendi sinni og beiddist blessanar. En biskup svaf svo fast að hann vaknaði ekki
við hið fyrsta átak. Allur lýður undraði hví hann dvaldi svo lengi fólkið í
kirkjunni og hélt eigi fram messunni. Og um síðir gekk djákninn annað sinn að
biskupi og knúði hann og mælti: " Vakið herra því að langt hefir liðið umfram
vanaligan tíma þar sem messan mátti vel sungin hafa verið. Hefir fólkið lengi
beðið og er að þrotum komið." En hann vaknaði um síðir svo sem af sætum svefni
og mælti: " Óhó bræður mínir. Hvað gerðuð þér mér? Fyrir hví vöktuð þér mig svo
skjótt? Dásamligur atburður, sá sem nú hefir gerst, er yðvarri ástsemd að segja.
Drottinn Jesús Kristur leiddi mig af þessum stað til líkflutningar hinnar sælu
Mörtu sinnar húsfrú og nú höfum við veitt henni graftliga þjónustu svo sem eg
hét henni fyrrum. En til þess að þér vitið mig í þessarar heilögu konu líkferð
verið hafa, sendið nú í Taraskonum þá menn er hingað beri fingurgull mitt og
messuglófa gullbúna, þá er eg dró af mér og fékk eg til geymslu sacriste
kirkjunnar áður eg lagði líkið í gröf. En þá er eg gekk af kirkjunni, gaf eg
eigi gaum að að heimta gullið og glófana af þeim er eg fékk þá er þér vöktuð
mig." Þá voru þegar sendir menn sem biskup bað í Taraskonum, og prófuðu þeir svo
alla hluti vorðið sem hann sagði. Þeir báru heim gullið og glófann annan, en
annan hélt sacristus kirkjunnar eftir til vitnisburðar um þetta dáindi. Hinn
sæli Fronto sagði bræðrum, þá er hann gerði minning þessarar sælu konu Mörtu, að
þá er þeir höfðu hana í gröf lagið og þeir gengu úr kirkju, spurði einn
bóklærður bróðir þess staðar, sá er okkur fylgdi af kirkju, sjálfan drottin hver
hann væri eða hvaðan hann væri eða hvert nafn hann ætti. En hann svaraði honum
öngu og sýndi honum opna bók, þá er hann hafði í hendi. Á henni var ekki annað
ritað en þetta vers: " In memoria aeterna erit iusta hospita mea ab auditu malo
non timebit in die novissimo." Það er svo að skilja: Í eilífri minning mun vera
réttvís húsfrú mín, eigi mun hún óttast við heyrn illra hluta á hinum síðasta
degi. Og þá er hann rakti bókina, fann hann þetta sama vers ritað á öllum
blöðunum. Því má auðsýnt vera að Marta, húsfrú Krists, mun vera í eilífri
minning engla og manna og eigi mun hún óttast á hinum efsta dómi af þeirri heyrn
er sjálfur guð sagði illum mönnum, þeim er makligir eru bölvanar: Farið þér
bölvaðir frá mér í eilífan eld, þann sem fyrirbúinn er djöflinum og hans englum
et cetera. Frá Klodoveus konungi Það birta oftlig tákn og heilsugjafir, þær sem
yfir sjúkum mönnum gerast oftliga við gröf hinnar sælu Mörtu, hvílíks verðleiks
hún er fyrir guði nú og fyrrum, þó að vér ljúkum fátt upp af mörgum. Einn
konungur var Klodoveus að nafni. Hann réð bæði Frankia og Thevthonia og var
fyrstur til guðs snúinn af þeim fyrir predikan Remigíusar biskups af Reimsborg
og tók heilaga skírn. Hann hafði mikinn verk í lendum svo að læknar máttu honum
enga bót vinna. En því að almennilig frægð vottaði að hver sem einn sjúkur
maður, sá sem fullri trú vitjaði steinþró heilagrar Mörtu yrði heill, fór hann
þangað og fann sannindi af þessum hlut og frægð af sjálfs síns heilsu fagnaði.
Og til þess að eigi sýndist hann óþakklátur við þann ljúfa lávarð er hann græddi
fyrir árnaðarorð sinnar heilagrar húsfrú, auðgaði hann staðinn með konungligri
mikilmennsku og lagði þangað bæi og kastala svo að mikið hérað, þrjár mílur að
lengd og breidd, skyldi ævinliga þangað til liggja báðum megin árinnar er
Roddanus heitir. Þessa gjöf lögtók hann og að þessi staður skyldi frjáls vera af
öllum pyndingum og leikmanna álögum. Var og þessi staður í svo mikilli vernd
settur af fulltingi sjálfs upphefjara allra réttinda að hver sem einn fékk
nokkurt víti, sá er þessa staðar réttarbótum gjörði nokkuð á móti með stuld eða
ráni eða nokkurs kyns ofríki eða rangindum eða rangsæri, svikum eða falsaradómi.
Martilla og Sinthex og Epafaras, hinir skírlífustu og hinir postuligustu menn,
fóru í Slavoniam og predikuðu þar guðs erindi með staðfesti góðra verka.
Martilla lifði tíu ár upp frá andláti sællar Mörtu og ritaði lífssögu hennar á
hebresku í einni mikilli bók. En eg, Sinthex, sneri í latínu. Lét eg þó marga
hluti eftir eigi snúna. En Evdochíus og Germanus, Parmenas og Sósþenes, fóstrar
og förunautar sællar Mörtu, þjónuðu guði við hennar virðuliga gröf svo lengi sem
þeir lifðu og urðu í þeim stað píndir í friði heilagrar kristni með ágætri
endalykt. Miraculum. Hin sæla syndakona skein og mörgum táknum eftir sína
framför. En þó sáum vér, segir sá er söguna hefir ritað, einn prest Pál að nafni
í borginni Cesar Augusta, sá er eigi vildi fela sig undir bænatrausti hennar,
heldur á það ofan trúði hann eigi táknum hennar. Á nokkurum degi þá er hann
steig á hest sinn mjúkan og makreiðan til þess að fara erinda sinna varð sá
mótburður að hesturinn tók að hlaupa svo flugliga sem hið skjótasta skógardýr um
grafir og götuleysi, svo að kennimaðurinn efaði hvort hann skyldi láta af honum
fallast eða eigi á jörðina eða uppi sitja ef hann mætti ráða. Og meðan hesturinn
fór svo með sér, þá hugleiddi hann hversu marga hluti illa hann hafði gjört og
mælt í móti hinni sælu Maríu Magdalenu og hét þá iðrandi að víðfrægja þaðan af
hennar tákn, ef hún léti sér sóma að hjálpa honum, þó að hann væri ómakligur í
þessu vandræði. Og það veittist honum án dvöl því að varla hafði hann heitið
staðfest áður hesturinn gerist honum auðmjúkur svo að hann mátti víkja honum á
hverja leið er hann vildi. Hann gerði þá guði þakkir og sælli Maríu Magdalenu.
En svo hafði hann langt afleiðis riðið að varla gat hann aftur sótt allan
daginn, það er hann reið áfram frá morgni til dagmála af æði hestsins. Þenna
sáum vér síðan hjá leiði Maríu Magdalenu, vottanda með hinum mesta hjartans
trega allt það er hann hafði við hana misgert og segjandi þenna atburð með
mikilli viðurkomning og iðran. Frá Maximíanusi Hinn sæli Maximíanus biskup og
játari almáttigs guðs stýrði kristni sinni allt til dauðadags styrkjandi með
predikan og jartegnum því að guðs mildi veitti fyrir hans bænir líf dauðum og
sýn blindum, heilsu líkþrám, höltum göngu, frelsing djöfulóðum og græðing öllum
sóttum. En þá er sá tími nálgaðist er hann vissi af guðligri vitran að hann
mundi líða úr líkam, lét hann í þeirri sömu kirkju búa sér steinþró hjá steinþró
sællar Maríu. Var hann og þar grafinn eftir sitt andlát. Og er sá staður í svo
mikilli virðing haldinn að enginn kóngur og enginn höfðingi eða valdsmaður, sá
er þangað gengur að biðja sér miskunnar, er svo stoltur eða stór að eigi leggi
hann fyrst vopn af sér að niður kastaðri grimmd og gangi síðan með fullu
lítillæti í það háleita musteri með allri góðfýsi. Og veitast þar í þeim stað
fyrir bænir sællar Maríu Magdalenu öllum þeim er með fullri trú biðja sér
miskunnar, slík þarfindi sem guð sér hverjum hjálpsamligast, ef þeim heyrir að
leysast í þessum heimi. Þiggja menn þar jafnliga bæði andar heilsu og líkama, að
veitanda drottni Jesú Kristí, konungi allra veralda, þeim er með feður og helgum
anda er vegur og veldi, dýrð og sæmd um endalausar aldir alda. Amen. Frá sælli
Maríu Magdalenu Því að vor ósnilld vinnst eigi til að telja mikilleik og fjölda
tákna sællar Maríu Magdalenu, munum vér fá hluti greina af mörgum til trúarbótar
heyrandi mönnum og segja fyrst frá því er líkami hennar var fluttur úr þeim stað
sem hann var fyrst grafinn, í þann stað sem hún var lengi vegsömuð af tilskipan
guðligrar mildi. Í þann tíma er liðið var frá písl vors herra Jesú Kristí sjö
hundruð og fjórir tigir og níu ár, að ríkjandi hinum mildasta konungi Loðvíki og
Karli syni hans, var víða góður friður í kristni guðs nema þar sem Saraceni, er
Agareni heita með réttu nafni af Agar, ambátt þeirri er Sara gaf í faðm Abrahami
bónda sínum og gat af henni Ísmael, þann er þessi þjóð var frá komin, stríddu á
kristnina. Var það mest um Hispaniam og þar nálæg ríki að þessi stormur gekk
yfir. Á þessum tímum hafði náliga í erfð tekið alla Búrgundiam Geirarður hertogi
sá er tengdum var bundinn við þessa fyrrnefnda kónga. Þessi maður var hinn
tignasti að burðum og hinn djarfasti undir vopnum og hinn auðgasti að
fjárhlutum. Frú hans var jöfn að kynstærð og að góðum siðum og að öllu ágæti. En
því að þau áttu engan erfingja, miðluðu þau sinn mikla fjárhlut þeim mönnum sem
guð óttuðust og ölmusum hans með tiguligum frjálsleik og hugarkostum. Þar næst
skipuðu þau með hinu röksamasta ráði af fyrrnefndri barnleysis sök sjálfan guð
sinn erfingja og lögðu margar eignir til kirkna með hinni hæstu góðfýsi. Þau
létu og margar kirkjur og munklífi af nýju reisa og lögðu þar til nógligar
próventur af sínu góðsi þeim mönnum er þar skyldu guði þjóna í klerka siðum eða
reglu. Nær þessum tíma kom Jóhannes páfi í Gallíam fyrir bæn fyrrnefndra konunga
og hertogans. Og milli annarra ágætra hluta þeirra er hann gerði í þessi ferð
vígði hann musteri þau er Geirarður hertogi hafði reisa látið fyrir hans bæn
guði til sæmdar og hans mildustu móður Maríu og Pétri og Páli, höfðingjum
postula hans. En er páfinn hvarf aftur í Rómam, sendi hann marga helga dóma
fyrir ást hertogans til mustera þeirra er hann hafði vígt. Og er nokkur ár liðu
þaðan fram, af þrotnanda styrkleik konungligs valds varð Frakkaríki fyrir miklum
hernaði með sjónum og víða annarstaðar og fyrir margföldum ránum og manndrápum
svo að í mörgum stöðum brunnu klaustur og kirkjur og Viceliacum munklífi, það
sem fyrrnefndur Geirarður setti við á þá er Chore heitir, var með öllu niður
brotið og að velli lagið. Og þá er af létti ófriðurinn, var það smíðað á einum
hávum hálsi og stórliga bröttum í öruggum stað fyrir áhlaupum og hernaði af
þessum sama Geirarði með hinum mesta kostnaði og mikilmennsku. Var þessi staður
kallaður Viciliacus því að þaðan sér öllum megin himin af klaustrinu fyrir
háleiks sakir hálsins og kallast Viciliacus svo sem vicus ciliacus, það er
himneskur bær eða nálægur himni. Má það tilheyriligt vera bæði fyrir himneskan
lifnað þeirra sem það klaustur halda og fyrir háleik hálsins. Var þar þá
endursmíðuð kirkja sællar guðsmóður Maríu og sælla guðs postula Péturs og Páls
sem fyrr með mörgum og miklum jartegnum. Frá Saraceni og þeim biskupum Í þenna
tíma höfðu Saraceni her úti um Hispaniam og eyddu þeir nær alla Aqvitaniam og
mikinn hlut af Provincia. Og í þessum stormi brutu þeir höfuðborgina Aqvensem og
erkibiskupsstólinn og ræntu þar öllu fé og tóku mikinn fjölda fólks að herfangi
en eyddu borgir og bæi með eldi og járni. Marga karla og konur flógu þeir kvika
sem siður er til að gjöra við kristna menn. Og sáum vér síðar, segir sá er
söguna hefir skrifað, á þetta hervirki er vér trúum vora menn þolað hafa í synda
gjald þá er þau ríki byggðu. En hermenn fóru heimleiðis með sitt herfang til
sinna ríkja. Og því að mörgum mönnum var kunnigt nær og fjarri að hin sæla María
Magdalena hafði af hinum heilaga Maximíanusi biskupi grafin verið í Aqvenses
héraði og þar voru varðveitt hennar virðuligu bein, gerði fyrrnefndur hertogi
Geirarður og Heydo ábóti, er þá var yfir skipaður klaustrið í Viciliaco, það ráð
með samþykki að senda þann munk er Baldelo er nefndur með fullkominni góðfýsi og
fengnu föruneyti í borgina Aqvensem, að hann flytti helgan dóm sællar Maríu
Magdalenu eða nokkuð af hennar limum til þeirra í fyrrnefndan stað ef guðlig
mildi vildi styrkja þessa ætlan. Hvað þarf það til langmælis að draga, fór hann
og fram kom. Og að fundinni steinþró sællar Maríu flutti hann hennar líkam í
Viciliacum og grófu þar með mikilli sæmd og mörgum táknum sem vér líðum fátt um
sakir leti og fávisku. Frá riddara einum Sá atburður gerðist við þá borg er
Avern heitir að riddari nokkur varð fanginn í orrustu og settur af þeim er hann
tóku í þungbær járn svo að hann mátti sig hvergi hræra. Og að kominni hátíð
drottinligs burðar, þá er engi vildi fyrir hann borga þá útlausn sem fyrir hann
var lögð, skaut guðlig mildi því í hans brjóst að æsta hina mildu Magdalenu að
hún öðlaðist það af vorum herra, að svo leystist hann af fjötrum sem hann leysti
hana af syndum. En er hann kallaði oft á hennar signaða nafn, spruttu járnin af
hans lærleggjum. En þegar er sá er hann hélt vissi þennan atburð, gaf hann honum
frelsi að fara hvert er hann vildi. En sá sem bundinn var, bar berfættur þau
sömu járn í Viciliacum og upp hengdi hjá steinþró sællar Maríu Magdalenu
vottandi öllum viðveröndum, hversu guðs mildi leysti hann fyrir árnan sinnar
sælu þjónustukonu. Frá einum manni Annar maður af borg þeirri er Bituricas
heitir, var og strengdur fjötrum af hinum ágjarnasta sínum óvin. Hann ægði honum
pínslum og limaláti nema hann gyldi fyrir sig svo mikið fé sem hann mátti eigi
fá. Og er enginn vildi borga fyrir hann, eggjaði hann einhver að snúa sinni von
til Maríu Magdalenu. Og er hann bað hana sér miskunnar að æsta við almáttkan
guð, spruttu þegar um leið af honum járnin, svo að kólfurinn flaug niður hjá
hælum honum. En allir óttuðust þeir er hjá stóðu. Hann stóð þegar upp, því að
enginn bannaði honum, og bar fjötra þá er hann var bundinn með, í klaustrið
Viciliacum og bað upp hengja í sönghúsi hjá steinþró sankte Maríu vottandi þetta
tákn. Miraculum. Á þessum sama tíma gerðist þessu líkt tákn. Þar sem Castrum
Lautonis heitir var lýðmaður einn sterkliga fjötraður á höndum og fótum og
grimmliga og ómannliga og ómildliga kvaldur til fjárlausnar af einum ranglátum
manni. Hinn píndi maður hét þá með afli allrar góðfýsi að hann skyldi vera að
eilífu þjónn hinnar heilögu Maríu Magdalenu ef hún öðlaðist með sínum verðleikum
að guðs mildi leysti hann úr þessari nauð sem hann var í staddur. Og er hann
hugsaði það oftliga, sá hann á nokkurri nótt standa fyrir sér stórliga fríða
konu, þá er honum bauð með blíðu andliti upp að standa. Hann þóttist svara: "
Bundinn er eg svo að eg má eigi upp rísa." Því næst vaknaði hann og kenndi sig
lausan. Síðan gekk hann í Viciliacum og gerði góðri guðs vinkonu þægilegar
þakkir fyrir sína frelsing. Frá fólki er fór á skipi Mikill fjöldi karla og
kvenna vildu fara á skipi og flytjast yfir á þá er Ligeris heitir. Og er þeir
voru komnir á mitt djúpið, gerði að þeim mikinn storm svo að vindurinn kafði
skipið. Allir þeir er á skipi voru urðu svo óttafullir við von voveifligs dauða
að þeir gleymdu að æsta sér guð undankomu með trúartrausti eða bænahaldi. En þá
er skipið tók að sökkva, tendraði guðs mildi hjarta einnar konu að kalla með
grátligri röddu á vinkonu vors lausnara, þótt aðrir geymdu ekki að hugsa nema
gráta dauða sinn, svo mælandi: " Heyr þú, hin góða guðs kæra María Magdalena,
bið eg þig fyrir þau hin þægiligustu tár, er þú döggðir með drottinliga fætur,
að fyrir þitt hið ágæta árnaðarorð verði eg leyst úr þessum háska." Og því að
hún var með barni, hét hún ef hún fæddi svein að gefa hann til munklífis
Viciliaco. Von hennar varð eigi að hégóma því að jafnskjótt sem hún hafði heitið
vitraðist henni virðulig kona, sú er hönd sína rétti til hennar og með léttu
sundi flutti hana til lands svo að hún lifir þá einsaman fyrir árnaðarorð sankte
Maríu Magdalenu en allir aðrir drukknuðu. Á næsta ári að fæddum sveininum og
skírðum, færði hún hann almáttkum guði og sælli Maríu Magdalenu eftir því sem
hún hafði heitið henni. Miraculum Maríu Magdalenu Makligt er að votta minniligt
tákn og opinbert, það er guðlig mildi gerði fyrir verðleika sællar Maríu
Magdalenu í hennar fyrrnefndu klaustri að ásjáöndum mörgum mönnum. Mikið fólk
karla og kvenna kom til hennar virðuligu grafar að æsta sér eirðar í sínum
nauðsynjum. Í þessu liði kom þangað ein ung mær, sú er móðir hennar leiddi.
Hennar fingur lágu allir í lófa á hinni hægra hendi svo að hún var með öllu ónýt
til vinnu. Kunnig var konan og kunnigur var staðurinn. Hún var af því héraði er
Alisium heitir af eign Marcellusar, og hét hún Alleburgis. Um kvöldið, þá er
munkar sungu aftansöng eftir vanda, gekk hún oftliga til altaris, biðjandi sér
miskunnar og kallandi á nafn sællar Maríu Magdalenu. Og um síðir, þá er hún
ætlaði frá kirkju að ganga, minntist hún við það heilaga altari er í mestri
virðing var haldið af fólkinu, leggjandi þar á báða hnefa. Og þegar um leið er
hún rétti sig upp, sáu allir þeir sem hjá stóðu með guðligum krafti rétta
fingurna og höndina heila. En að sénu þessu mikla tákni lofuðu allir guð og sæla
Maríu Magdalenu. Miraculum. Eigi er og meður gleyming yfirlíðanda það dýrliga
tákn er veittist einum blindum manni. Sá var af þeim stað er kallaður er Kastal.
Hann fór til klausturs heilagrar Maríu Magdalenu, þess sem fyrr var nefnd
væntandi að hann mundi þar heilsubót fá, og er leiðtogi hans sagði honum að hann
sá kirkjuna, þá sem þeir skyldu til sækja, kallaði hinn blindi maður, svo
mælandi: " Heyrðu hin helga María Magdalena, vildi eg að sú hamingja kæmi mér að
hendi að eg mætti sjá turna kirkju þinnar." En er hann hafði þetta mælt, þá
lukust skjótt upp augu hans og fékk hann sýn sína, svo sem hann hafði meður
mikilli fýsi beðið, og var þá enn eftir mílu lengd leiðarinnar. Miraculum. Meður
öllu eigi er og hljóði hyljanda dýrðarfullt stórmerki dásamligs krafts, það er
hin helga María Magdalena vann við einn sinn pílagrím í því landi er Aqvitania
heitir. Þar var riddari sá einn er eftir sið þess lands elskaði hennar
heilagleik af öllum hug. Hann hafði og nokkuð sinn vitjað með góðfýsi hennar
heilags dóms. Nokkuru síðar, þá er hann var í bardaga staddur, var hann drepinn
af sínum óvinum. Frændur hans og vinir tóku lík hans og sveipuðu dúkum, sem þar
var siður til um dauða menn að búa, og sátu síðan yfir líkinu með hryggð og
gráti. Tóku eftir það fulltings að biðja sæla Maríu Magdalenu með harmandi
kveinan og á að minnast með hinu djarfligsta tilmæli miskunnarinnar hversu mjög
þessi hinn dauði hafði hana elskað þá er hann var lifandi. Og svo sem þeir
undruðust fyrir hverja sök hún lét pílagrím sinn deyja án játning og iðran
synda, með miskunn guðs og fyrir trú þeirra og bæn eftir litla stund tók að
hrærast líkam hins dauða. Allir þeir sem hjá voru undruðust mjög. Eftir það
settist hann upp og bað að hann skyldi vera leystur af náböndum. Sagði þá að
heilög María Magdalena lét hann endurlifna til þess að hann mætti skriftast og
iðrast synda sinna því að þeir höfðu á hennar nafn kallað með hreinni trú og
heilagri bæn. Sagði og að hann mundi þegar andast er hann hefði þjónustu tekið.
Eftir það var hann leystur sem hann bað. Komu þá til hans prestar. Skriftaðist
hann síðan og gjörði iðran fyrir syndir sínar, og er hann hafði bergt holdi og
blóði Jesú Krists leið hann annað sinn af þessum heimi. Margir voru vottar og
sannanar menn þessarar jarteignar. Nokkurir af þeim komu í Viceliacum og sögðu
þenna atburð fyrir ótalligu fólki er þangað hafði sótt af ýmisligum löndum eða
héruðum svo sem hann hafði gerst. Á hinum fyrsta páskadegi drottinligrar upprisu
lýsti þessari jarteign fyrir öllum hjáveröndum biskup af borg þeirri er Katurica
heitir, er kominn var í Viciliacum heim að sækja helgan dóm sællar Maríu
Magdalenu. Dýrkaðist þá drottinn Jesús Kristur á sinni upprisutíð af tvennri
upprisu þessa riddara, er frá var sagt, er hann lifnaði um stund af líkamligum
dauða til þess að hann hreinsaðist af syndum og risi upp af andar dauða. Lofuðu
allir guð og sæla Maríu Magdalenu, er fyrir sína verðleika öðlaðist af almáttkum
guði svo mikla hjálp þeim til handa er hana hafði af öllum hug elskað.
Miraculum. Sú hin ágæta jartegn, er nú mun eg segja, veitir öllum syndugum
mönnum mikið traust sannrar vonar að þeir munu finna líkn og lausn sinna
misgerða er fyrir nafn sællar Maríu Magdalenu biðja sér lítillátliga guð
miskunnar. Einn maður, sá er gerði iðran sinna misverka, ritaði syndir sínar á
einu bréfi. Eftir það fór hann í Viceliacum og fal þetta blað undir dúki á
altari sællar Maríu Magdalenu, og er hann hafði lokið bæn sinni, áður hann sneri
heim á leið, tók hann bréfið. Og er hann leit á það, sá hann að allt var af máð,
það sem á hafði verið ritað. Skildi hann þá af opinberligri jartein að hann
hafði líkn öðlast í augliti guðligrar mildi fyrir bæn og árnaðarorð sællar Maríu
Magdalenu. Miraculum. Það gerðist á öðrum tíma að einn riddari, sá er ættaður
var af Aqvitania og þar fæddur, fór til vöku í Viceliacum. Og er hann ætlaði
eftir lyktaða bæn til síns heimilis að venda, kom hann í þann stað sem óvinir
hans sátu fyrir honum, einn maður með sonum sínum, þeirra bróður hafði riddarinn
áður drepið. En er hann varð var þessa ófriðar, hljóp hann skjótliga af baki múl
þeim er hann hafði á setið áður og setti hann fyrst í mót sverðum sinna óvina.
Og er einn af þeim bræðrunum gekk svo djarfliga fram að hann vildi múlinn í
braut keyra svo að riddarinn hefði öngva hlíf af honum og þeir mættu auðveldliga
taka til hans meður sínum vopnum eður þeir mættu hann höndum taka, þá bar svo
til að pílagrímur sællar Maríu Magdalenu fékk þenna tekið. Veittist honum og
skjótt meður guðligri gjöf svo mikið afl að hann setti bróður í mót bræðrum og
son á mót föður og hlífði sér meður þessum skildi í mót þeirra skotum og
sverðum. Eftir það gjörðist svo meður vitjan guðligrar mildi að reiðin sefaðist
og snerist í hógværi. Féllu þeir nú allir fram á jörðina fyrir fætur honum og
báðu sér líknar fyrir sína dirfð, sögðu sig vera seka við guð og játtuðu sig
misgert hafa viður hinu mildustu Krists þjónustukonu Maríu Magdalenu og hétu nú
að þeir skyldu honum aldri síðan grand gera. Gjörðust þeir síðan fullkomliga
sáttir sín á milli fyrir miskunn sællar Maríu Magdalenu og fóru til sinna
heimkynna, lofandi guð og hinu helgu Maríu Magdalenu. En sá er hún hafði af
dauðanum leyst og frelsað, gerði henni margfaldar þakkir, svo sem hann hefði
fyrir hennar mildi af helvíti og sjálfum andardauðanum upp risið. Láti drottinn
vor oss týja bænir sællar Maríu Magdalenu, sá er með feður og helgum anda lifir
og ríkir, guð um allar aldir alda. Amen. Ófeigur hét maður. Hann bjó norður í
Miðfirði á Reykjum. Hann var Skíðason en móðir hans hét Gunnlaug, dóttir Ófeigs
úr Skörðum. Ófeigur var kvongaður maður. Þorgerður hét kona hans og var
Valadóttir. Hún var ættstór kona og skörungur mikill. Ófeigur var spekingur
mikill og ráðagerðamaður. Ekki var honum fjárhagur sinn hægur, átti lendur
miklar en minna lausafé. Hann sparði við öngan mann mat. Hann var þingmaður
Styrmis frá Ásgeirsá Þorgeirssonar er þá var mestur höfðingi norður þar. Ófeigur
átti son við konu sinni er Oddur hét. Hann var vænn sýnum og vel mannaður. Ekki
hafði hann ást mikla af föður sínum. Ekki vann hann og heima nema það er hann
vildi. Vali hét maður er þar var uppfæddur. Hann var vænn maður og vinsæll. Svo
fer nú fram um hríð þar til er Oddur var tólf vetra. Ófeigur faðir hans var
fálátur við hann og unni honum lítið. Á þá leið er frá Oddi sagt að eigi væri sá
maður norður þar er betur væri mannaður. Það var einn dag að Oddur kemur að máli
við föður sinn og biður hann leggja fram fé með sér og fari hann í burt" og er á
þá leið," segir Oddur," að þú leggur til mín önga sæmd enda er eg yðru ráði eigi
nytsamlegur." Ófeigur svarar og kveðst ekki mundu mikla tillögu veita honum af
því er hann hafði til unnið og því næst mundi hann vita hve mikill fulltingur
honum er að því. Oddur sagði að ekki mætti hann við það styðjast og skildu að
því. Annan dag eftir fer Oddur og tekur vað af þili og öll veiðarfæri og tólf
álnar vaðmáls og gengur í burt og kveður öngan mann og fer út á Vatnsnes og
ræðst í sveit með þeim mönnum er voru í veri og hefir af þeim hagræði þau sem
hann þurfti að láni eða leigu. En alls þeir vissu ætt hans góða og hann sjálfan
vinsælan þá hættu þeir til að eiga að honum og kaupir hann nú allt í skuld og er
með þeim þau misseri. Og er sagt að þeirra hlutur var bestur er í fangi voru með
honum. Hann var þar þrjá vetur og þrjú sumur og var þá svo komið að hann hafði
aftur goldið allt og hafði þó góðan kaupeyri. Og aldrei vitjar hann föður síns
og svo lætur þar hvor sem ekki eigi skylt við annan. Oddur var og vinsæll af
sínum félögum. Þar kemur enn að hann ræðst til flutninga norður til Stranda og á
í ferju og flytur farma norðan, viðu og hvali og fiska. Aflast nú mjög féið.
Gengur nú svo um hríð. Þangað kom hann á nesið tólf vetra gamall en nú var hann
fimmtán vetra. Græðist nú svo skjótt féið að hann á einn ferjuna og heldur nú
milli Miðfjarðar og Stranda hvert sumar. Og nú leiðist honum þessi athöfn. Nú
kaupir hann sér skreið og fer utan og tókst vel til og verður gott til fjár og
svo til mannheilla. Þessa iðn hefir hann nú fyrir stafni nokkura hríð og svo
kemur hans ráði að hann á einn knörrinn og mestan hluta áhafnarinnar. Er hann nú
í kaupferðum og gerist stórauðigur maður og ágætur og er hann oftast á hendi
tignum mönnum og vel virður utan lands og svo kemur að hann á tvo knörru í
kaupferðum. Og svo er sagt að engi var jafnauðigur maður í kaupferðum þann tíma
sem Oddur. Hann var og farsælli en aðrir menn. Aldrei kom hann norðar en í
Eyjafjörð og aldrei vestar en í Hvítá en oftast í Hrútafjörð. Nú er það eitt
sinn að hann kemur í Hrútafjörð og ætlar að vera hér um veturinn. Þá var hann
beðinn af vinum sínum að staðfestast hér og gerði hann það að bæn þeirra. Og nú
kaupir hann land á Mel í Miðfirði og eflir þar bú á og gerist brátt rausnarmaður
mikill í búinu og er svo sagt að eigi þótti um þetta minna vert en um farar
hans. Engi maður var jafnríkur fyrir norðan land sem Oddur. Hann var betri af fé
en flestir menn aðrir og góður úrlausna við alla þá er honum voru næstir. En
Ófeigi gerði hann aldrei úrlausnir né hagræði og lét sem hann sæi hann eigi.
Oddur setur nú upp skip sitt í Hrútafirði. Engi maður hér á landi var
jafnauðigur sem Oddur heldur var hitt sagt að hann mundi eigi minna fé eiga en
þær kirkjur er auðgastar voru hér á landi. Í öllu lagi var hans fé mikið, gull
og silfur og ganganda fé og jarðir. Vali, frændi Odds, var með honum hvort er
hann var hér á landi eða utanlendis. Maður er nefndur Glúmur. Hann bjó norður á
Skriðinsenni. Það er milli Bitru og Kollafjarðar. Kona hans hét Þórdís, dóttir
Ásmundar æðikolls, systir Grettis, en Óspakur hét son þeirra. Hann var mikill
maður vexti og öflugur, óeirðarmaður mikill og hafðist brátt í flutningum. Eitt
sumar kom hann í Miðfjörð og seldi fang sitt um haustið er á leið. Einn dag
ríður Óspakur upp á Mel og hittir Odd. Þeir kvöddust og spurðust tíðinda.
Óspakur mælti: " Á þá leið er Oddur," segir hann," að góð frétt fer af yður og
eruð þér mjög lofaðir af mönnum og þykjast þeir allir vel komnir er með yður
eru. Nú vitum vér að oss mun á þá leið gefast. Nú vildum vér hingað ráðast undir
yðra hönd." Oddur segir: " Ekki ertu mjög lofaður né vinsæll og þykir þú hafa
brögð undir." Óspakur segir: " Haf við raun þína en eigi sagnir annarra og beiði
eg þig ekki forlags og vil eg búa hjá og vita þá hve þér gest að." Oddur segir:
" Miklir eruð þér frændur borði. Nú er þú skorar þetta svo hart þá vertu hér
veturlangt. " Óspakur tekur það með þökkum. Hann fór nú þangað um haustið. Hann
gerðist Oddi hendilangur og hollur sýslu og vinnur mart og líkar Oddi vel til
hans. Nú líða þau misseri og er vorar býður Oddur honum þar að vera og þykir
betur. Hann vill það og sýslar um bú hið sama. Búið stendur með miklum blóma og
þykir einskis íslensks manns ráð vera betra en Odds. Einn hlutur þykir mönnum á
skorta um virðing hans er hann var goðorðslaus. Það var þá tíska að taka upp ný
goðorð og kaupa. Hann gerir og svo og safnast honum brátt þing við það því að
allir voru til hans fúsir. Nú er kyrrt um hríð. Oddi hugnar vel til Óspaks. Hann
er og bæði hagvirkur og mikilvirkur og þarfur búinu. Líður af annar vetur og
hugnar Oddi nú betur en hinn fyrra þeim mun sem hann annaðist fleira. Á haustum
heimtir hann fé af fjalli og urðu góðar heimturnar. Oddur var fésælli hverjum
manni. Óspakur átti og nokkuð fé og var hann og hugall að því að missa einskis
sauðar. Líður nú veturinn og er vorar sagði Oddur vinum sínum að hann ætlar utan
að fara um sumarið og segir að Vali frændi hans skal taka við búi. Vali svarar:
" Það er ofráð þótt nú flytjist vel fram er þú ert sjálfur við, frændi, og vil
eg fara með þér." Oddur spyr nú að Óspak og biður hann taka við búinu. Óspakur
segir: " Ekki hefi eg vit til þess að vera fyrir slíkum stóreignum." Oddur sækir
nú eftir en Óspakur fer undan og þar kemur að hann víkur til ráða Odds en Oddur
heitir honum sinni ásjá og trausti. Oddur biður hann fara með sína eign sem hann
yrði mestur maður af og vinsælastur og kveðst reynt hafa að hann vildi og kynni
best hans fé að varðveita. Óspakur kvað svo vera skyldu. Lúka þeir nú tali sínu.
Oddur býr nú ferð sína og skip og lætur færa til vöru er nóg var til. Þetta
fréttist brátt og var tíðrætt um. Eigi þurfti Oddur langan búning. Vali fer með
honum og er Oddur var búinn leiða menn hann til skips og leiddi Óspakur hann í
lengra lagi því að hann átti mart að tala við Odd. Og er þeir áttu skammt til
skips þá mælti Oddur: " Nú er einn hlutur sá er óskipaður er." " Hvað er það?"
segir Óspakur. " Ekki er séð fyrir goðorði mínu. Vil eg að þú takir við."
Óspakur segir: " Á þessu er engi gegning og er eg eigi til þessa fær og hefi eg
þó meira á hendur tekist en eg megi vel valda. Er þar engi maður jafnvel til
fallinn sem faðir þinn, skilamaður hinn mesti og forvitri." Oddur kveðst eigi
honum mundu í hendur selja" og vil eg að þú takir við." Óspakur fer undan. Oddur
segir nú á reiði sína ef hann tekur eigi við goðorðinu. Og svo var. Fer Oddur nú
utan og greiðist vel hans ferð. Fer Óspakur nú heim. Tíðrætt var um þetta. Þykir
Oddur mikið vald þessum manni í hendur hafa fengið. Óspakur ríður til þings um
sumarið og tekst honum liðmannlega til þess, leysti það allt vel af hendi er
hann skylda lög til og ríður af þingi við sæmd nokkura. Hann hélt kappsamlega
þingmenn sína og lét ekki mál þeirra fyrir borð bera. Hann var góður við alla
nábúa sína. Ekki þykir nú með minni sæmd búið en áður enda skorti eigi umsýslu
og fór ráðið fram ríkulega. Líður nú á sumarið og helgar hann leiðir og kann það
vel. Og er haustar fer hann á fjall og urðu heimtur góðar og missir hann einskis
sauðar, hvorki fyrir sína hönd né Odds. Svo ber til um haustið að Óspakur kemur
norður í Víðidal til konu þeirrar er Svala hét. Hann var þar í góðum beina. Hún
var væn kona og ung. Hún biður hann að sjá um ráð sitt með henni" hefi eg það
spurt að þú sért búmaður mikill." Hann gerir svo. Það er sagt að hvorutveggja
féllst vel í skap annað og leit hvort þeirra blíðlega til annars og talast við
þar til er hann fréttir hver fyrir kosti hennar skuli ráða. Hún segir: " Öngan
mann á eg skyldara en Þórarin Laxdælagoða hinn spaka." Hann var son Óspaks
Höskuldssonar Kolssonar en móðir hans var Þorgerður dóttir Egils
Skalla-Grímssonar Kveldúlfssonar. Síðan fór hann og hitti Þórarin og var þar vel
við honum tekið. Hann hefir uppi mál sitt við Þórarin. Þórarinn segir: " Ekki
kann eg að girnast mægis þíns. Eru margar umræður á hag þínum og er það ekki
mitt ráð. Sé eg og að ekki má í tveim höndum hafa við þig. Verður annaðhvort að
taka umboð hennar og láta hana fara hingað eða hitt ella að þið munuð gera sem
ykkur líkar. Nú vil eg mér öngu af skipta og kalla eg það mitt ráð." Óspakur fer
nú í burt og hittir Svölu og segir henni svo búið og gera þau nú ráð sín og
fastnar hún sig sjálf honum. Síðan var gert brúðlaup þeirra og fer hún heim á
Mel og á hún þar hjá. Nú líður veturinn og er vorar kemur Oddur út í Hrútafjörð.
Honum hafði vel farist og orðið gott til fjár. Hann kom heim og lítur yfir
eignir sínar og þótti vel varðveist hafa og var allkátur. Og líður nú á sumarið.
Það var eitt sinn að Oddur mælti að vel mundi fallið að hann seldi honum goðorð
sitt. Óspakur segir: " Já," segir hann," þar er sá hlutur er eg er fús laust að
láta og var eg ekki til fær með að fara þótt eg hafi með farið." Oddur segir: "
Hitt heyri eg að þér hafi vel til tekist og liðmannlega," segir hann. Óspakur
segir: " Það ætla eg þó tíðast að selja goðorð af hendi á lögmótum eða helguðum
leiðum eða þingum." Oddur kvað það vel fallið. Líður nú á sumarið. Og
leiðarmorguninn er Oddur vaknar litast hann um og sér fátt manna í skálanum og
spratt upp skjótt. Var Óspakur þá á burtu og mart manna með honum. Oddi þótti
það kynlegt og ræðir þó fátt um og býr sig og nokkurir menn með honum og fóru
til leiðarinnar. Og er þeir komu þar var mart manna og voru þá mjög í burt búnir
og var þá helguð leiðin. Oddi þykir verr þessi tiltekja. Fara menn heim síðan og
líða nú nokkurir dagar. Nú gerist fátt með þeim. Virðir Oddur svo sem Óspakur
vilji áhald nokkuð veita hans sæmd og gera sig að meira manni en honum sómi og
þykir hann eigi launa sér með réttu mikið yfirlæti. Það var einn dag er Oddur
sat yfir mat og Óspakur gegnt honum. Og er minnst var von hleypur Oddur undan
borði og hefir öxi í hendi og að honum Óspaki og biður hann gera annaðhvort,
rétta fram höndina og selja honum goðorð sitt. Óspakur segir: " Þegar er þér er
alhugað að taka við þá skaltu hafa goðorð þitt þótt þú leitir eigi með heitun
eftir og annað væri sannlegra fyrir mitt starf," segir hann og rétti fram
höndina og seldi honum goðorðið. Oddur segir: " Svo mun eg virða sem haft hafir
þú þvílíkan sómann að ærið sé goldið fyrir starfið." Nú þykir mjög sinn veg
hvorum þeirra. Verður nú ekki af búsumsýslu og lætur Oddur eigi sem hann viti.
Það var einn dag er Óspakur býr sig til brottferðar, bindur klyfjar sínar og fer
á burt og kona hans og hitta ekki Odd, fara á Svölustaði og búa þar. Oddur lætur
sem ekki sé í orðið. Það er að segja um haustið er menn fóru á fjall af Mel að
mjög skaut í tvö horn um heimtur Odds sem verið hafði. Honum var vant nú sex
tiga geldinga, þeirra er bestir voru. Er nú leitað um fjöll. Kynlegt þótti
mönnum þetta því að Oddur var fésælli hverjum manni. Voru þá ýmsar getur á hvort
gengið mundu hafa til annarra héraða eða farist í snævum eða mundi vera af
mannavöldum. Nú dofnar yfir um síðir og var mart um rætt hve gegna mundi. En þó
vantar Odd ekki sláturfé. Hann er hljóður jafnan um veturinn. Vali frændi hans
frétti hví það sætti er hann var svo óglaður" hvort þykir þér mikið fjárhvarfið?
En eigi ertu mikill borði ef þig hryggir það." Oddur segir: " Eigi hryggir mig
það. Hitt þykir mér verra er eg veit eigi hver stolið hefir." Vali segir: "
Þykir þér brýnt fyrir liggja eða hvar horfir þú á?" " Ekki er því að leyna,"
segir Oddur," þar er Óspakur er." Vali segir: " Ferst nú vinátta ykkur nokkuð
þaðan er þú settir hann fyrir fé þitt." Oddur segir: " Það hefir verið glæræði
en þó hefir nú betur gefist." Vali segir: " Margra manna mál var það að það
þótti kynlegt. En á þá leið er nú," segir Vali," að vér vildum að þú snerir eigi
svo skjótt málinu til áfalls honum. Er það helst við orði manna að gylfrum gangi
vináttan. Nú skulum við kaupa saman," segir Vali," að þú skalt mig ráða láta
enda skal eg vís verða hvort hann hefir stolið sauðum eða eigi." Oddur segir: "
Hversu máttu það vita?" Vali segir: " Eg á að heimta varning víða og mun eg fara
um héraðið og sækja heim Óspak," segir hann. Oddur segir: " Far þú sem þér líkar
og er þetta ekki svo margra að gera. En meiri von að eigi verði góð ráðin." Nú
kaupa þeir þessu saman. Býst Vali nú til ferðar út um héruð, Vatnsdal og
Langadal og þykir öllum mikið veitt í hans komu. Hann kemur á einu kveldi til
Óspaks og tekur hann vel við honum. Óspakur er allkátur. Vali fer þaðan um
daginn. Óspakur leiðir hann úr garði og spyr að Oddi og hans ráði. Vali kvað
gott hans ráð. Óspakur lét vel yfir Oddi og kvað hann mikinn rausnarmann vera"
eða hversu er það, er hann fyrir sköðum orðinn í vetur?" Vali kvað svo vera. "
Hverjar getur eru þar á?" segir Óspakur," Oddur er þó fésæll maður vanur að
vera." Vali segir: " Nokkuð er það á ýmsum tungum. Sumir ætla að í foruð muni
hafa gengið, sumir ætla að reknir munu hafa verið til annarra héraða en sumir
ætla af manna völdum muni vera." " Mikið er orðið bragðið," segir Óspakur. "
Já," segir Vali," mikið er og illt. En margar getur eru á um þetta mál." " Það
er von," segir Óspakur. " Á þá leið er," segir Vali," er þó höfum við um þetta
rætt, þá er því ekki að leyna að það vilja sumir menn ekki kalla óvænt að nokkuð
muni af þínum völdum. Minnast menn á það allt saman er þið Oddur skilduð stutt
og það er hvarfið varð litlu síðar." Óspakur segir: " Eigi varði mig að þú
mundir þetta mæla og ef eigi værum við svo miklir vinir þá mundi eg þessa máls
sárlega hefna." Vali segir: " Eigi þarftu þessa að dylja, Óspakur, því að meiri
von er að eigi beri af þér fyrir því að eg hefi séð yfir ráð þitt og kann eg það
að sjá að miklu hefir þú meiri tilbrigði um aðföng en líklegt er." " Eigi mun að
því gefast," segir Óspakur," og eigi veit eg hvað fjandskaparmenn vorir munu
tala er slíkt tala vinir vorir." " Já," segir Vali," þetta er ekki af fjandskap
mælt af minni hendi fyrir því að eg hefi við þig einn talað. Nú er þú gerir sem
eg vil og gengur við þá mun þér eigi þungt falla fyrir því að eg mun setja ráð
til þessa. Eg hefi selt varning minn víða um hérað og mun eg segja að þér hafið
við tekið og keypt með sláturfé og mun það engi maður gruna. Og svo mun eg til
haga að þér skal engi svívirðing að verða ef þú hlýðir ráðum mínum." Óspakur
kveðst eigi mundu við ganga. " Þá mun fara verr," segir Vali og skiljast þeir.
Fer Vali heim. Oddur spyr hvers hann varð af vís. En Vali varð fár um. " Já,"
sagði Oddur," nú þarf eigi við að dyljast. Mundir þú dylja ef föng væru á og
veit eg það að Óspakur hefir stolið." Og er nú kyrrt um veturinn og er vorar og
stefnudagar komu þá fer Oddur með hinn tuttuganda mann uns hann kemur skammt frá
bæ þeim er Óspakur býr á. Þá mælti Vali: " Nú skuluð þér Oddur hér láta niður
taka hesta yðra og æja. En eg mun til húss ríða og hitta Óspak og vita ef hann
vill sættast. Þarf þá eigi málið fram að hafa og virðir þú til þess fornt
vinfengi yðart." " Ekki veit eg hversu skylt þetta er," segir Oddur. Vali fer
þegar og kemur á Svölustaði. Þar var ekki manna úti. Opnar stóðu dyrnar og
gengur Vali inn og var myrkt í anddyrinu, finnur eigi fyrr en maður hleypur að
honum og rekur öxi milli herða honum. Það var Óspakur. Vali mælti: " Þú ert
ógæfumaður mikill, veitt mér áverka, saklausum manni. Far í burt og forða þér.
Hér stendur þér bani fyrir ef þú bíður hér. Oddur er skammt frá garði og vill
drepa þig. Forða þér og send konu þína á fund Odds og segi hún honum að við séum
menn sáttir og sé eg farinn að fjárreiðum mínum út um héruð." Þá mælti Óspakur:
" Þetta hefir hið versta verk orðið. Oddi hefði eg þetta ætlað." En þó sendi
hann konu sína til fundar við Odd og sagði hún honum þá Vala og Óspak menn sátta
og það að Óspakur hafði gengið við málinu og lagið allt á hans vald" og bað að
þú skyldir aftur hverfa." Oddur gerir svo og ríður heim á Mel og trúir þessu sem
honum var sagt. Annan dag eftir sáu þeir að menn mjög margir fóru þar að garði á
Mel. Gengur Oddur út í mót þeim og sér hvers efni í eru. Þar fóru menn með lík
Vala. Nú kemur upp allt málið og verður Oddur var við. Hann unir við svo illa að
stóru bar, hefir setið hjá garði en fóstbróðir hans drepinn. Liggur hann undir
ámæli af mörgum manni. Óspakur er horfinn og spyrst ekki til hans. Oddur býr
málið til þings og kvaddi heiman níu búa. En það var þar tíðinda að búinn einn
andast úr kvöðinni en Oddur kveður annan í staðinn. Fara nú síðan til þings og
er sú virðing manna á sem ærin nauðsyn héldi honum til að halda fram máli eftir
fóstbróður sinn. Oddur tjaldar búð sína og hefir mart manna með sér. Líður fram
að dómum. Gengur Oddur að dómi og hefir fram málið og er hann býður til varna þá
sátu þeir skammt í frá með flokka sína, Styrmir og Þórarinn. Þá mælti Styrmir
til Þórarins: " Heyrir þú nú hvað fram fer um málið Óspaks?" " Heyri eg," segir
hann. " Já," segir hann Styrmir," viltu nokkur svör veita fyrir Óspak?" " Nei,"
segir Þórarinn," öngu mun eg mér þar af skipta og er Oddi vorkunn og full
nauðsyn að mæla eftir slíkan mann. En eg hygg Óspak eigi góðan mann." " Já,"
segir Styrmir," eigi er maðurinn góður, en þó er yður enn nokkur vandi á við
hann." " Já," segir Þórarinn," ekki hirði eg um það." Styrmir segir: " Á hitt
máttu líta að vort vandræði mun verða ef hann verður sekur og er þetta bótamál
því að báðir megum við sjá vörn í málinu að hann hefir rangt til búið og kvatt
þar búa heiman úr héraði í stað þess er andaðist en hann átti það á þingi að
gera og eru spjöll á málinu." Þórarinn segir: " Fyrir löngu sá eg það en svo
mikil þykir mér nauðsyn á um málið Odds að eg veit eigi hvort eg nenni að vera í
mót honum. " Styrmir segir: " Til þín þykir mér mest koma málið og svívirðing er
þér í þessu ef þú sérð brýna vörn en fram sé haft málið. Og er það mála sannast
að eigi skiptir þótt Oddur viti að fleiri eru enn nokkurs verðir norður þar en
hann einn. Treður hann oss undir fótum og vora menn og er hans eins getið.
Dregur hann af því þingmenn sína og situr yfir metorðum vorum" og sprettur upp
og gengur að dómum og mælti: " Hér eru þeir menn er svara munu málinu fyrir
Óspak og hefir þú rangt til búið og eru spjöll á máli. Eru nú tveir kostir til,
annaðhvort að þú látir lokna niður málið þar sem nú er komið eða vér munum hafa
fram vörnina og njóta þess er vér kunnum nokkuð heldur í lögmálinu" og segir
honum hver á voru spjöllin. Oddur verður nú fár um og þykir nú í óvæn efni komið
og gengur á burt og heim til búðar. Og í búðasundunum gengur maður einn í mót
þeim, gamall og hrumur, og hafði kápu svarta og ein ermur á, bugstaf í hendi og
broddur í. Hann kvaddi Odd fyrri og mælti: " Skjót urðu málin þín enn og
skörugleg og er þér eigi einn hluturinn snærilega gefinn er svo eru allir, eða
hvort er hann sekur eða eigi Óspakur." Oddur segir: " Sekur sem hann mun." "
Sekur sem hann mun? Hvað er til efs um það? Hafa mundi hann sakir til. Drap hann
eigi fóstbróður þinn, Vala, og stal fyrst frá þér?" Oddur segir: " Engi dylur
þess en spjöll voru á málinu og var rangt til búið. " Ófeigur segir: " Hví mundu
spjöll á máli þínu? Eigi er ólíklegt. En vera kann að þér sé meir lagið til
handa farar og fésnúður en lögkæni og hefnir þér dul þín er þú þóttist þér einn
ærinn og leitaðir ekki eftir við aðra menn. Vissi eg að þú hafðir rangt til búið
málið en þú þóttist of góður mig að spyrja en eg vissi að þú mundir óvirðing af
hljóta. Hefir þú hvern mann annan meira virt en mig." Oddur segir: " Nú mun þér
að óskum ganga." Ófeigur spyr: " Hversu mundi ef eg vildi nokkuð enn að gera með
þér? Munuð þér spara féð ef nokkuð vildi leiðréttast?" Hann segir: " Ekki mundi
eg féið þar til spara ef eg fengi eigi slíka svívirðing af sem á horfist. En
kynlegt þykir mér ef þú leiðréttir því að af þér hefi eg aldregi gagn fengið. "
Ófeigur segir: " Til máttu hætta ef þú vilt um nokkuð féð. Næsta sperði eg þig
ekki til að fá svo mikla óvirðing af sem á horfist, eða hvar var þá komið málinu
er þú skildist við?" Hann segir honum að vörnin fór eigi fram" er vér gengum
burt frá dóminum." Ófeigur segir: " Það dugir þá helst að er þú gerðir óvitandi
og sú ein var hjálp í málinu." Nú gengur Oddur heim til búðar en Ófeigur fer upp
til dómanna og gengur hjá dóminum Norðlendinga og spyr hvað þar færi fram en
honum var sagt að sum mál voru dæmd, sum búin til reifingar. Ófeigur segir: "
Munuð þér leyfa mér að ganga í dóminn?" Það var honum veitt og settist hann
niður og mælti: " Hvað fer fram um málið Odds? Hvort er Óspakur sekur?" Þeir
svöruðu og sögðu að hann var eigi sekur. Ófeigur spurði: " Hví gegnir það? Þóttu
eigi sakir til vera? Drap hann eigi Vala en stal áður?" Þeir svöruðu: " Engi
þrætir þess og eigi er af því svo orðið að mönnum þyki þannig betur heldur voru
spjöll á málinu og var rangt til búið." Ófeigur segir: " Hvað spjöllum var það
er meira er vert en sakir þessar? Hvort hafið þér unnið eiðana?" Þeir sögðu að
unnir væru. " Svo mun vera, eða hversu unnuð þér eiðana? Eigi svona, að" eg vinn
eið að bók sem eg veit réttast og sannast og helst að lögum"? Svo munuð þér mælt
hafa, eða hvað er sannara eða réttara en dæma hinn versta mann útlaga og án
allri björg þann er til þess hefir gert? En" helst að lögum," svo munuð þér mælt
hafa. Það bagir helst nokkuð við. En hyggið að hvort meira er vert, þetta eitt
orðið er að fellur eiðstafnum eða hin tvö. En svo mundi mér sýnast sem ráðlegra
væri að taka þann kostinn er bæði væri að vel sæmdi fyrir guði og mönnum. En þá
er það sýnst ef þér gerið svo að vinna þá eiðana er góðir eru og dæma þar eftir
þeim áfallið er til þess hefir gert. En það er ábyrgð að dæma þá eigi útlæga er
dæmingar eru verðir og munu menn það vel ræma fyrir yður. Vil eg gefa hverjum
yðrum eyri silfurs er í dómi situr en hálfa mörk þeim er reifir, fyrir því að
slík eru mest nauðsynjamál að eigi gangi illmenni þau yfir er drepið hafa
saklausa menn og sannreyndur er að þjófskap. En þótt hér verði nokkur umræða þá
mun eg fyrir því sitja." Svo fær hann um talað að þeir heita honum að dæma málið
ef Oddur kemur til. Nú er eftir Oddi sent og kemur hann til dómsins en þá voru
flokkar á burt farnir og heim til búða og grunaði öngan mann um þetta. Þeir
halda málinu fram og gera Óspak sekan og fara heim til búða. Og líður af nóttin
og um morguninn ganga þeir til Lögbergs og stendur Oddur upp og mælti: " Sá
maður varð sekur í nótt í Norðlendingadómi er Óspakur heitir" og segir til
sektarmarka á honum og fór um það skörulegum orðum. Nú þykir mönnum undarlega
skipast hafa. Tekur hann til orða Styrmir og mælti: " Heyrir þú, Þórarinn, hvað
mælt er?" Hann segir: " Heyri eg." Styrmir segir: " Nú erum vér við brögð komnir
og hafa hér nokkurir snotrir menn um vélt með honum." " Svo er það," segir
Þórarinn," og er þó nokkur í eiðhjálpin." " Hver er sú?" segir hann Styrmir.
Þórarinn segir: " Þeir hafa borið fé í dóm og er það sök við þá er gert hafa og
til hafa fengið." Styrmir segir: " Þá er vænt um ef vér skulum réttast." " Það
mun ekki svo brátt. Líða munu þessir tólf mánuðir áður. Er nú ráð að hitta vini
sína og frændur" og ganga heim til búða. Og heimtast á hjal þessir menn. Þar var
einn Styrmir, annar Þórarinn, þriðji Hermundur, fjórði Járnskeggi frá Þverá, son
Einars Eyjólfssonar, fimmti Skegg-Broddi austan úr Vopnafirði, sétti Gellir
Þorkelsson frá Helgafelli, sjöundi Egill frá Borg, Skúlason, átti Þorgeir
Halldóruson úr Laugardal. Þessir átta menn ganga á tal og voru tengdir allra á
milli, frændsemi eða mægðir. Þeir gera nú ráð sitt með fortölum og áeggjan
þeirra Styrmis og Þórarins og sögu þeirri er þeir létu að eigi væri sýnt að sú
févonin mundi fyrir er jafnmikil mundi vera sem komast að auðnum Odds. Þeir voru
sumir í því máli er félitlir voru og þóttust þurfa fjárins. Sumir þeir er þó
vildu féið, þótt mikið ættu áður, en þótti sökin brýn er fé Odds hefir til
farið. Lúka svo málinu að þeir ganga í band höfðingjarnir að veitast svo að hér
skyldi fyrir koma annaðhvort sektir eða sjálfdæmi. Þessu er leynt á því þingi og
fara menn heim af þingi og hefir Oddur af virðing málunum. Og líða misserin. Nú
ríður Oddur oft til laugar og hittir föður sinn og batnar frændsemin með þeim.
Og um vorið eitt sinn er þeir feðgar fundust mælti Ófeigur: " Hvað hefir þú
tíðinda spurt Oddur?" Hann svarar: " Ekki hefi eg frétt." " Spurt hefi eg,"
segir Ófeigur," að þeir Styrmir og Þórarinn safna liði og ætla hingað stefnuför
á hendur þér um það er fé þitt fór í dóm fyrra sumar." Oddur segir: " Ekki þykir
mér ofurefli að ganga í mót þeim báðum." Ófeigur svarar: " Meira mun þér á þykja
liggja. Margir eru í málinu vafðir með þeim," og nefndi mennina. Oddur þagnaði.
Ófeigur spurði: " Hvert er nú ráðið til?" Oddur segir: " Fara til þings og
krefja höfðingja liðs og gefa þeim fé til." Ófeigur svarar: " Ekki sýnist mér
það ráð. Mun þar engi til verða að veita þér í mót þessum höfðingjum og engi
hefir og föng til. Sýnist mér ráð til annað að þú búir skip þitt, það er þér vel
hent. Búst um þingið og halt í burt, leita til annarra landa. En það máttu að
láta koma í hendur mér fé nokkuð ef þér þykir það eigi verr komið en hitt er
þeir taka." Oddur segir: " Eg ætla að þú munt við taka nokkuru fé. Nú ætla eg
það skárra að þú hafir." Þeir skilja nú. Fara þeir stefnuför, Styrmir og
Þórarinn, og verður þar engi saga um. Fóru mál þau til alþingis. Oddur býr sig
til utanfarar en þeir ríða norðan höfðingjarnir og er Ófeigur í þingför með
Styrmi og Þórarni. Þeir Hermundur hittast nú með flokka sína á Bláskógaheiði og
þar koma til móts við þá Egill og Gellir. Fara svo suður um heiðina. Þeir ríða
austan úr fjörðum og hittast, þeir Skegg-Broddi og Járnskeggi og Þorgeir
Halldóruson. Við Reyðarmúla hittast nú allir flokkarnir á völlum fyrir ofan
búðir og ríða þeir allir saman á þingið og er hér nú mjög tíðrætt um mál þessi.
Hyggja nú allir að Oddur mun vera fyrir lagður er allir höfðingjar þeysast á
hendur honum og hörmuðu það margir er Oddur var svo fyrir lagður. Einn dag um
þingið er á leið gengur Ófeigur frá búð og kemur til Mýramannabúðar og var hann
Egill úti í virkinu og talar við mann einn. Ófeigur beið þess og er hann vill
snúa inn, Egill, í búðina, tekur Ófeigur í skikkju hans og mælti: " Heill þú
Egill." Hann tók kveðju hans. " Eg vil að þú settist niður og ræðumst við."
Egill segir: " Ekki þurfum við að ræðast við. Þú munt tala vilja málið Odds
sonar þíns. En þú þarft ekki við mig um það að ræða. Miklu er það fargað meir
áður og eru þar aðrir meir fyrir því en eg, þeir Hermundur og Styrmir." Ófeigur
segir: " Mart fæ eg mér annað til skemmtanar og tals en ræða um málið Odds.
Þykir mér gott að tala við þig." Egill segir: " Eigi skal synja þér tals," og
settist niður. Ófeigur mælti: " Ertu búmaður Egill?" " Svo er," segir hann. "
Býrð þú á Borg í Borgarfirði?" segir Ófeigur. " Þar bý eg," segir Egill. Ófeigur
mælti: " Vel er þér farið að frásögn," segir Ófeigur," að þú sért mikilmenni og
garpur og góður af fénu. En mæla það sumir menn að við séum nokkuð skaplíkir,
hvortveggi maður ekki fémikill en þykir gott að veita vinum sínum." Egill mælti:
" Vel þætti mér að eg væri þér líkur en þar sem þú ræðir að eg sé ekki fémikill
þar hyggjum vér nú brátt til annars, eða hve fémikill maður er Oddur? Þú munt
gjörla vita." Ófeigur segir: " Sagðir þú að við þyrftum ekki þar um að ræða en
kunnigt er mér um fé hans og eigi mun þar meira frá sagt en er, eða er þér
nokkur forvitni á hve mikið þú munt hljóta af fénu?" Egill segir: " Þar er mér
allmikil forvitni á og ertu góður karl." " Það ætla eg," segir Ófeigur," að þú
munt hljóta hinn sextánda hlut úr Melslandi." Egill mælti: " Ekki þykir mér hann
þá svo auðigur sem þú sagðir." Ófeigur segir: " Ekki er það. Aldregi skortir
hann auð. Þetta muntu af hljóta fénu. Hafið þér eigi svo mælt að þér skylduð
hafa helming fjárins er þér bjugguð málið til en fjórðungsmenn hálft er sektarfé
eiga taka að lögum? Þá telst mér sem þú munir eiga hinn sextánda hlut í
Melslandi ef þér eruð átta. Eða var þér þess von að Oddur muni sitja fyrir gemsi
yðrum er þér farið af þingi? Hann mun nú vera í hafi með allt sitt nema landið
er eftir og væntir mig að knörrinn skríði eigi að síður undir honum þótt þér
hafið með meirum fádæmum að farið en dæmi finnist til. Gat hann þess ef hann
kæmi á Borgarfjörð að eigi væri alllöng sævargata til Borgar og hann mundi hitta
bæ þinn. Svo og ef hann kæmi á Breiðafjörð að hann mundi finna bæinn Gellis að
Helgafelli. Og ef hann kemur norður að kom honum í hug að eigi væri langt til
Þverár ef hann kæmi í Eyjafjörð. Og ef hann kæmi í Vopnafjörð kvaðst hann hitta
mundu bæinn að Hofi. Væntir mig að hann mun vel kominn í öðrum löndum. Þótt þér
hafið sýnt yður í ójafnaði mun yður fara að hæfilega. Þér munuð hafa fé ekki en
líklegt að þér munuð hljóta af óvirðing." Egill segir: " Þetta mun vera satt, að
Oddur mun hafa ráð fyrir sér, en sá er einn maðurinn í málinu er eg ann hins
versta hlutarins af þar sem er Hermundur af Gilsbakka. Illa hefir lengi með
okkur verið." Og er þeir talast við þá lætur hann Ófeigur síga niður undan
kápunni fésjóð og rennir hann augum til Egill og finnur hann það Ófeigur og
kippir hann undir skikkjuna og mælti hann þá Ófeigur: " Hví er sem þú verðir
utan veggjar við hjalið?" Hann segir: " Ekki er það." " Nei," segir hann
Ófeigur," það er. Og nú er vel að þú sérð hvers þér missið í fénu" vindur upp
sjóðnum og hellir silfrinu í kné honum og hefir í höndina og tjáir fyrir honum"
og hér eru nú tvö hundruð silfurs er eg vil að þú hafir til þess að gangir eigi
í mót málinu því að þér einum ann eg góðs hlutar af þeim sem hér eiga hlut í. En
eg veit að þú ert svo vitur maður að þú munt sjá kunna að þér er betra að þiggja
sæmdarhlut en hafa alls ekki af sem aðrir munu." Egill segir: " Það ætla eg að
þú sért hinn versti karl. Ætlar þú að eg muni ganga á eiða mína við fégjafir
þínar? " Ófeigur segir: " Eigi beiði eg þess að þú haldir eigi eiða þína. Hafið
þér eigi svo mælt að annaðhvort skuluð þér fyrir hafa sektir eða sjálfdæmi? Nú
mætti svo vera að svo kæmi málinu Odds að oss frændum væri þess af unnt að
bandamenn tækju sjálfdæmi og ef sjálfdæmið verður yður selt, enda beri svo til
að þú verðir um að gera, þá hefir þú þess eigi svarið hve mikið þú skyldir gera
eða hve lítið. Nú mættir þú svo stilla að það væri sómi er þú gerðir og heldur
þú þá svardaga þína enda hefir þú af mér þökkina." Egill segir: " Allslægur karl
ertu. Sé eg að svo má vera sem þú segir en eigi ber eg þrek til einn að ganga í
mót þessum öllum." Ófeigur segir: " Hversu mun þá ef eg fæ annan til að koma í
málið með þér? Viltu þá til ráða?" Egill segir: " Nær mun þá fara." Ófeigur
segir: " Láttu svo sem eg eigi allra kost en öllum unni eg ills hlutar af nema
þér." Egill segir: " Tveir eru til. Annar Hermundur, hann er mér næst en þó mun
eg hann eigi til kjósa. En annar er Gellir Þorkelsson, hann mun eg til kjósa."
Ófeigur segir: " Þá er vel. Nú mun eg hitta hann en eg mun segja þér hver
skilnaðurinn verður en féið sé hér eftir." " Láttu svo vera," segir Egill.
Skilja þeir að því. Ófeigur gengur til búðar Gellis og heimti hann út. Hann var
maður lítillátur, gengur hann út og heilsar Ófeigur honum og kveðst vilja tala
við hann. Gellir segir: " Vita þykist eg að þú munt ræða vilja um málið Odds." "
Já," kvað hann Ófeigur," mart þykir mér nú skemmtilegra að ræða en um málið
Odds. Var það teygilegra en nú gerist. Er það gaman mitt helst að tala við vitra
menn. Er mér það sagt að þú sért vitur maður," segir hann. Gellir segir: " Eg
vil eigi synja þér viðtals, Ófeigur." Setjast þeir þá niður. Ófeigur mælti: "
Hvað er þeirra manna vestur þar er þér þyki vænst til höfðingja í héruðum?"
Gellir segir: " Þar er gott mannval. Þar tel eg fyrst sonu Snorra goða, eða
synir Þorgils Arasonar, eða þeir Eyrarmenn, synir Steinþórs." " Já," sagði
Ófeigur," vel er til sagt, eða hvað er kvenna þeirra er þér þyki bestur kostur
í?" Gellir segir: " Þar leikur á hinu sama að eg tek þar til dætur Snorra goða
eða Þorgils Arasonar eða Steinþórs. Þær eru konur með virðingu mestri." Ófeigur
segir: " Áttu nokkurar dætur?" " Á eg," sagði hann. " Eru þær giftar?" " Nei,"
segir hann. " Hví sætir það?" segir Ófeigur. " Því," kvað hann Gellir," að eigi
hafa þeir menn til orðið er bæði séu vel ættaðir og fémiklir og hefðu staðfestur
góðar en eg er ekki fémikill maður þær heiman að gera, og mun eg nú eigi ávallt
láta spyrjast. Hvað er þeirra manna norður þar er þér þykja vænstir til
höfðingja?" " Já," kvað hann Ófeigur," þar er gott mannval. Þar tek eg fyrst til
Einar Járnskeggjason og Hall son Styrmis frá Ásgeirsá. Mæla menn það að Oddur
son minn væri með þeim mönnum að telja er heldur voru með hinum stærrum mönnum,
og koma skal nú erindinu er Oddur bauð ef eg hitti þig að hann vill biðja
Ragnheiðar, dóttur þinnar, og eru hér nú fjögur hundruð silfurs er hann lét að
vera skyldi hennar heimanfylgja. Hygg að hver þér býður svo annar að hann geri
sjálfur heiman konuna til handa sér, slíkur maðurinn, og það lét hann fylgja að
hann mundi það aldrei forverkum gera meðan þið lifðuð báðir." Gellir segir: "
Verið mundi það hafa að eg mundi eigi synja honum konunnar. En þó enn að svo
búnu þá ætla eg að ekki verði af því meðan það mál vofir yfir sem nú er mjög
tíðrætt." Ófeigur segir: " Getur þú vitleysu þessarar er einskis er verð?"
Gellir segir: " Eigi þykir mér ráðið hvort að því verður. En ekki hefi eg þessa
svo fús verið. Meir hefi eg gert að bæn og vilja annarra." Ófeigur segir: "
Vorkunn er á við þig er þú ert félítill að þú ætlir þér til hæginda
fjárupptökuna." " Já," segir hann Gellir," til þess ætla menn." Ófeigur segir: "
Forvitni mun þér á hve mikið þú munt af hljóta fénu." " Mikil forvitni er mér
á," segir Gellir," og seg mér. " Ófeigur segir: " Þér átta munuð hljóta hálft
Melsland og mun eigi til meiri gæða koma. En meiri von að Oddur sé í hafi og mun
hann vel kominn í öðrum löndum þótt þér farið með ósóma yðrum." Gellir segir: "
Þá eru brögð í og kann vera að satt sé og er það eigi illa í sumu lagi," segir
hann. Ófeigur mælti: " Gat hann þess að eigi væri örvænt að hann hitti bæ þinn
ef hann kæmi á Breiðafjörð og væri eigi tilgengilegt er þú kæmir heim." Gellir
segir: " Ekki uggi eg það," segir hann. Ófeigur segir: " Nú máttu sjá hversu
þessu máli er komið, að þetta horfir eigi til virðingar né fjár. En í öðru lagi
þetta sem eg hefi rætt, málið Odds, vildi eg að þú tækir við fénu og litir á
málið og sæir hversu ólíkur hluturinn er, þinn eða þeirra annarra er í eru
málinu. Er og að segja þér að aldrei verður þér féfátt meðan þið lifið báðir en
eiga hinn virðulegasta máginn en leggja ekki til sjálfur," segir hann. Gellir
segir: " Sannlegt er það er þú segir og sé eg að eigi mun fjarri því ganga sem
þú mælir. En aldrei hefi eg að því kenndur verið að vera svikari. Hefi eg svarið
eiða bandamönnum að hér skal ekki fyrir koma nema sektir eða sjálfdæmi," kvað
hann. Ófeigur segir: " Eigi beiði eg þess að þú haldir eigi eiða þína. En verða
má svo að undir þig komi málið og hefðum vér frændur það að ráði að taka þann
kostinn að selja yður sjálfdæmi og vera má svo að eigi séuð þér svo bölfengnir
að láta oss eigi því ná að gjalda féin upp og verði maðurinn eigi sekur. En ef
svo verður og komi undir þig málið þá máttu eigi gera ósóma og heldur þú þá
eiðana en sýnir drengskap og hefir þá þetta féið og ger sóma til dóttur þinnar."
Gellir segir: " Vitur maður ertu en eigi hefi eg föng á að ganga einn í mót þeim
öllum er í eru málinu þótt mér væri hugur á." Ófeigur segir: " Hversu mundi ef
eg kæmi öðrum manni í málið?" " Þá mun nær leggja," segir Gellir. " Hvern kýst
þú til?" segir Ófeigur," láttu sem eg eigi allra völ." " Egil mundi eg helst til
kjósa. " Ófeigur segir: " Það er mikið er þú kýst þann manninn til er verstur er
í máli þessu og eigi hirðir hvað til fjárins vinnur. En er hann svo vitur að
skilja mun hann að það er ráðlegra að hafa nokkurn sóma en öngan." Gellir segir:
" Til mun eg ráða ef þú kemur honum í málið," kvað hann. Ófeigur segir: " Nú mun
eg ganga í burt og hitta Egil og ef eg fæ af honum þá skuluð þið talast við um
málið hjá kirkju. Flokkar ykkrir standast nær. Mun og öngum undarlegt þykja þótt
ykkur sé tíðrætt. Gerið þá ráð með ykkur." Nú skiljast þeir og hittir hann Egil
og fer þetta mál svo sem Ófeigur stefndi til. Annan dag eftir gekk Ófeigur yfir
brú og hittir frændur sína Skarðamenn og biður að þeir gangi með honum til
Lögbergs og svo gera þeir. Og er menn höfðu mælt málum sínum þá stendur Ófeigur
upp og mælti: " Ekki hefi eg mart rætt um málið Odds sonar míns. En nú vil eg
leita eftir ef nokkuð skal sættum koma fyrir." Hermundur segir: " Alls ekki skal
á sættast," segir hann. Ófeigur mælti: " Þá er stutt um. En hvort skulu
frændurnir kost eiga að kjósa um hvort fyrir skulu koma sektir eða sjálfdæmi?"
Hermundur segir: " Þess skuluð þér kost eiga því að það eitt mun sjálfdæmið er
eigi mun undir hvort er eða sektirnar. " Ófeigur segir: " Hvort skulu frændur þá
eiga kost að kjósa af yðru liði þá er þeir vilja, eða skuluð þér allir gera þótt
það sé ótíðara?" Hermundur segir: " Þess skuluð þér kost eiga að kjósa til þá er
þér viljið. Eigi þykir oss undir hverjir eru af voru liði. " Ófeigur segir: " Þá
er hóf á og mun það vort ráð heldur að kjósa að hann sé eigi sekur ger og munu
menn verða til handsala, þeir sem þér viljið. En þér handsalið niðurfall að
sökum. En eg mun kjósa menn af yðru liði, þá er mér sýnist, einn eða tvo eða
fleiri." Hermundur segir: " Láttu svo vera." Þórarinn spaki segir: " Játum því
einu í dag er vér iðrumst eigi á morgun." Hermundur segir: " Þessu munum vér
játa." " Göngum nú til handsala," segir Ófeigur, og svo var gert og handsöluðu
þeir niðurfall að sökum en hann fésátt slíka sem þeir vilja gert hafa er hann
kjöri til. Og nú mælti Ófeigur: " Göngum nú upp á völlu og mun eg þar til kjósa
þá er mér sýnist." Þeir gera svo. Drífur upp þangað á völluna mikill mannfjöldi.
Þeir fóru báðir saman Gellir og Egill með flokka sína og komu upp á völlu. Þá
mælti Ófeigur: " Setjist þér nú niður, bandamenn, í hring og mun eg ganga fyrir
yður og kjósa þá til míns máls er mér sýnist" og þeir gera svo. Hann gengur að
Styrmi og lyftir aftur kápuhettinum á herðarnar og stóð á knjám og mælti: "
Öllum mun það líklegt þykja að eg muni þig til kjósa til míns máls, er eg er
þinn þingmaður og gefið þér góðar gjafir, og væri það líklegt að því máli mundi
þykja vel komið er þú gerðir. En engi hefir þó jafnæstur að farið og öllum
upphöfum valdið um þetta mál, að það félli þyngra en léttara Oddi syni mínum og
kýs eg þig frá. Þar situr þú, Þórarinn, og er eigi það þar að, að þér sé vitfátt
að gera um málið. En allt vit þitt hefir þú til þess lagt að þetta mál félli
þyngra en áður Oddi syni mínum og kýs eg þig frá. Þá situr þú, Hermundur,
höfðingi mikill." Hann yppist við mjög og ætlaði að hann mundi hann til kjósa. "
Það er víst nú," segir Ófeigur," að þig hefir ekki til haldið nema fégirni og
ranglæti og ójafnaður. Engi hefir og jafnóður að verið sem þú. Skortir þig og
eigi féið og hefir þú dregist til fyrir ágirni sakir. Nú kýs eg þig frá. Þar
situr þú, Járnskeggi. Það er mér sagt að þú létir bera merki fyrir þér norður á
Vöðlaþingi sem fyrir konungum. Nú skil eg eigi hvar koma mun metnaði þínum ef þú
hefir af þessu virðing og kýs eg þig frá, og verð eg fyrir þínum hlut að sjá að
eigi geysist þú úr virðingunni. Þar situr þú, Skegg-Broddi. Hvort var satt að
Haraldur konungur mælti það að værir best til konungs fallinn á Íslandi?" Hann
segir: " Eigi veit eg það. Mart mælti Haraldur konungur það til mín er eg veit
eigi hver alhugi því fylgdi." Ófeigur segir: " Að síður mundi eg því samþykkjast
að þú værir konungur á Íslandi að eigi skaltu konungur yfir þessu máli og kýs eg
þig frá. Þar situr þú, Gellir. Þú ert kallaður góður höfðingi og réttlátur. Þó
hefir þér þetta ódrengilega orðið en vorkunn er á við þig er þú ert félítill og
það annað að Skegg-Broddi vinur þinn hefir komið í málið og nú þótt mér sé lítið
um allra mál þá mun nú verða að að snúa nokkur. Nú kýs eg þig ekki til enda ekki
frá. Þar situr þú, Þorgeir. Skamma dvöl mun eg hér eiga fyrir því að þú hefir
aldregi um það mál gert er nokkuð er undir af því að þú hefir ekki vit til." Nú
litast hann um er hann kemur fyrir Egil og þokar kápuhettinum og mælti: " Það
ætla eg að mér verði vargsins dæmi. Þeir finnast eigi fyrr að en þeir hafa etist
og þeir koma að halanum. Svo er mér og gengið fyrir marga göfga menn hér nú og
kjörið frá mínu máli en nú er sá einn eftir er öllum er kunnigt að eigi hirðir
hvað til fjárins vinnur sem Egill er. Verður nú annaðhvort að ganga aftur og
kjósa þá til er áður eru frá kosnir eða kjósa þig til er öllum er kunnigt að
eigi mun vel gefast. Nú ætla eg þó ráð að kjósa þig til." Hann spratt upp og
mælti: " Það er mjög oft að þangað vill virðingin þótt aðrir unni oss eigi.
Göngum Gellir og hyggjum að málinu." Þeir gera svo. Egill mælti: " Hvað skulum
við gera? En það ræð eg að við gerum lítið því að ekki mun tjá ef við gerum eigi
allmikið." " Þó mun fjandskapur á liggja," segir hann Gellir," eða hve mikið
skal gera?" Egill segir: " Gerum þrettán aura," kvað hann. Gellir segir: " Eigi
er eg fús að segja upp sættina." Egill segir: " Hvort viltu segja upp gerðina
eða sitja fyrir svörum?" " Nei," kvað hann Gellir," heldur vil eg segja upp
sættina en þú sit fyrir svörunum." Ganga að fram þar er þeir sátu. Hermundur
stóð upp og mælti: " Hlýðum til ósómans." Þá mælti Gellir: " Það er gerð okkur
Egils á hendur Oddi að við gerum þrettán aura." Hermundur segir: " Hvort
skildist mér rétt að þú gerðir þrettán aura hundraða?" " Nú" segir Egill." Eigi
var það nú að þú sætir á hlustinni er þú stóðst upp. Þrettán aura, þeirra aura
er engum óvesalla væri við tækir eða í gjöld mælt, baugabrot og harkagripir." Þá
segir Hermundur: " Sviknir erum vér nú." Egill segir: " Telst þú svikinn?" "
Já," kvað hann," svikinn telst eg og hefir þú svikið mig, svikarinn." Egill
segir: " Það geri eg svo að mér þyki best, að svíkja þann er öngum trúir. Þú
trúir engum manni. Eigi trúir þú vinum þínum né frændum, börnum né konu, og eigi
trúir þú sjálfum þér. Því trúir þú eigi þér að þú fórst í þoku svo mikilli að
fela fé að eigi veistu heldur en aðrir hvar það er nú komið. En þótt þér ljái nú
annars hugar og viljir þú nú féið hafa þá muntu nú eigi finna." Hermundur
svarar: " Þetta er lygi þín sem mörg önnur. Þú lýgur ávallt. Fyrra vetur bauð eg
þér úr hrakbúinu og yður sjö saman. Voruð þér þar á Gilsbakka og er þú komst
heim þá sagðir þú það að þar væru farnir þrír tigir klakahesta og etnir allir."
Egill segir: " Enginn mun meira segja frá vanhöldum þínum en verið hefir. En
hitt ætla eg að annaðhvort hafi etnir verið fáir eða engir." Hermundur segir: "
Eigi skulum við báðir á þingi annað sumar." Egill segir: " Nú mun eg það mæla er
eg ætlaði að frestast mundi að þú lúk heill munni í sundur. Það var snemma spáð
að eg mundi verða allra manna elstur. Mun það við bera ef við erum eigi báðir á
þingi að þú munt fara allur í tröllhendur." Þá mælti Styrmir: " Það er sem von
er að oss gefist illa að taka hinn versta manninn til samlags með oss. Hann er
allra manna verstur hér á landi og er það öllum kunnigt." Egill segir: " Þess
betur er þú kallar mig verra mann því að það vita menn að þú hefir tekið mig til
jafnaðarmanns þér. Nú munu vera nokkur stór klæki að þér, þau er aðrir munu eigi
vita, er þér þótti þess af vert sjálfum að taka hinn versta manninn þér til
jafnaðar. En það er ekki enn svo líkt í sumu lagi. Þú er matgæðingur mikill og
áttu kana þann er Matsæll heitir. Aldrei koma svo margir göfgir menn til þín að
það viti hvað í honum býr nema þú einn, enda er það kunnigt öðrum mönnum að þú
renn þegar er svartleggjan kemur á loft en eg þori að veita vinum mínum lið. En
eigi er það allólíkt að hvortveggi okkar gerir vistina illa." Þá vill Þórarinn
upp standa, maðurinn feitur mjög og þungur á sér og studdi höndum á kné sér. Þá
mælti Egill: " Sestu niður Þórarinn. Því mun eg þér svara að allur þingheimur
mun hlæja að þér." Hann settist niður. Þá mælti Egill: " Nú gerðir þú viturlega
sem þú ert vanur. Mér þykir ekki til koma að sveinar hlæi að þér þótt þú sitjir
mjótt við eld eða gnúir olboga þína." Þá segir Þorgeir: " Heimslega er gert, að
gera þrettán aura." Þá segir Egill: " En eg hugði að þér mundi þykja vel gert.
Manstu það er þú varst lostinn austur á Árnesleið. Laust þig hestasveinn nokkur
og komu upp þrettán kúlur í höfði þér og þástu lambá fyrir kúlu hverja." Þá
mælti Skegg-Broddi: " Járnskeggi," sagði hann," göngum frá og skiptum ekki orðum
við hann" og gengu þeir braut og því næst allir þeir. En fé það lá þar eftir og
vill engi hafa og gerist fjandskapur í milli þeirra og lýkur þar þinginu.
Ófeigur ríður norður og kemur hann á fund Odds sonar síns. Var hann þá albúinn.
Hann spyr hversu málið hefði farið. " Eg seldi þeim sjálfdæmi," segir Ófeigur.
Oddur segir: " Lúk þú manna armastur máli," segir hann. Ófeigur segir: " Eigi
skaltu svo skjótt dæma frændi" segir honum nú allt málið. " Eigi mátti mér í hug
koma að svo skyldi fylgja mega þessu máli og þykist eg þér eiga best að launa,"
segir hann. Ófeigur segir: " Brúðlaup ykkart skal vera að sex vikum hér á Mel."
Oddur segir: " Þetta er svo ráðið er eg vildi helst mér kjósa og þó mun eg halda
fram ferðinni og vita hve farsæll eg verði eða hvort eg komi aftur að ákveðinni
stundu." Ófeigur segir: " Ekki kann eg þess að letja. Mikið áttu undir
fargæfunni Hann tekur nú byr og siglir norður á Þorgeirsfjörð. Þá tók af byrinn
og lágu þar nokkurar nætur. Þar var fyrir kaupskip. Nú leiðist Oddi þar og biður
róa til lands báti og gengu upp á eitt hátt fjall og sér Oddur að annað er
veðrið út fyrir og logn var á firðinum. Oddur biður þá flytja út skipið. Þeir
mæltu kaupmennirnir að þeim mundi drjúgt verða að róa yfir hafið. Oddur segir: "
Svo hæðilegt sem yður þykir að vér róum þá mundi eg það ætla að hér munduð þér
vor bíða." Þeir taka byr og sigla til Orkneyja og lögðu eigi fyrr segl. Voru þar
nokkurar vikur, fóru aftur síðan með góðum byr og lágu þar kaupmennirnir er þeir
komu aftur, sigla norður og létta eigi fyrr en þeir koma í Miðfjörð og fer heim
til bús síns og býst við veislu ágætlegri. Skortir eigi efnin til. Kemur Gellir
þar með dóttur sína og þar kom Egill og fjöldi manna. Fór veislan sem vinir
mundu kjósa. Egill var ekki kátur. Oddur leysir menn þaðan með góðum gjöfum. Þá
mælti Ófeigur: " Það vildi eg að þú leystir Egil virðulega á burt. Honum eigum
vér gott að launa," segir hann. Oddur segir: " Mér líst sem þú hafir hann áður
af leyst. " Ófeigur segir: " Ekki er svo. Ger góðan sóma til hans." Annan dag
eftir mælti Oddur til Egils: " Eg lét reka upp eftir Hrútafirði fjóra tigu
geldinga og yxn tvö. Mun það nú heima fyrir þér og skal eigi forverkum gera við
þig meðan við erum uppi." Egill þakkaði honum og hóf honum upp augu. Gellir olli
mjög gjöfum við Egil. Skiljast þeir þar. Líður af veturinn. Og er vora tekur fer
Hermundur til Hvammsleiðar og er hann ætlaði utan þá segir hann að þeir munu
snúa ofan til Borgar og brenna Egil inni. Og er þeir koma utan í Valfell þykir
þeim sem strengur gjalli upp í skörðin og því næst kennir Hermundur að stingi
kemur undir höndina og æðiverkur. Verður nú heim að snúa og fer frá honum liðið.
Fer verkurinn um síðuna og því meira er um sóttina sem meir líður upp í héraðið
ferðinni. Og þeir koma á Höggvandastaði og var þar allt þakt af hröfnum. Og er
hann kemur heim var hann hafinn í rekkju og var farið eftir Þórði presti í
Reykjaholt Sölvasyni. Og er hann kom að honum mátti hann ekki mæla. Og er hann
kom til hests síns presturinn var sent eftir honum og kom hann öðru sinni og
mátti hann ekki mæla við hann. Þá fór presturinn ofan til gils og var þá hleypt
eftir honum hið þriðja sinn og lýtur hann að honum Hermundi og heyrir hann að
hann léti vörunum: " Fimm í gili, fimm í gili." Síðan andast hann. Það er sagt
að Már hét maður. Hann fékk Svölu og áttu þau búið. Ölvir hét bróðir hans og var
afglapi. Og einn morgun er þau Már og Svala lágu í rekkju sinni kom þar inn
maður mikill og kvað vísu: . Og lagði hann í gegnum. Og er hann vill út þá
hleypur hann upp Ölvir og leggur í gegnum hann hnífi miklum. Það er einn morgun
að menn komu út á bæ þeim er reift hafði verið málið á hendur Óspaki. Þar voru
særð naut tólf til bana. Stóðhross voru og drepin sjö fyrir Oddi Ófeigssyni. Nú
finnst Óspakur dauður hjá helli einum í Línakradal og munnlaug hjá og var
blóðlifur í. Sárið grandaði honum og bjargleysi. Oddur var mikill maður fyrir
sér og átti son er Ófeigur hét og átti þaðan skammt að telja Snorri Kálfsson og
þeir Miðfirðingar. Og lýkur hér sögunni. Ætluðu þá allir að Gunnar mundi falla
þegar er þeir tækju til glímu en þó voru báðir sterklegir. Þorgrímur bóndi sat á
palli og Helga dóttir hans og skartaði hún allmikið. Gunnar fór úr kuflinum og
fauk úr honum aska mikil. Hann vafði hann saman og kastaði honum í horn til
Helgu. Hún tók við og lagði niður hjá sér. Leit þá hver til annars og höfðu það
margir fyrir satt að þau hefðu fyrri sést. Þeir hlaupa þá saman allsterklega og
var þeirra atgangur bæði harður og langur svo að eigi mátti á milli sjá hvor
falla mundi. Gunnar mælti þá við Svart: " Hefir þú fram lagt slíkt sem þú hefir
til?" " Já," segir hann. Þá grípur Gunnar hann upp á bringu sér og gekk með hann
innar að pallinum þar bóndi sat og setti hann niður við fótborðið svo að í
sundur gekk í honum hryggurinn. Gekk Gunnar þá að pallinum þar sem Helga sat og
tók kufl sinn og fór í. Síðan tók hann í hönd Helgu og reisti hana upp og
settist í sæti hennar og setti hana síðan í hné sér. Sá þá enginn maður nauðung
á henni í það sinn. Gunnar var digur í sætinu og þrengdi fast að bónda.
Þorgrímur roðnar mjög og líkar hið versta. Gunnar talar við Helgu þann dag allan
til nætur. Þeir báru nú fram þrælinn dauða og fóru svo frá leik. Bar þar ekki
neitt til nýlundu fleira á þeim degi. Fála mælti til Gunnars: " Tími er þér að
hvílast og neyta matar." Leiddi hún hann í einn lítinn helli. Þar stóð borð vel
búið með alls kyns matföngum. Þar voru hreinir diskar og kostuleg ker upp á sett
eins og í hófum er gert. Hann undraðist þetta stórlega. Fála mælti: " Tak nú til
matar og neyt djarflega." Hann gerði og svo, og át sem hann lysti. Fór hann
síðan að sofa í sæmilegri sæng sem þar var og býður Fálu góða nótt. Hún fer svo
og finnur föður sinn og móður og var hún heldur blíð við þau. En þau spurðu hana
að hver sá væri sem með henni hefði komið í kveld. Hún svarar: " Það er Gunnar
og vildi eg að þið tækjuð vel við honum því að eg á honum lífgjöf að þakka."
Karl segir: " Eg vil fá að sjá hann áður en eg hýsi hann." Fála fór til hans og
bað hann upp standa" því að faðir minn vill sjá þig." Stendur Gunnar þá upp og
klæðir sig og gekk með henni þar til þau komu þar sem faðir hennar var. Karli
leist vel á hann og tók honum blíðlega og mælti: " Hversu gamall ertu?" " Eg er
tólf vetra," segir Gunnar. " Þú ert efnilegur og vel að íþróttum ger," segir
karl. Gunnar mælti: " Hvað heitir þú karl? Þú munt segja mér nafn þitt?" Hann
svarar: " Eg heiti Skrámur en kerling mín Skráma." Síðan var Gunnar þar lengi og
þótti honum vel að fara. Leið svo mjög á veturinn. Hann kom eitt sinn að máli
við Fálu og segir: " Nú vil eg fara að finna menn mína því að þeim mun þykja mál
að sjá mig héðan af." Hún svarar: " Það skal í þínu valdi nær sem þú vilt." Gaf
hún honum góðar gjafir og marga dýrgripi. Skildu þau með blíðu og fór hann svo
leið sína. Hún sagði: " Við munum nú svo skilja að við fáum eigi aftur að sjást
upp frá þessu." Kvöddust þau þá með kærleika miklum. Hann fann skjótt félaga
sína og urðu þeir honum fegnir. Þeir voru þá búnir til siglingar og létu í haf
þegar byr gaf og urðu þeir hraðfara. Bar þá skjótt til Noregs eftir vild þeirra.
Þeir gengu á land og komu upp skipi sínu. Þetta var þar sem Bárður átti garð í
Noregi. Bárður bauð þeim bræðrum heim til sín og þágu þeir það. Bárður gerði
þeim vel til sem verðugt var á allan hátt og lét þjóna þeim sæmilega með bestu
virðingum. Bárður var ættstór, vinsæll og auðugur. Hákon jarl hinn ríki
Sigurðarson réð í þann tíma fyrir Noregi. Bárður var honum alkunnugur. Jarl
spurði af þeim bræðrum, hverjir hreystimenn þeir væru. Bárður kvað þá báða
atgervismenn þótt Gunnar bæri af. Jarl bauð Bárði til veislu svo að hann fengi
fregn af ferðum hans. En sem leið að þeim tíma að veislan var ákveðin bjó Bárður
sig til veislunnar. Þá mælti hann við Gunnar: " Það vildi eg að þið færuð hvergi
til þessarar veislu því að eg þekki lyndi jarls. Hann er öfundsjúkur, kappsamur
og yfrið harður. Hann hefir margan mann drepið og fátt sér um gefið." En eigi að
síður vildu þeir bræður með honum ríða og fara þeir síðan heim til jarlsins og
kvöddu hann sæmilega. Hann tók Bárði vel og bauð honum til sætis með mikilli
virðingu hið næsta sér. Þeir Gunnar og Helgi sátu næst Bárði. Þar var tjaldað um
höllina með sæmilegum hallarbúningi. Þar voru alls kyns leikar framdir. Jarl
spurði þá bræður báða að heiti en þeir sögðu hið sanna um sín efni. Þá segir
jarlinn til Gunnars: " Ertu gamall hinn frægi riddari?" Hann svarar: " Eg er
þrettán vetra." Jarl segir: " Sé þér veitt afl eftir vexti þá mun þig fátt vanta
við mína kappa og mun þér vel hent að glíma við þá og fæða soltinn varg á
velli." Þá svarar Gunnar orðum jarls: " Varla er mér það hent. Þó mun eg eigi
spara eina stund það að sýna ef þér viljið reyna láta." Þá segir jarlinn: " Þú
skalt Gunnar glíma við pilta mína strax á morgun svo að eg sjái hreysti þína."
Gunnar mælti þá að slíkt megi prófast. Og leið svo af dagurinn. Gengu menn síðan
til sængur og lágu af um nóttina. Um morguninn stóð jarl upp með sína menn og
biður þá að koma á leikvöllinn. Gunnar stóð upp og kom þar sem jarlinn var og
spyr hver sér skuli í móti koma. Þá var fram leiddur einn blámaður sem glíma
skyldi við Gunnar en hann segist eigi vilja við blámann glíma. Þá kallar Hákon á
þenna dóla. Hann kannaðist við nafn sitt og var leystur úr járnviðjum sem hann
var með bundinn. Þótti öllum lýð standa mikil ógn af þessum ár. Síðan gekk hann
til Gunnars og grípast þeir faðmlögum. Þar var hin harðasta sókn og þótti mönnum
sem jörðin skylfi. Gunnar kunni vel glímu við þenna skálk svo að þeir óðu að
mestu jörðina upp til hnjánna. Á vellinum stóð ein fangahella, svo hvöss sem
sverðsegg væri. Þangað bárust þeirra leikar og lentu svo að Gunnar lætur þenna
blámann bella á hellunni og kippti honum þar í sundur og fellur berserkurinn þar
við vondan orðstír. En sem jarlinn sá blámanninn dauðan verður hann ævareiður og
kallar á sína menn og biður þá að herklæðast og sækja strax að Gunnari. En allur
lýðurinn lætur þar tregt við, því að margur unni Gunnari vel, heldur töluðu þeir
til jarlsins og sögðu að Gunnar hefði vel kunnað glímulist og hefði ekki þessi
blámann honum hlíft hefði hann getað honum fyrir komið. Því væri jarlinum þetta
stór æra en engin vansæmd eða óheiður. En af því að jarlinum líkaði þetta illa
þá varð Bárður að bjóða fulla sætt fyrir þá bræður og vildi hann þó lítt
þekkjast í það sinn. Ríður Bárður nú heim úr veislunni og þeir bræður með honum
og varð eigi meira til tíðinda. Sátu þeir þá um kyrrt um hríð og spurðust þessi
tíðindi víða og unnu allmargir þeim bræðrum og sérdeilis Gunnari fyrir þetta
verk. Líður svo af veturinn og kom vorið. Nú vildu þeir bræður fara í hernað um
sumarið. Bárður valdi þeim frækna menn og vænar skeiðar, vopn og klæði og allt
annað sem þeir vildu. Síðan fór Gunnar úr landi með þrjú skip og röskva drengi
og kvaddi Bárð sæmilega. Voru þeir um sumarið í víkingu og tókst þeim það vel.
Þeir eyddu miklu illþýði og herjuðu um Eystrasalt. Þeir létu bændur og kaupmenn
í friði en stríddu traustlega þeim í mót sem ásókn veittu og yfirunnu þá alla.
Þeir fengu mikið fé og herfang. Eitt sinn fundu þeir eitt eyland. Þangað lögðu
þeir, renndu atkerum og gengu á land. Gunnar gengur einn frá mönnum sínum með
vopn sín. En sem hann hafði eigi lengi gengið sér hann hvar þrettán drekar
sveima að landi. Bar þá skjótt að. Gengu menn á land upp og settu landtjöld sín.
Gunnar gengur þangað og spyr hver þeim stóra skipaflota á að ráða. Formaður
þeirra segir til hans að hann skuli hitta hér tvo bræður hverjir honum muni
verða skeinuhættir. Gunnar spyr þá að heiti. Honum var svarað að þar væri kominn
Svartur og Jökull og ættu þeir þessum her að stýra. Sem Gunnar heyrði þetta
gengur hann sem hraðast frá þeim til manna sinna og segir þeim frá hverninn
komið væri og biður þá að búast til bardaga í móti þessum bölvuðum hundum. Var
þá búist við stríði og blásið í lúðra hjá hvorutveggjum. Bjó hver sig sem best
mátti og lágu svo af nóttina. En að morgni komu hvorutveggju til samans og héldu
saman skipum sínum. Komu þeir Gunnar með sín þrjú skip móti þeim bræðrum. Síðan
kallar Gunnar til þeirra og spyr hver þar geri svo gildan atgang. Svartur og
Jökull svöruðu honum og sögðust þeim skipum þangað stýrt hafa" og munum við að
fornu þekkjast." Þá segir Jökull að þeir skuli við búnir bardaganum. Gunnar og
Helgi sögðu að eigi skyldi langt að bíða áður þeir skuli rauðu snýta. Þá tóku
berserkirnir til að grenja og brjótast fram sem mest þeir máttu og gerðu mikinn
skaða í liði Gunnars. En þeir bræður í annan stað sóttu fast á móti þeim og létu
dólgana dauða falla af borðum út. Dugði þá allvel Fálunautur. Hlupu þá margir í
vitleysi út af skipunum og drápust. Helgi felldi margan mann og var sem þá úlfur
kemur soltinn í sauðahóp. Gengur Gunnar þá á skip þeirra bræðra, og Helgi fylgdi
honum, og drepur marga menn. Jökull æddi þá á móti Gunnari allgrimmlega og lagði
til hans með spjóti og Gunnar á móti svo sterklega að bæði spjótin gengu í
sundur. Jökull höggur þá með báðum höndum til Gunnars en hann veik sér undan
högginu svo að hann náði honum ekki en sverðið kom í stóran bjálka. Laut hann þá
eftir högginu. Í því bili hleypur Gunnar að honum og höggur sverði sínu með
báðum höndum ofan á hann miðjan svo mikillega að sverðið tók hann sundur í
miðju. Veltir hann honum síðan dauðum út í sjóinn. En sem Svartur sér bróður
sinn dauðan tekur hann til að hamast sem tröll og stefnir fram að Helga með
ógurlegum látum. Helgi snýr honum í móti. Svartur reiðir þá sinn mæki og leggur
til Helga svo grimmlega að hann kom varla skildi fyrir sig. Helgi höggur bæði
ótt og tíðum móti Svarti og svo hart að eldinum lýsti úr hlífunum. Mátti eigi á
milli sjá hvor sigrast mundi því að ekki beit á Svart heldur en annan berserk.
Þá kallar Helgi til Gunnars og biður hann að fá sér sitt sverð að drepa með
þenna djöful. En sem Gunnar heyrði þetta hleypur hann að Helga og réttir að
honum Fálunaut. Sem hann hefir við honum tekið neytir hann þess hreystilega, sem
Svartur fékk að sanna áður en langt um leið, því að þá Svartur vissi sér minnst
von höggur Helgi það högg til hans að sverðið kom á öxl honum og sneiddi af hans
hægri hönd með síðunni. Tekur Svartur þá ógurlega til að bölva og var það hans
banabæn en Helgi segir hann muni eigi við marga á hólm ganga hér eftir. Lætur
hann þá eigi langt á milli höggva heldur höggur þegar af honum höfuðið og veltir
honum svo af borðum út. Buðu þeir bræður þeim mönnum grið sem eftir voru en með
því þeir höfðu eigi önnur ráð þá gengu þeir allir Gunnari á hendur og Helga og
sóru þeim trúnaðareiða. Tóku Gunnar og Helgi það herfang sem þar var saman komið
sem voru öll þau skip er þeir bræður höfðu þangað fært og allt það þar var
innanborðs. Eftir þetta sigldu þeir til Noregs og fengu blíðan byr, tóku höfn
við Noreg og gengu á land. Bárður gengur til strandar og býður þeim bræðrum heim
til sín og öllum þeirra mönnum með þeim. Varð hann feginn þeirra fundi. Fóru
þeir bræður heim með honum og voru þar um veturinn í góðu eftirlæti. Sögðu þeir
af fundi þeirra bræðra og öllum sínum ferðum. Urðu þeir mjög nafnkunnugir af
þessum frægðarverkum. Bárður sætti þá við Hákon jarl og lagði þeim góð ráð við
hann svo að hann tók þeim vel með allri blíðu og gaf þeim góðar gjafir með allri
virðingu. Nú sem veturinn líður og sumarið kemur vildu þeir bræður halda til
Íslands. Fengu þeir gott orlof af jarlinum. Sæmdi hann þá með góðum gjöfum,
vopnum og klæðum. Svo kvöddu þeir jarlinn virðulega. Fylgdi Bárður þeim til
strandar og var svo skipum á sjó hrundið. Skildu þeir bræður við Bárð með
kærleika, létu síðan í haf þegar byr féll og urðu vel reiðfara og komu við
Austfirði og lögðu skipi sínu í Skaftárós að Hörgslandi. Ríður Þorbjörn skjótt
til strandar og finnur syni sína og fagnar þeim vel og svo hvorir öðrum. Ríða
þeir allir heim til Keldunúps og voru hjá föður sínum í góðu eftirlæti og þóttu
þá engir menn frægri í öllum Austfjörðum. Þorgrímur bóndi var þá dauður og hafði
af harmi sprungið eftir sonu sína eigi fyrir löngum tíma. En Helgu var þá allur
arfur fallinn eftir föður sinn og sat hún á öllu Hörgslandi. Um veturinn riðu
þeir feðgar til Hörgslands því að Gunnari var hugur á að finna Helgu vinkonu
sína. En sem hún sá hann varð hún honum hjartanlega fegin og svo hvort öðru.
Hefur Gunnar þar upp bónorð sitt og biður Helgu sér til handa. Var það auðsótt
af henni til því að hún svarar að hans vilji skuli fram ganga í þessu efni. Og
með hennar samþykki festir Gunnar Helgu sér til handa og hófst þar hin
sæmilegasta veisla og var þeirra brúðkaup drukkið á Hörgslandi. Fóru þar
margháttaðir leikar fram um veislutímann en að honum enduðum voru menn með
sæmilegum gjöfum út leystir og sneru svo allir til sinna heimkynna. Að vori
komanda reisir Gunnar bú sitt að Hörgslandi og er þess getið að hann hefði
goðorð eftir Þorgrím bónda og fékk þar um góðan orðstír. Þau undu vel sínu ráði
og leið svo fram um tíma. Einn dag ríður Gunnar heiman með enga sveina og getur
um við engan hvert hann ætlar að ríða. Sem hann er á stað kominn gerði hann leið
sína til Vatnsenda og er hann kom þar hitti hann Örn á hlaði úti og heilsar
honum eigi öðruvís en svo að hann höggur til hans. Örn snýst í móti honum
allhraustlega og er sá atgangur bæði harður og langur. Hjuggu þeir allar hlífar
í sundur og börðust svo mikillega að hvor hjó tveim höndum með sínu sverði og
var svo til að sjá að eigi vissi hvor sigrast mundi. En sakir þess að Örn var
orðinn gamall maður þá sótti hann mannleg náttúra svo að hann mæddist og
beiddist hvíldar um stund og það veitti Gunnar honum. En eigi leið langt um áður
en þeir hófu í annan tíma bardagann og þegar þeirra viðskipti voru sem hörðust
hjó Gunnar af hinum höfuðið og lét Örn þar líf sitt. Reið Gunnar svo heim aftur
og fann ekki Þórdísi að bjóða bætur fyrir Örn. En sem hún vissi Örn dauðan var
henni sprengur búinn en hún fékk sjálf að hugga sig fyrir Gunnari. Hafði hún
dauðlegt hatur til hans, sérdeilis að hann hafði engar bætur boðið fyrir bróður
hennar. Brúkaði hún mikið fjölkynngi móti honum en hann sakaði það ekki í neinn
máta. Þá vildi Helgi fá sér kvonfang og bað Ingibjargar Geirsdóttur sér til
unnustu og urðu þær málalyktir að Helgi festir Ingibjörgu með frænda samþykki og
drakk hann brullaup til hennar að miklu fjölmenni. Gekk sú veisla af með
hæversku og voru boðsmenn með gjöfum burt leystir. Þau settust að búi á
Keldunúpi eftir Þorbjörn bónda og bjuggu ævi sína á sömu jörð og undu vel sínum
hag. Nú er þar frá að segja að Gunnar ríður heiman einn dag að finna Þórdísi til
að bjóða henni bætur eftir Örn bónda. Finnur hann hana og býður henni bæturnar
en hún kveðst mundi fyrir löngu þegið hafa ef fengið hefði" og mun eg kjósa mér
nú þrenn manngjöld eftir bróður minn Örn." Hann lauk féð henni til handa og
greiddi svo mikið sem hún vildi. Sættust þau þá heilum sáttum. Reið hann heim
til Hörgslands aftur og situr í náðum í góðum friði alla ævi síðan og þeir
bræður báðir. Það orð var þá á Austfjörðum að þar mundu engir menn finnast þeim
frægri. Gunnar og Helga áttu mörg börn saman og voru þeirra synir haldnir hinir
mestu frægðarmenn í þann tíma. Er frá þeim kominn mikill ætthringur og sá
frændabálkur kallaður Keldunúpingar en um nöfn þeirra er eigi getið í þessari
sögu eða um tilburði á þeim dögum. Lúkum vér svo sögu af Keldunúps-Gunnari. Hér
hefst upp sá annar partur S. Lúkas guðsspjalla sem er út af postula gjörðum
Fyrsti kapítuli Hinn fyrra bókmála gjörða eg að sönnu um allt það þú Teófíli sem
Jesús hóf upp að gjöra og læra, allt til þess dags er hann varð upp numinn,
eftir því hann hafði fyrir heilagan anda kunngjört postulunum, hverja hann hafði
og útvalið, þeim er hann tjáði og sjálfan sig lifanda eftir písl sína í
margháttuðum auðsýningum og lét þá sjá sig um xl daga, talandi fyrir þeim af
Guðs ríki. Og sem hann hafði þá saman safnað, bauð hann þeim að þeir færi eigi
út af Jerúsalem, heldur að þeir skyldu eftir bíða fyrirheiti föðursins,, sem þér
sagði hann hafið af mér heyrt. Því að sannlega skírði Jóhannes með vatni, en þér
skuluð með heilögum anda skírðir verða eigi langt eftir þessa daga. En þeir sem
þar voru til samans komnir, spurðu hann að og sögðu: Herra, viltu nú á þessum
tíma upp rétta Íraels ríki? En hann sagði til þeirra: Það er eigi yðart að vita
stundir eður punkta tímanna, hverja faðirinn setti í sjálfs síns valdi, heldur
munu þér öðlast kraft heilags anda, þess er yfir yður mun koma, og þér skuluð
mínir vottar verða til Jerúsalem og í öllu Júdea og Samaría og allt til ins
yðsta jarðarenda. Og er hann hafði þetta sagt, var hann þeim ásjáöndum upp
numinn, og skýið tók hann upp í burt frá þeirra augum. Og er þeir horfðu upp
eftir honum til himins faranda, sjá, að tveir menn stóðu hjá þeim í hvítum
klæðum, hverjir og sögðu: Þér menn út af Galílea, til hvers standi þér og horfið
upp í himininn? Þessi Jesús, sem upp numinn er frá yður til himins, mun koma
líka svo sem þér sáuð hann til himins fara. Þá sneru þeir aftur til Jerúsalem af
fjallinu því sem kallaðist Viðsmjörsviðarfjall, hvert eð í burt frá Jerúsalem
er, nær þvottdagsgöngu. Og er þeir komu inn, gengu þeir upp í þann sal hvar eð
vanir voru að vera Pétur og Jakobus, Jóhannes, Andreas, Filippus, Tómas,
Bartalameus og Matteus, Jakobus Alfei, Símon Selotes og Júdas Jakobus bróðir.
Þessir voru með einum huga stöðugir í bæn og ákalli með kvinnunum og með Maríu
móðir Jesú og hans bræðrum. Og á þeim dögum stóð upp Pétur á milli lærisveinanna
og sagði en flokkur þeirra manna er þar voru til samans komnir var nærri
tuttugum og hundrað: Þér menn og bræður, þeirri ritningu byrjaði upp að fyllast,
hverja eð heilagur andi áður fyrir sagði fyrir munn Davíðs út af Júdasi, hver eð
var þeirra leiðtogari sem Jesúm höndluðu, sá er og talinn var meður oss, og
honum hlotnaðist hlutdeild þessa vors embættis. Hann hefir að sönnu eignast
akurinn út af ranglætisins verðaurum og hengdi sig sjálfan upp og er í miðju
sundur í tvo hluti brostinn og hans innyfli eru og öll út hlaupin. Og það er
öllum kunnigt vorðið þeim er í Jerúsalem byggja svo að sami akur verður kallaður
á þeirra tungu Akeldama, það er blóðsakur. Því að svo er skrifað í sálmabókinni:
Hans setur skal í eyði verða, og eigi sé sá nokkur sem þar inni byggir og hans
biskupsdóm meðtaki annar. Fyrir því hæfir það að af þeim mönnum, sem alla tíma
hafa í bland oss verið frá því er Drottinn Jesús tók að ganga út og inn vor í
milli, uppbyrjandi í fráskírn Jóhannis allt til þess dags er hann var upp numinn
í frá oss, að einn af þeim verði vottur hans upprisu meður oss. Og þeir settu
til tvo, Jósef, þann er hét Barsabas, að viðurnefni Júst, og Matthíam, báðu og
sögðu: Þú Drottinn, sem veist allra manna hjörtu, sýn hvorn þú út velur af
þessum tveimur svo að einn meðtaki það þjónusturúm og postullegt embætti, í frá
hverju Júdas er af fallinn það hann burt færi í sinn stað. Og þeir lögðu hluti
yfir þá. Hluturinn féll yfir Matthíam, og var hann reiknaður til tölu þeirra
ellifu postula. Annar kapítuli Og þá er fullkomnuðust hvítasunnudagar, voru þeir
allir með einum huga í þeim sama stað. Og þar varð skyndilega þytur af himni
líka sem mikils tilkomandi vindar og fyllti upp allt húsið þar þeir sátu í. Og á
þeim sáust sundurgreinilegar tungur svo sem að væri þær glóandi. Hann setti sig
og yfir sérhvern þeirra. Og þeir urðu allir fullir af heilögum anda og tóku að
mæla ýmislegar tungur eftir því sem heilagur andi gaf þeim til út að tala. En
þar voru Gyðingar byggjandi til Jerúsalem, guðlegir menn út af allra handa þjóð
þeirri sem undir himninum er. Og er þessi rödd skeði, kom mannfjöldinn til
samans og varð óttasleginn því að hver einn heyrði þá tala síns tungu svo það að
allir tóku að óttast og undrast og sögðu: Sjá, eru þessir eigi allir, sem þar
tala, út af Galílea? Hverninn heyrum vér þá hver einn sitt tungumál þar eð vér
erum inni fæddir, Parti og Medi og Elamíti og þeir sem byggja í Mesópótanía,
Júdea, Kapadokia, Ponto og Asía, Frýgia og Pamfýlia á Egyptalandi og í álfum
Líbýe, hverjar að eru nærri Kýrenia, og útlenskir af Róma, Gyðingar og þeir sem
Júðar höfðu gjörst, Kretar og Arabíar, og vér heyrum þá tala vorum tungum Guðs
stórmerki. En allir urðu óttaslegnir og undruðust það, segjandi sín á millum:
Hvað man þetta vilja verða? En aðrir dáruðu þá og sögðu að þeir væri fullir af
nýju víni. Þá stóð upp Pétur meður þeim ellifu, hóf upp sína raust og talaði til
þeirra: Þér Gyðingar, góðir menn og þér allir sem búið til Jerúsalem, það sé
yður kunnigt, og látið yður mín orð í eyrum loða því að þessir eru eigi drukknir
sem þér meintuð, á meðan það er ei meir en þriðja stund dags, heldur er það að
hvað sagt var áður fyrir spámanninn Jóel: Það skal ske á síðustu dögum, segir
Drottinn, að eg skal út hella af mínum anda yfir allt hold. Og synir yðrir og
dætur yðrar skulu fyrir spá, og ungmenni yðar skulu sjónir sjá, og yðrir
öldungar skulu drauma dreyma. Og eg skal að vísu út hella af mínum anda á þeim
dögum yfir mína þræla og yfir mínar ambáttir, og þær skulu fyrir spá. Og eg skal
gefa stórmerki á himnum uppi og teikn á jörðu niðri, blóð og eld og reyksvælu.
Sólin skal snúast í myrkur, en tunglið í blóð áður en sá hinn mikli og alkunni
dagur Drottins kemur. Og það skal og ske að hver sem ákallar nafn Drottins, sá
skal hólpinn verða. Þér Íraelsmenn, heyrið þessi orð: Jesúm af Naðaret, einn
mann af Guði við yður auglýstan með kraftaverkum, stórmerkjum og táknum, þau er
Guð gjörði fyrir hann á meðal yðar svo sem þér sjálfir vel vitið. Þann sama
eftir það hann var af tilsettu ráði og Guðs fyrirhugsan ofurseldur hafi þér
tekið hann fyrir hendur ranglátra og krossfest hann og líflátið. Hvern Guð hefir
uppreistan að uppleystum dauðans hörmum fyrir því að það var ómögulegt að hann
skyldi af honum haldinn verða því að Davíð segir svo af honum: Eg hefi alla tíma
Drottin fyrir minni augsýn settan því að hann er mér til hægri handar svo að eg
skelfunst eigi. Fyrir það er mitt hjarta glaðvært, og tunga mín gleðst af því að
mitt hold man hvílast í voninni. Því að þú munt eigi forláta mína önd í helvíti,
og eigi leyfir þú það að þinn heilagi skuli rotnan sjá. Kunna gjörðir þú mér
lífsins vegu. Þú munt mig meður gleði fylla fyrir þínu augliti. Þér menn, góðir
bræður, leyfið mér með frelsi til yðar að tala af forföðurnum Davíð. Því hann er
framliðinn og greftraður, og hans gröf er hér hjá oss allt til þessa dags. Af
því að hann var nú spámaður og vissi það að Guð hafði honum með eiði fyrirheitið
það frjóvgun hans lenda skyldi á hans stóli sitja, hefir hann það áður fyrir séð
og talað af Krists upprisu að hans sála sé eigi í helvíti forlátin og ei hafi
hann rotnan séð. Þennan Jesúm upp vakti Guð, hvers vottar vér erum allir. Nú
hann er fyrir Guðs hægri hönd upphafinn og að meðteknu heilags anda fyrirheiti
af föðurnum, úthellti hann þessu það þér sjáið og heyrið. Því að Davíð er eigi
upp stiginn til himna, en hann segir: Drottinn sagði drottni mínum: Sit þú til
minnar hægri handar þar til eg set óvini þína til skarar þinna fóta. Því vitið
það nú fyrir sann allt Íraels hús að Guð gjörði þennan Jesúm, hvern þér
krossfestuð, að einum herra og Kristi. En er þeir höfðu þetta heyrt, samstungust
þeir í hjartanu og sögðu til Péturs og til annarra postulanna: Þér menn og góðir
bræður, hvað skulu vér gjöra? Pétur sagði til þeirra: Gjörið yfirbót og hver
yðar einn láti skíra sig í nafni Jesú Kristi til fyrirgefningar yðvarra synda,
og þá munu þér meðtaka heilags anda gjöf. Því að yðart og yðvarra barna er
fyrirheitið og allra þeirra sem í fjarska eru, hverja helst eð Guð Drottinn vor
hér til kallar. Og með mörgum öðrum orðum vitnaði hann fyrir þeim, áminnti þá og
sagði: Látið frelsa yður í frá þessari vondri slekt. Og þeir sem fúsir meðtóku
hans orð, voru skírðir, og þar urðu á þeim degi viðauknir nær þrim þúsundum
sálna. Þeir blifu og allir stöðugir í postulanna kenningu og í samneyti og
brauðsins brotningu og í bænahaldi. Og allra sálir urðu óttaslegnar, og þar
gjörðust mörg tákn og stórmerki fyrir postulana. En allir þeir, sem trúaðir voru
vorðnir, voru til samans og höfðu alla hluti sameiginlega. Eignir sínar og
fastagóss seldu þeir og sundur skiptu því meðal allra eftir því sem hverjum var
þörf á. Og jafnan voru þeir daglega með einum huga hver hjá öðrum í musterinu og
brutu brauðin í ýmsum húsum, tóku fæðslu og lofuðu Guð með fagnaði og einföldu
hjarta og höfðu náð hjá öllu fólki. En Drottinn lagði daglega til söfnuðsins þá
er hjálpast áttu. Þriðji kapítuli En þeir Pétur og Jóhannes gengu til samans upp
til musterisins um ix. stund sem vanalegt var að biðjast fyrir. Og þar var þess
konar maður sem haltur hafði verið frá sinnar móður kviði. Sá lét bera sig, og
þeir settu hann daglega fyrir musterisins dyr, þær eð kölluðust inar fögru, svo
að hann bæði ölmusu af þeim er inn í musterið gengu. Þá hann sá það Pétur og
Jóhannes vildu inn ganga í musterið, bað hann að honum gæfist ölmusa. En Pétur
horfði á hann með Jóhanni og sagði: Horf þú á okkur. En hann horfði á þá vonandi
að hann mundi fá nokkuð af þeim, en Pétur sagði: Silfur og gull hefi eg eigi, en
það eg hefi, það gef eg þér: Í nafni Jesú Kristi af Naðaret statt upp og gakk,
og tók í hans hægri hönd og reisti hann upp. Og jafnsnart styrktust hans leggir
og iljar, spratt upp, gat gengið og staðið og gekk inn með þeim í musterið,
stökk upp og gekk lofandi Guð. Og allt fólk sá hann ganga og lofa Guð. Þeir
þekktu hann og það hann væri sá sem fyrir ölmusu hafði setið fyrir Fögrudyrum
musterisins. Og þeir fylltust af undran og hræðslu yfir því er honum hafði
gjörst. En sem þessi hinn halti, er heilbrigður var vorðinn, hélt sig að Pétri
og Jóni, hljóp allt fólkið til þeirra í það forbyrgi sem heitir Salamonis,
undrandi þetta. En er Pétur sá það, andsvaraði hann fólkinu: Þér Íraelsmenn,
hvað undrar yður þetta eða hvar fyrir sprogsetji þér okkur svo sem hefði við
gjört þennan ganganda fyrir vorn eiginn kraft og verðskuldan? Guð Abrahams, Guð
Ísaks, Guð Jakobs, Guð feðra vorra hefir vegsamað sinn son Jesúm, hvern þér að
sönnu ofurselduð og neituðuð fyrir augliti Pílati þá hann dæmdi þó að hann
skyldi laus látast. En þér afneituðu hinu heilaga og réttláta og beiddust að sá
manndrápamaður skyldi yður gefast. Að vísu lífsins gjafara aflífuðu þér, hvern
eð Guð upp vakti af dauða, hvers vottar að vér erum. Og fyrir þá trú, sem: á
hans nafn er, hefir hann þennan sem þér sjáið og þekkið styrkt í sínu nafni. Og
sú trúa, sem er fyrir hann, hefir þessum gefið heilbrigði í allra yðvarra
augsýn. Nú veit eg, góðir bræður, að þér hafið gjört það af óvisku svo sem að
yðrir höfðingjar. En sá Guð sem fyrir munn allra sinna spámanna hefir áður
kunngjöra látið hverninn Kristur átti að líða og fullkomnaði það svo. Fyrir því
gjörið yfirbót og snúist svo að afmáist syndir yðrar. Svo að sá
endurlífgunartími komi af herrans augsýn nær hann sendir þann sem yður verður nú
fyrir fram boðaður, Jesús Kristur, hverjum að sönnu byrjar himininn til sín að
taka allt til þeirra stunda þá allir hlutir skulu endurskikkaðir verða, hverja
hluti Guð hefir áður talað fyrir munn allra sinna heilagra spámanna í frá
veraldar upphafi. Því að Moyses hefir sagt til feðranna: Spámann mun Guð,
Drottinn yðar, upp vekja yður út af bræðrum yðar, mér líkan. Honum skulu þér
heyra og öllu því er hann mun segja til yðar. Og það mun og ske að hver sú önd,
sem eigi heyrir þeim sama spámanni, skal útskúfuð verða frá fólkinu. Og allir
spámenn í frá Samúel og þar eftir svo margir sem talað hafa, þeir hafa af þessum
dögum kunngjört. Þér eruð spámannanna og sáttmálans börn, hvern eð Guð gjörði
við feður yðra þá er hann sagði svo til Abrahams: Í þínu sæði skulu blessast
allar þjóðir jarðar. Yður þá hefir Guð upp vaktan sinn son Jesúm og hefir hann
til yðar sent yður að blessa svo að hver yðar einn snerist í frá sinni illsku.
Fjórði kapítuli En sem þeir töluðu til fólksins, komu til þeirra prestar og
yfirboðarar mustérisins og saddúkei. Þeim mislíkaði það að þeir skyldu læra
fólkið og það þeir boðuðu í nafni Jesú upprisu af dauða, lögðu hendur á þá og
settu þá í varðhald til næsta morguns því að kveld var komið. En margir af þeim,
er orðið heyrðu, gjörðust trúaðir, og tala þeirra manna varð nær fimm þúsundum.
En að morgni komnum samansöfnuðust höfðingjar þeirra og öldungar og skriftlærðir
í Jerúsalem. Og Annas kennimannahöfðingi og Kaífas, Jóhannes og Alexander og svo
margir, sem þeir voru út af kennimannakyninu, skikkuðu þá mitt fram fyrir sig og
spurðu þá að: Af hverjum krafti eða í hvers nafni gjörðuð þér þetta? Pétur,
fullur af heilögum anda, sagði þá til þeirra: Heyri þér höfðingjar lýðsins og
öldungar í Írael, þótt vér rannsökust í dag um það er vér gjörðum vel til þessum
sjúka manni og af hverju skjali hann var heilbrigður gjör, þá sé yður það og
öllu fólki í Írael kunnigt það þessi stendur í nafni Jesú Kristi af Naðaret,
þann þér krossfestuð, hvern er Guð upp vakti af dauða hér fyrir yður
heilbrigður. Hann er og sá steinn sem útskúfaður er af yður uppbyggjurum, hver
eð gjörður er að höfði hyrningar. Og eigi er í nokkrum öðrum heilsugjöf. Því að
þar er ekkert annað nafn gefið himnum undir á meðal manna, í hverju oss byrjar
heilum að verða. En sem þeir sáu stöðugleik þeirra Péturs og Jóhannis, undraði
þá því þeir vissu fyrir sann það þeir voru ólærðir og leikmenn og þekktu þá það
þeir höfðu verið með Jesú. En þeir sáu manninn, þann sem heill var orðinn,
standa hjá þeim og kunnu þar ekkert í mót að segja. Þá skipuðu þeir þeim að
víkja út í burt frá ráðinu og tóku þá að ráðgast um sín á milli og sögðu: Hvað
skulu vér gjöra þessum mönnum? Því að það teikn, sem af þeim var gjört, er
kunnigt öllum þeim sem í Jerúsalem byggja, og vær getum því eigi neitað. En svo
að það skuli eigi víðara út spyrjast meðal fólksins, þá ógnum þeim alvarlega að
þeir segi eigi neinum manni héðan í frá af þessu nafni. Og þeir létu kalla á þá
og buðu þeim að þeir töluðu með öngu móti né heldur kenndu í nafni Jesú. En
Pétur og Jóhannes svöruðu og sögðu til þeirra: Dæmi þér sjálfir hvort það er
rétt í Guðs augliti að vér skulum framar hlýða yður en Guði. Því að það megu vær
eigi að vér skulum eigi tala það hvað vér höfum heyrt og séð. En þeir ógnuðu
þeim og létu þá lausa og fundu eigi hverninn þeir gæti þá pínt fyrir fólksins
sakir af því að allir lofuðu Guð yfir því sem til hafði borið. Því að sá maður
var meir en xl ára, á hverjum eð skeð var þetta heilsuteikn. Og sem þessir voru
lausir látnir, komu þeir til sinna, kunngjörðu þeim hvað helst að
prestahöfðingjar og öldungarnir höfðu til þeirra sagt. Þá þeir heyrðu það, hófu
þeir upp með einum huga sína rödd til Guðs og sögðu: Þú Drottinn sem ert sá Guð
er gjörðir himin og jörð, sjóinn og alla hluti, hverjir í þeim eru, sá þú sagðir
fyrir munn þjóns þíns, Davíðs: Fyrir því æddu svo hinir heiðnu og fólkið ásetti
það hvað hégómlegt var? Konungar jarðarinnar héldu til sama, og höfðingjar
samansöfnuðust í eitt gegn Drottni og í gegn hans Kristi. Því að sennilega komu
þeir til samans í þessari borg í gegn þínum heilaga syni, Jesú, þann þú smurt
hafðir, Heródes og pontverskur Pílatus samt öðrum heiðingjum og Íraels fólki að
gjöra hvað þín hönd og þitt ráð hafði áður fyrir hugsað hvað ske skyldi. Og nú,
Drottinn, lít þú á þeirra heitingar og gef þínum þjónum með allri alúð að tala
þitt orð og rétt út þína hönd svo að þar ske teikn, heilsur manna, stórmerki
fyrir nafn þíns heilaga sonar, Jesú. Og sem þeir höfðu beðist fyrir, hrærðist sá
staður, í hverjum þeir voru til samans safnaðir, og þeir urðu allir fullir af
heilögum anda og töluðu Guðs orð með allri alúð. En mannmergð þeirri, er trúði,
var eitt hjarta og ein önd, og eigi sagði nokkur þeirra að það væri sitt er hann
átti, heldur voru þeim allir hlutir sameiginlegir. Og af miklum krafti gáfu
postularnir vitnisburð af upprisu Drottins vors, Jesú Kristi, og mikil náð var
meður þeim öllum. Þar var og enginn þeirra þurfandi því að svo margir sem þeir
voru er akra eður hús áttu, þeir seldu það og fluttu verðkaup þeirra peninga sem
þeir höfðu selt og lögðu fram fyrir fætur postulanna. Og sérhverjum skiptist
eftir því hann hafði þörf til. En Jósef, sá er auknefndur var af postulunum
Barnabas, hvað er þýðist huggunar sonur, levíti að ætt út af Kýprien, hann hafði
akur og seldi hann, bar verðið og lagði fyrir fætur postulanna. Fimmti kapítuli
En þess konar maður sem Ananías var að nafni meður húsfreyju sinni, Safíra,
seldi eignir sínar og duldi af verðinu að vitand sinnar húsfreyju, en færði
suman hlut og lagði til fóta postulanna. Þá sagði Pétur: Ananía, því uppfyllti
andskotinn hjarta þitt svo að þú lygir að heilögum anda og duldir sumu af
verðaurum akursins? Var hann eigi þinn að öllu, og þá hann var seldur, var hann
í þínu valdi? Fyrir því settir þú slíkan hlut þér í hjarta? Eigi hefir þú logið
að mönnum, heldur að Guði. En þá Ananías heyrði þessi orð, datt hann niður og
gaf upp öndina, og hræðsla mikil kom yfir alla þá sem það heyrðu. En ungmennin
stóðu upp og tóku hann í burt, báru hann út, grófu hann. Og það skeði innan
skamms nærri þrim stundum að hans húsfreyja kom þar inn og vissi eigi hvað þar
hafði gjörst. En Pétur segir til hennar: Seg þú mér, kona, hvort þið selduð
akurinn svo dýrt. Hún sagði: Einninn svo dýran. Þá sagði Pétur til hennar: Fyrir
því eru þið samþykk orðin að freista anda Drottins? Sjáðu, að fætur þeirra, sem
jörðuðu mann þinn, eru fyrir dyrum úti, og þeir munu þig út bera. Og jafnsnart
datt hún niður fyrir fætur honum og gaf upp öndina. En ungmennin komu inn og
fundu hana dauða, báru út og grófu hana hjá manni sínum. Og miklum ótta sló yfir
allan söfnuðinn og yfir alla þá er það heyrðu. En mörg tákn og stórmerki
gjörðust með lýðnum fyrir postulanna hendur. Og allir voru þeir ásamt með einum
huga í forbyrgi Salamonis. Og öngvir aðrir dirfðust meir að samlaga sig þeim,
heldur miklaði þá lýðurinn. Þar tók og enn meir að aukast fjöld þeirra karla og
kvenna sem á Drottin trúðu svo að þeir báru út vanfæra menn á strætin og lögðu
þá á sængur eður börur svo þá að Pétur kæmi að hans skuggi skyggði yfir nokkra
af þeim. Þar komu og margir til samans út af þeim borgum sem í nánd voru við
Jerúsalem og færðu með sér sjúka menn og þá sem af óhreinum öndum kvaldir voru,
hverjir eð allir urðu heilbrigðir. Þá stóð upp kennimannahöfðinginn og þeir
allir sem með honum voru, hverjir eð eru villuflokkur saddúkeorum, og
uppfylltust af hatri og lögðu hendur á postulana og settu þá inn í almennileg
varðhöld. En engill Drottins kom um nótt og lauk upp dyr myrkvastofunnar, leiddi
þá út og sagði: Farið, stígið upp og talið til fólksins í musterinu öll þessi
lífsins orð. Þá þeir höfðu það heyrt, gengu þeir enn í dögun í musterið og tóku
að kenna. En er kennimannahöfðinginn kom til og þeir er með honum voru, kölluðu
þeir saman ráðið og alla öldunga Íraelssona og sendu til myrkvastofunnar þá að
sækja. En þá þénararnir komu þar og fundu þá eigi í myrkvastofunni, hurfu þeir
aftur og kunngjörðu þeim það og sögðu: Myrkvastofuna fundu vær að sönnu lukta
með allri athygli og varðmennina standandi þar framan fyrir dyrum, en þá vér
lukum upp, fundu vér öngvan þar inni. En er kennimaðurinn og yfirstjórnari
musterisins og aðrir fleiri kennimannahöfðingjar heyrðu þessi orð, tóku þeir að
verða efa blandnir um þá hvað af þeim mundi mega verða. Þá kom þar nokkur sá
undirvísaði þeim: Sjáið, að þeir menn, sem þér settuð í myrkvastofu, eru í
musterinu, standa og kenna þar fólkinu. Þá fór yfirboðarinn burt með þénurunum
og sóktu þá fyrir utan ofurvald því að þeir óttuðust fólkið að þeir mundi með
grjóti grýttir verða. Og sem þeir sóktu þá, skikkuðu þeir þeim fyrir ráðið.
Kennimannahöfðinginn spurði þá að og sagði: Höfu vær eigi af allri alvöru boðið
yður að þér skylduð eigi læra í þessu nafni, og sjáið, að þér hafið uppfyllt
Jerúsalem meður yðra kenning og þér viljið svo leiða yfir oss þessa manns blóð.
En Pétur svaraði og þeir postularnir og sögðu: Framar ber að hlýða Guði en
mönnunum. Guð feðra vorra upp vakti Jesúm, hvern þér lífi sviptuð og upp hengduð
á tréið. Þennan hefir Guð með sinni hægri hendi upphafið til eins höfðinga og
lausnara að veita Írael yfirbót og syndanna fyrirgefning. Og vér erum hans
vottar til þessara orða, og heilagur andi, hvern eð Guð gaf öllum þeim er honum
hlýða. En þá þeir heyrðu það, skárust þeir innan og hugsuðu sér að lífláta þá.
Þá stóð upp nokkur faríseus af ráðinu, Gamalíel að nafni, einn lögvitringur
mikils virtur af öllu fólki, og bauð að postularnir skyldu víkja út um stundar
sakir og sagði til þeirra: Þér Íraelsmenn, takið yður í vakt hvað þér skuluð
gjöra viður þessa menn. Því að fyrir þessa daga reis upp Tevdas, segjandi sig
nokkurn vera, hverjum að samsinnti tal manna nær fjórum hundruðum, hver að í hel
er sleginn og allir þeir, sem honum trúðu, eru í sundur dreifðir og að öngu
gjörðir. Eftir hann stóð upp Júdas af Galílea á sköttunardögum og um sneri miklu
fólki eftir sér. Og hann fyrirfórst, og allir svo margir, sem honum samsinntu,
eru í sundur tvístraðir. Og nú segi eg yður: Víkið frá þessum mönnum og látið þá
kyrra. Því að ef þetta ráð eður verk er af mönnum til, þá forgengst það, en ef
það er af Guði, þá megi þér það eigi kefja svo að eigi sýnust þér berjast Guði í
móti. Þá samsinntu þeir honum og kölluðu á postulana, strýktu þá og buðu þeim að
þeir töluðu með öngu móti í nafni Jesú og forlétu þá. En þeir gengu að sönnu
glaðir í burt frá ráðsins ásján það þeir höfðu þess verðugir verið að líða
háðung fyrir Jesú nafns sakir. Og hvern dag í mustérinu og í öðrum fleiri húsum
gáfu þeir eigi upp að kenna og predika evangelium út af Jesú Kristo. Sétti
kapítulum En á þeim dögum, sem að vóx tala lærisveinanna, gjörðist mögl meður
þeim girskum í gegn hinum ebreskum af því að ekkjur þeirra fyrirlétust í
daglegri þjónustu. Þeir tólf kölluðu þá til samans fjöldann lærisveinanna og
sögðu: Það er eigi hæfilegt að vér forlátum Guðs orð og þjónum fyrir borðum.
Fyrir því, góðir bræður, skyggnist um yðar í milli eftir þeim sjö mönnum sem
gott mannorð hafa og fullir eru með visku og helgan anda, hverja vér megum
skikka yfir þessa nauðsyn af því vér viljum í bæninni og orðsins þjónustu
staðnæmast. Og þessi orð þókknaðist öllum múganum og útvöldu Stefanum, einn mann
fullan trúar og heilags anda, Filippum og Prókoron, Níkanor og Tímon, Parmenan
og Nikolaum sem Gyðingur hafði gjörst út af Antiokkía. Þessa skikkuðu þeir fram
fyrir postulanna augsýn, báðust fyrir og lögðu hendur yfir þá. Og Guðs orð tók
að vaxa og lærisveinanna tala margfaldaðist næsta til Jerúsalem. Þar gjörðist
mikill kennimannahópur trúnni hlýðugur. En Stefanus, fullur af náð og
styrkleika, tók að gjöra stórmerki og tákn mikil meðal fólksins. Þá stóðu upp
nokkrir af þeirri samkundu, sem kallaðist libertinorum, Kýrenorum og
Alexandrinorum og þeirra sem voru úr Kilikía og Asía, þreytandi spurningar við
Stefanum. Og þeir gátu eigi mótstaðið þeirri speki né þeim anda, af hverjum hann
talaði. Þá sendu þeir út menn sem segja skyldu sig hafa heyrt hann mæla
háðungarorð á móti Guði og Moysen og æstu svo upp lýðinn og öldungana og hina
skriftlærðu, hlupu að og gripu hann, burt leiddu fyrir ráðið og settu til
ljúgvotta sem segja skyldu: Þessi maður lætur eigi af að tala háðyrði í gegn
þessum heilaga stað og lögmálinu Því að vér heyrðum hann segja það Jesús af
Naðaret mundi þennan stað niður brjóta og umhverfa þeim setningum er Moyses
hefir oss gefið. Og allir þeir, sem í ráðinu sátu, horfðu á hann og sáu að hans
ásjána var svo sem önnur engils ásjóna. Sjöundi kapítuli Þá sagði
kennimannahöfðinginn: Er þessu svo varið? En hann sagði: Þér menn, góðir bræður
og feður, þá heyrið til. Guð dýrðarinnar birtist föður vorum Abraham þá hann var
enn í Mesópótanía áður fyrir en hann bjó í Karram og sagði til hans: Far þú út
af þinni jörðu og í frá ættleifð þinni og kom til þeirrar jarðar sem eg mun sýna
þér. Þá gekk hann út af Kaldealandi og byggði til í Karram og eftir á, þá hans
faðir var látinn, flutti hann hann hingað yfir á þetta land, í hverju þér byggið
nú og gaf honum þar öngva arftöku inni og ekkert fótspor, en hét þó að gefa
honum það til eignar og hans sæði eftir hann þá hann hafði þó öngvan son. En svo
talaði Guð að hans sæði mundi útlægt verða á annarlegri jörðu og það þeir mundu
þjá það í þrældómi og þvinga það illa í fjögur hundruð ára. Og þá þjóð, sem þeir
munu þjóna, skal eg afmá, sagði Guð, og eftir það munu þeir ganga út þaðan,
þjóna mér í þessum stað,, og gaf honum sáttmálann umskurðarins. Og hann gat Ísak
og umskar hann á áttanda degi, en Ísak Jakob, en Jakob þá tólf forfeður. Og
forfeðurnir, hrærðir af öfund, seldu Jósef í Egyptaland. En Guð var með honum og
frelsaði hann úr öllum hans harmkvælum og gaf honum náð og vísdóm í augliti
Faraonis, konungsins af Egyptalandi, og hann setti hann höfuðsmann yfir
Egyptaland og yfir allt sitt hús. Þar kom hungur og harmkvæli mikið yfir allt
Egyptaland og Kanansjörð, og vorir feður fundu öngva fæðslu. En er Jakob heyrði
að korn var á Egyptalandi, sendi hann út í fyrstu feður vora. Og er hann sendi
þá út í annað sinn, varð Jósef þekktur af sínum bræðrum, og Faraoni gjörðist
kunnigt Jósefs slekti. En Jósef sendi út og lét sækja föður sinn, Jakob, og alla
sína ættkvísl, fimm og sjötigir sálna. Og Jakob fór ofan til Egyptalands og er
andaður, hann og feður vorir, og eru fluttir yfir um til Síkem og lagðir í þá
gröf sem Abraham keypti meður silfri af sonum Hemor, sonar Síkem. En þá er
nálgast tók fyrirheitsins tími, sá er Guð hafði svarið Abraham, óx fólkið upp og
tók að aukast á Egyptalandi allt þangað til að annar konungur kom, sá er eigi
vissi út af Jósef. Hann niðraði voru kyni og þjáði feður vora að þeir bæri út
börn sín svo þau lifðu eigi. Á þeim tíma fæddist Moyses og var Guði þekkur og
var þrjá mánuði fóstraður í síns föðurs húsi. En er hann var út borinn, tók hann
upp dóttir Faraonis og ól sér upp fyrir son. Og Moyses varð menntur í allri
speki egypskra manna og var voldugur í orðum sínum og verkum. En þá hann var
fjörutigi ára gamall, fló honum í hjarta að finna bræður sína, Íraels sonu. Og
hann leit þann er órétt þoldi, stóð hann hjá honum og hefndi hans sem órétt
þoldi og vó þann hinn egypska mann því hann meinti að sínir bræður skyldu
undirstanda það Guð mundi gefa þeim heill fyrir hans hönd, en þeir undirstóðu
það eigi. Og enn annars dags eftir kom hann til þeirra þar þeir voru að þrátta
sín á milli og tók að semja frið meður þeim og sagði: Þér, góðir menn, eruð
bræður, fyrir hví gjörir hvor yðar öðrum órétt? En sá er sínum náunga gjörði
órétt, stakaði honum frá sér og sagði: Hver setti þig höfðingja eður dómara yfir
oss? Eða viltu drepa mig svo sem þú drapst í gær hinn egypska mann? En Moyses
flýði fyrir þeirri ræðu og gjörði sig útlendan á jörðu Madían, hvar eð hann ól
tvo sonu. Og að fullkomnuðum xl árum birtist honum í eyðimörku á fjallinu Sínaí
engill Drottins í eldsloga í rjóðrinu. En er Moyses sá það, undraðist hann
sýnina, og er hann gekk til og vildi hyggja að, kom rödd Drottins að honum og
sagði: Eg em Guð feðra þinna, Guð Abrahams, Guð Ísaks, Guð Jakobs. En Moyses
varð óttasleginn og þorði eigi að að hyggja. En Drottinn sagði til hans: Leys þú
af þér skóklæði fóta þinna því að sá staður, þú stendur á, er heilög jörð.
Algjörlega hefi eg séð harmkvæli míns lýðs, þess sem að er á Egyptalandi, og
þeirra kveinan hefi eg heyrt, og eg em ofan kominn þá að frelsa. Far nú hingað,
og man eg senda þig til Egyptalands. Þennan Moyses, hverjum þeir afneituðu og
sögðu: Hver setti þig yfirmann og dómara?, þann sama sendi Guð þeim til
höfðingja og frelsara fyrir hönd engilsins, þess er honum birtist í rjóðrinu.
Þessi leiddi þá út, gjörandi tákn og stórmerki á Egyptalandi og í hafinu rauða
og svo á eyðimörkinni í fjörutigi ár. Þessi er og sá Moyses sem sagði til Íraels
sona: Spámann mun Guð upp vekja yður af bræðrum yðar líkan mér, honum skulu þér
heyra. Þessi er sá sem var á eyðimörku í samkundunni með englinum, hver eð
talaði við hann á fjallinu Sínaí og við feður vora. Þessi meðtók lífsins orð svo
að hann gæfi oss það, hverjum að eigi vildu hlýða yðrir feður, heldur skúfuðu
þeir honum í frá sér og snerust í sínum hjörtum til Egyptalands, segjandi til
Arons: Gjör þú oss Guði, þá fyrir oss skulu ganga því að vér vitum eigi hvað út
af þeim Moyse er orðið sem oss leiddi út af Egyptalandi,. og gjörðu sér á þeim
dögum kálf og offruðu honum skurgoðafórnir og tóku að gleðjast af sínum
handaverkum. En Guð sneri sér frá þeim og gaf þá ofur svo að þeir dýrkuðu
himinins herskap eftir því sem skrifað er í spámannabókinni: Hafi þér nokkurn
tíma af Íraels húsi í þau fjörutigir ára á eyðimörkinni offrað mér siguroffri
eður fórnum? Og þér meðtókuð tjaldbúð Móloks og himinteikn Guðs yðvars Rempa og
þær myndir sem þér gjörðuð yður til á að kalla. Og eg man burt flytja yður allt
út yfir Babylon. Vorir feður höfðu sáttmálans tjaldbúð á eyðimörkinni svo sem
Guð hafði þeim fyrirskipað þá hann sagði til Moysen að hann skyldi hana gjöra
eftir þeirri mynd er hann hafði séð, hverja eð vorir feður meðtóku og fluttu
hana meður Jósúa í það land er heiðingjar héldu, hverjum Guð útskúfaði af augsýn
feðra vorra allt til daga Davíðs, hver eð fann náð hjá Guði og bað að hann mætti
tjaldbúð finna Guði Jakobs. En Salamon byggði honum upp hús. En sá hinn hæðsti
byggir eigi í þeim mustérum er með höndum eru gjörð svo sem hann segir fyrir
spámanninn: Himinninn er minn stóll, en jörðin er skör minna fóta. Hvaða húsi
vilji þér upp byggja mér, segir Drottinn, eða hver er staður minnar hvíldar?
Hefir eigi mín hönd gjört allt þetta? Þér harðsvíraðir og óumskornir í hjörtum
og eyrum stríðið jafnan í móti heilögum anda, svo sem feður yðrir, líka einninn
þér. Hvern spámanna hafa yðrir feður eigi ofsókt og þá í hel slegið sem fyrir
fram boðuðu til komu ins réttláta hvers falsarar og morðingjar þér eruð nú
orðnir. Þér sem hafið meðtekið lögmálið fyrir englanna tilskikkan og haldið
eigi. Sem þeir heyrðu þetta, skárust þeir í sínum hjörtum og nístu tönnum yfir
honum. En með því hann var fullur af heilögum anda, hóf hann upp sín augu til
himins og sá Guðs dýrð og Jesúm standa til hægri handar Guði og sagði: Sjáið, að
eg sé himnana opna og mannsins son standa til Guðs hægri handar. En þeir kölluðu
upp hárri röddu og saman luktu sín eyru og gjörðu honum árás með einu samdrætti,
hnepptu hann út af borginni og grýttu hann. En vottarnir lögðu hans klæði til
fóta þess ungmennis er Sál hét og lömdu Stefanum grjóti. Hann kallaði upp og
sagði: Herra Jesús, meðtak þú minn anda. En hann kraup niður og kallaði hárri
röddu: Legg eigi þeim til þessa synd. Og sem hann hafði það sagt, sæfðist hann.
Áttandi kapítuli En Sál var samsinnandi hans dauða. Þá gjörðist og mikill
ófriður þeim safnaði sem var til Jerúsalem. Og þeir tvístruðust allir burt um
héruð Júdee og Samaríe fyrir utan postularnir. En guðhræddir menn bjuggu um
Stefanum og báru yfir honum trega mikinn. En Sál tók að eyða söfnuðinum,
gangandi inn í ýmsra hús, draganda út menn og kvinnur og setti í varðhöld. En
þeir, sem tvístraðir voru, fóru um kring og predikuðu Guðs orð. Filippus fór og
ofan til borgarinnar í Samaría og predikaði þeim út af Kristi. Og fólkið tók með
einu samheldi að heyra og gætur að því að gefa sem af Filippo sagðist, sjáandi
og þau teikn er hann gjörði því að óhreinir andar fóru út af mörgum þeim, er
óðir voru, með ópi miklu, margir iktsjúkir og haltir urðu og heilbrigðir og
mikill fögnuður gjörðist í þeirri borg. En ES þar var áður fyrir í þeirri borg
sá nokkur sem Símon hét, töframaður, og tældi með því hina samversku þjóð eð
hann sagði sig vera nokkurs háttar mikinn, hverjum þeir hlýddu allir frá hinum
minnsta til ins mesta, segjandi: Þessi er kraftur Guðs, sá er kallast hinn
mikli. En þeir lutu honum af því að hann hafði í langa tíma ært þá með sinni
fjölkynngi. Og þá þeir trúðu nú Filippo sem hann predikaði af Guðs ríki og af
nafni Jesú Krists, skírðust bæði menn og konur, þá trúði og Símon sjálfur. Og er
hann var skírður, hélt hann sig að Filippo. En þá hann sá þau tákn og kraftaverk
sem skeðu, tók hann felmsfullur að undrast. En er postularnir, þeir sem til
Jerúsalem voru, heyrðu það að Samaría hefði meðtekið Guðs orð, sendu þeir til
þeirra Petrum og Jóhannem. Og þá þeir ofan komu, báðu þeir fyrir þeim svo að
þeir meðtæki heilagan anda því að hann var eigi enn kominn yfir nokkurn þeirra
nema það þeir voru aðeins skírðir í nafni Drottins Jesú Kristi. Þeir lögðu þá
hendur yfir þá, og þeir meðtóku heilagan anda. En er Símon sá það að heilagur
andi varð gefinn fyrir handa upplegging postulanna, færði hann þeim peninga og
sagði: Gefi þér mér og þetta vald svo að yfir hvern er eg legg hendur að hann
meðtaki heilagan anda. En Pétur sagði til hans: Peningur þinn sé meður þér til
glötunar því að þú meintir Guðs gáfu með pening eignast. Ekkert hlutskipti né
gæfulag verður þér af þessu orði því að þitt hjarta er eigi réttferðugt fyrir
Guði. Fyrir því gjör iðran fyrir þessa þína illsku og bið Guð um ef verða mætti
að þér fyrirgefist þessi hugsan þíns hjarta því að eg sé þig vera í galli
beiskjunnar og í fjötri ranglætisins. Þá svaraði Símon og sagði: Biðji þér fyrir
mér til Drottins svo að ekkert komi yfir mig út af því sem þér sögðuð. En þeir,
þá er þeir höfðu vitnað og talað orð Drottins, sneru þeir aftur til Jerúsalem og
predikuðu guðsspjöllin í mörgum samverskum kauptúnum. En engill Drottins talaði
til Filippo og sagði: Statt upp og gakk í suður á þann veg sem liggur frá
Jerúsalem ofan til Gasa, þeirrar sem í eyði er. Hann stóð upp og gekk í burt. Og
sjáðu, að blálenskur maður, geldingur og vildarmenni drottningarinnar, Kandakes
af Blálandi, hver eð yfir var settur allar hennar fjárhirslur, hann var farinn
til Jerúsalem að tilbiðja og fór nú heim í veg og sat í sínum vagni lesandi
Esaiam spámann. En andinn sagði til Filippo: Gakktu þangað að og teng þig að
þeim vagni. Þá skundaði Filippus þangað að og heyrði að hann var að lesa Esaiam
spámann og sagði: Skilur þú ekki hvað þú les? En hann svaraði: Hverninn má eg
kunna það nema að nokkur leiðrétti mig? Þá bað hann Filippum að hann stigi upp
og sæti hjá sér. En ritningarinnar innihald, það hann las, var þetta: Svo sem
sauður er hann til dráps leiddur, og þegjandi sem lamb fyrir þeim er það
klippir, líka svo hefir hann og eigi upp lokið sínum munni. Í hans lækkan er
hans dómur burt hafinn. En hver mun hans aldur út mega segja? Því að hans
lífdagar eru af jörðunni í burt teknir. Þá svaraði geldingurinn Filippo og
sagði: Eg beiði þig: Af hverjum talar spámaðurinn þetta, sjálfum sér eða um
nokkurn annan? En Filippus lauk upp sínum munni og tók til í frá þessari skrift
og boðaði honum af Jesú. Og sem þeir fóru um veginn, komu þeir að vatni nokkru,
og geldingurinn sagði: Sjáðu vatnið, hvað hamlar mér það eg skírunst eigi? En
Filippo sagði: Ef þú trúir af öllu hjarta, þá hæfir það. Hann svaraði og sagði:
Eg trúi að Jesús Kristur sé Guðs sonur. Og hann bauð að vagninn staðnæmdist, og
þeir stigu báðir ofan í vatnið, Filippus og geldingurinn, og hann veitti honum
skírn. En er þeir voru upp komnir úr vatninu, greip andi Drottins Filippum í
burt, og geldingurinn sá hann eigi meira. Með það fór hann glaður sína götu. En
Filippus fannst til Asdód, gekk um kring og tók að predika guðsspjöllin í öllum
stöðum þar til hann kom til Kaparnaum. Níundi kapítuli Sál blés enn ógnum og
aldurtila í gegn lærisveinum Drottins, gekk til kennimannahöfðingjans og
beiddist af honum bréfa til samkundunnar í Damasko svo að ef hann fyndi þar
nokkra þess vegar, karla eða kvinnur, að hann færði þá bundna til Jerúsalem. Og
sem hann var á veg kominn, skeði það svo er hann tók að nálgast Damaskum að í
skyndingu leiftraði um hann ljós af himni, og hann féll til jarðar og heyrði
röddina er til hans sagði: Sál, Sál, því ofsækir þú mig? En hann sagði: Hver
ertu, lávarður? Drottinn sagði: Eg em Jesús, hvern þú ofsækir. Hart er þér að
bakspyrna í mót broddunum. En hann, skjálfandi og felmsfullur, sagði: Drottinn,
hvað viltu að eg gjöri? Drottinn sagði til hans: Statt upp og gakk inn í
borgina, og þar mun þér sagt verða hvað þér byrjar að gjöra. En þeir menn, sem
með honum fóru, stóðu felmsfullir, heyrðu að vísu röddina, en sáu þó öngvan. Sál
stóð þá upp frá jörðunni, og með uppluktum augum sá hann ekkert. En þeir héldu
um hönd hans og leiddu hann inn í Damaskum. Og svo var hann í þrjá daga að hann
sá eigi, og eigi át hann né drakk. En í Damasko var sá lærisveinn sem hét
Ananías. Og í sýn þá sagði Drottinn til hans: Þú Ananía. En hann ansaði: Sé, hér
em eg, herra. Drottinn sagði til hans: Statt upp og gakk í það stræti sem
kallast hið rétta og spyr að í húsi Júða eftir þeim sem Sál er að nafni út af
Tarsen, því, sjá nú, að hann biður. Og í sjón sá hann mann inn til sín koma,
Ananíam að nafni, leggjandi hönd yfir sig svo að hann yrði sjáandi aftur.
Ananías svaraði: Drottinn, út af mörgum hefi eg heyrt um þenna mann hvað mikið
illt hann hefir gjört þínum heilögum til Jerúsalem. Og hér hefir hann út af
kennimannahöfðingjum vald til að binda þá alla sem þitt nafn ákalla. En Drottinn
sagði til hans: Far þú því að þessi er mér útvalið ker að hann beri mitt nafn
fyrir heiðinn lýð og konunga og fyrir Íraels sonu. Eg mun og sýna honum hversu
mikið honum ber að líða fyrir míns nafns sakir. Ananías fór þangað og gekk inn í
húsið, lagði yfir hann hendur og sagði: Sál, bróðir, Drottinn Jesús sendi mig
hingað, hver eð þér birtist á veginum þeim er þú komt hér svo að þú fengir sýn
aftur og uppfylltist heilögum anda. Og jafnskjótt féll af hans augum svo sem
annað fiskihreistur, og hann fékk sýn aftur. Hann stóð upp og lét skíra sig, tók
síðan fæðslu til sín og styrkti sig. Sál var þá nokkra daga hjá þeim lærisveinum
er voru í Damasko, og jafnsnart gekk hann í Gyðingasamkundur og tók að predika
þeim Jesúm það hann sami væri Guðs sonur. En þeim blöskraði öllum, er honum
heyrðu, og tóku að segja: Er þessi eigi sá sem til Jerúsalem stríddi á alla þá
sem þetta nafn ákölluðu og hingað kominn til þess að leiða þá bundna fyrir
kennimannahöfðingja? En Sál tók að styrkjast miklu framar og hnekkti þeim
Gyðingum sem í Damasko bjuggu, fulleflandi það að sjá væri Kristur. Og mörgum
dögum þar eftir héldu Gyðingar samstefnu sín á milli að þeir aflífuðu hann. En
þeirra vélræði urðu Sálo undirvísuð. En þeir varðveittu nótt og dag portin svo
að þeir fengi hann í hel slegið. Þá tóku hann lærisveinarnir um nótt og slepptu
honum yfir múrinn og létu í körf ofan síga. En þá Sál kom til Jerúsalem
freistaði hann þess að samlaga sig til lærisveinanna, og þeir óttuðust hann
allir, trúandi eigi því að hann væri lærisveinn. En Barnabas tók hann og leiddi
til postulanna og sagði þeim í frá hversu hann hefði séð Drottin á veginum og
það hann hefði talað við hann og hverninn hann hafði til Damasko trúlega
predikað nafn Jesú. Og hann var hjá þeim, gekk út og inn til Jerúsalem og
predikaði nafn Drottins Jesú trúlegana. Þá tók hann að tala og heyja spurningar
við hina girsku, en þeir leituðu við að lífláta hann. Þá bræðurnir fornumu það,
leiddu þeir hann út til Sesaream og sendu hann til Tarsen. Og svo hafði
söfnuðurinn að sönnu frið um allt Júdeam og Galíleam og Samaríam, hresstust upp
og gengu í ótta Drottins og margfölduðust í huggan heilags anda. Það skeði og þá
Pétur ferðaðist um kring allra að vitja það hann kom einninn til þeirra heilagra
sem bjuggu í Lýdda. Þar fann hann þann mann sem Eneas var að nafni, hver eð
legið hafði í rekkju meir en í átta ár. Hann var sjúkur í kveisu. Pétur sagði
til hans: Eneas, Jesús Kristur gjöri þig heilan, statt upp og reið upp sjálfur
um þig. Og hann stóð jafnsnart upp. Og allir sáu hann þeir sem bjuggu í Lýdda og
í Assarona, hverjir og snerust til Drottins. En í Joppe var sú lærdómsins
þjónustukvinna sem Tabíta var að nafni, hvað er útleggst Dorkas, það heitir
skógargeit. Hún var full góðra verka og meður ölmusugjörðir sem hún veitti. En á
þeim dögum bar svo til að hún tók sótt og andaðist. Og sem þeir höfðu þvegið
hana, settu þeir hana í borðstofuna. En með því að Lýdda liggur í grennd við
Joppen, og þá lærisveinarnir heyrðu það að Pétur væri þar, sendu þeir til hans
og báðu hann um að hann léti sér ekki þungt þykja til þeirra að koma. En Pétur
stóð upp og fór með þeim. Og er hann kom þar, leiddu þeir hann í borðstofuna, og
allar ekkjurnar flykktust utan um kring hann grátandi og sýndu honum þá kyrtla
og klæðnað sem Dorkas hafði gjört meðan hún var hjá þeim. Og er Pétur hafði þá
alla út drifið, féll hann á knéin, baðst fyrir og snerist að líkamanum og sagði:
Tabíta, statt upp. En hún lauk upp sínum augum, og er hún sá Petrum, setti hún
sig upp. En hann rétti henni höndina og reisti hana upp og kallaði á hina
heilögu og ekkjurnar og afhenti þeim hana lifandi. Og það kunngjörðist um alla
Joppen, og margir trúðu á Drottin. Það skeði og svo að hann bleif marga daga í
Joppen hjá Símoni þeim nokkrum sem var einn sútari. Tíundi kapítuli En sá maður
nokkur í Sesarea sem Kornelius var að nafni, höfuðsmaður yfir þeim selskap er
kölluðust valir, guðlegur mann og guðhræddur með öllu sínu húsi, gefandi fólkinu
miklar ölmusur og var jafnan á bæn til Guðs. Hann sá opinberlega í sýn nær
níundu stund dags engil Guðs ganga inn til sín er sagði til hans: Korneli. En
hann horfði á hann óttasleginn og sagði: Hvað er þá, herra? Hann sagði honum þá:
Bænir þínar og ölmusugjörðir eru upp stignar til minnis fyrir Guði. Og send nú
út menn til Joppen og lát sækja Símon, þann kallaður er Petrus. Hann herbergjar
hjá Símoni, sútara einum, hvers hús að leggur við sjóinn. Hann mun segja þér
hvað þér byrjar að gjöra. En er engillinn, sá við hann talaði, var í burt
genginn, kallaði hann á tvo sína þjónustumenn og einn guðlegan stríðsmann út af
þeim er að honum lutu, hverjum hann sagði allt frá og sendi þá til Joppen. En
daginn eftir er þeir voru á leiðinni og tóku að nálgast borgina, sté Pétur upp á
loftið að hann bæðist fyrir nær séttu stund. Og er hann hungraði, vildi hann
matar neyta. En á meðan þeir voru að búa til, leið yfir hann brjósthöfgi og sá
himininn opinn og ofan fara að sér disk nokkurn mikinn svo sem línlak í fjórum
hyrningum upp bundinn. Og hann varð af himni ofan látinn á jörðina, í hverjum eð
voru allar ferfættar kindur, skógdýr og skriðkvikindi og fuglar himins. Og þar
skeði rödd til hans: Statt upp, Pétur, slátra og et. En Pétur sagði: Öngvaninn
eginn, herra, því að eg hefi enn aldri nokkuð almennilegt eður óhreint etið. Og
röddin sagði aftur í annað sinn til hans: Hvað Guð hreinsaði, það seg þú eigi
almennilegt. Þetta skeði þrisvar sinnum, og diskurinn varð upp numinn aftur til
himins. Og er Pétur var efablandinn um með sjálfum sér hver þessi sýn mundi vera
sem hann hafði séð, sjáðu, að þá spurðu þeir menn er út voru sendir frá Kornelio
eftir húsi Símonar og stóðu úti við hurðina. Og að útkölluðum nokkrum spurðu
þeir að hvort Símon, að viðurnefni Petrus, hefði þar herbergi. En er Pétur
hugleiddi um sýnina, sagði andi til hans: Sjáðu, þessir menn leita að þér. Statt
upp, far ofan og gakk með þeim og efa ekkert því að eg senda þá hingað. Þá sté
Pétur ofan til þeirra manna, sem sendir voru til hans frá Kornelio, og sagði:
Sjáið, eg em þann sami þér spyrjið að. Hver efni eru til þess að þér eruð hér
komnir? Þeir sögðu Kornelius, sá höfðingi, frómur maður og guðhræddur, hafandi
góðan orðstír af öllu Gyðingafólki, er með vitran áminntur af heilögum engli að
hann kallaði þig í sitt hús svo hann heyrði orð af þér. Og þá kallaði hann þá
inn og veitti þeim herbergi. Annan dag eftir ferðaðist Pétur með þeim, og
nokkrir bræður af Joppen fylgdu honum. Og annars dags eftir komu þeir til
Sesaream. En Kornelius beið þeirra og saman kallaði sína frændur og virktavini.
Og er það skeði að Pétur kom inn, gekk Kornelius í móti honum og féll til fóta
hans og tilbað hann. En Pétur reisti hann upp og sagði: Statt upp, eg em og
maður. Og er hann hafði haft samtal við þá, gekk hann inn og fann þá marga er
þar voru saman komnir og sagði til þeirra: Þér vitið að það er eigi leyfilegt
þeim manni, sem Gyðingur er, að fella sig við eður ganga til útlendra manna. En
Guð sýndi mér að eg segða öngvan mann almennan eður óhreinan, fyrir hvað eg kom
utan dvöl þá eg var til kvaddur. Því spyr eg yður nú að hvar til þér létuð kalla
mig. Kornelius sagði: Í fjóra daga hefi eg fastað allt til þessarar stundar. Og
um ix stund sem eg baðst fyrir í mínu húsi, og sjá, þá stóð maður fram fyrir mér
í skínanda klæði og sagði: Korneli, þín bæn er alheyrð og þínar ölmusur eru í
minni settar fyrir Guðs augliti. Af því send þú til Joppen og lát kalla Símon,
þann auknefndur er Petrus. Hann herbergjar í húsi Símonar sútara við sjóinn. Því
þá hann kemur, mun hann tala fyrir þér. Þá senda eg jafnsnart til þín, og þú
gjörðir vel það þú komt hingað því að vær erum að Guðs vitni hér allir að vér
heyrum alla þá hluti sem þér eru af Guði boðnir. En Pétur lauk sinn munn upp og
sagði: Nú reyni eg í sannleika það ekki er manngreinarmunur hjá Guði, heldur á
öllu fólki sem hann óttast og gjörir réttvísi, þá er honum þókknan. Þér vitið af
þeirri predikan sem Guð sendi til Íraelssona, boðandi þeim frið fyrir Jesúm
Kristum hver að er Drottinn allra, af hverri predikan ryktið út barst um allt
Gyðingaland, sú er fyrst hófst upp í Galílea eftir þá skírn sem Jóhannes
predikaði það Guð hefði smurt Jesúm af Naðaret með heilögum anda og krafti, hver
eð um kring gekk, gjörði gott og græddi alla þá sem af djöflinum voru
undirþrykktir af því Guð var með honum. Og vér erum vottar alls þess hann gjörði
á Gyðingalandi og í Jerúsalem, hvern þeir aflífuðu og á tréið upp hengdu. Þennan
upp vakti Guð á þriðja degi og lét opinberan verða, eigi öllu fólki, heldur oss
sem áður voru hans útvaldir vottar af Guði, vér sem átum og drukkum með honum
eftir það hann var upp risinn af dauða. Og hann bauð oss að predika fólkinu og
vitni um bera það hann væri sá sem skikkaður er af Guði, dómari lifendra og
dauðra. Af þessum bera allir spámenn vitni og fyrir hans nafn skuli allir þeir,
sem á hans nafn trúa, meðtaka syndanna fyrirgefning. Þá Pétur talaði þessum
orðum, féll heilagur andi yfir þá alla sem orðið heyrðu. Og þeir trúaðir, sem af
umskurningunni voru og með Pétri höfðu komið, undruðust það að heilags anda gjöf
væri úthellt yfir heiðna menn því þeir heyrðu þá tungur tala og vegsama Guð. Þá
svaraði Pétur: Hver má fyrirbjóða þeim vatnið að þeir skírist eigi sem meðtekið
hafa heilagan anda líka sem vér? Og hann bauð að skíra þá í nafni Drottins. Þeir
báðu hann þá að hann væri hjá þeim nokkra daga. Ellifti kapítuli Og er það
heyrðu postularnir og þeir bræður sem í Júdea voru að heiðingjar hefðu meðtekið
Guðs orð og þá Pétur kom upp til Jerúsalem, tóku þeir að þrátta í móti honum sem
voru af umskurningunni og sögðu: Þú gekkst inn til þeirra manna sem yfirhúð hafa
og mataðist með þeim. En Pétur tók til af upphafi og lagði út fyrir þeim eitt
eftir annað og sagði: Eg var í borginni Joppen á bæn, og eg sá í leiðslu míns
hugskots sýn þá að diskur nokkur leið ofan stór sem annað línlak meður fjórum
hyrningum, ofan látinn af himnum og kom allt inn til mín, á hvern eg horfða.
Hugða eg að og sá ferfættar kindur jarðar, skógdýr, skriðkvikindi og fugla
himins. Eg heyrða þá rödd sem til mín sagði: Statt upp, Pétur, slátra og neyt.
En eg sagði: Herra, öngvaninn eginn því ekkert almennt eður óhreint hefir enn
nokkurn tíma í minn munn inn gengið. En röddin svaraði mér í annað sinn af
himni: Hvað Guð hreinsaði, það seg þú eigi almennt. Og þetta skeði þrisvar, og
þá var allt upp numið aftur til himins. Og sjáið, að jafnsnart stóðu þrír menn
úti fyrir húsinu þar eg var inni, sendir af Sesarea til mín. En andinn sagði mér
að eg skyldi ganga með þeim og efa ekkert. En mér fylgdu þessir sex bræður, og
vær gengu inn í þess manns hús. Hann kunngjörði oss hverninn hann hefði séð
engil í sínu húsi, hver eð staðið hafði fyrir honum og sagt til hans: Send þú út
menn til Joppen og lát kalla til þín Símon, þann kallaður er Pétur. Hann mun
segja þér þau orð, af hverjum þú munt hólpinn verða og allt þitt hús. En þá eg
tók til að tala, féll heilagur andi yfir þá líka sem hann féll yfir oss í
upphafi. Þá kom mér það í hug hvað Drottinn hafði sagt: Jóhannes skírði að sönnu
í vatni, en þér skuluð með heilögum anda skírðir verða. Því fyrst Guð hefir
gefið þeim líkar gjafir sem oss þann tíð vér trúðum á Drottin Jesúm Krist, hver
var eg þess eg mætta það Guði banna? Þá þeir heyrðu það, þögnuðu þeir út af,
vegsömuðu Guð og sögðu: það Guð hefði og unnt heiðingjum iðran til lífs. Og
sennilega þeir, sem í sundur höfðu dreifst af þeirri hörmung er bar til um
Stefanum, gengu um kring allt til Feniken og Kýpriam og Antiokkiam, talandi
orðið fyrir öngum nema Gyðingum einum. Þar voru og nokkrir út af þeim sem voru
af Kýpria og Kýrenia, hverjir þann tíð þeir gengu inn í Antiokkiam, tóku að tala
til þeirra Grikkja, boðandi þeim Drottin Jesúm. Og hönd Drottins var meður þeim,
og mikil tala trúaðra manna snerist til Drottins. En það orð flaug sem af þeim
fór til eyrna safnaðarins sem var til Jerúsalem, og þeir sendu út Barnabam það
hann gengi til Antiokkiam. Og sem hann kom þar og sá Guðs náð, varð hann glaður
og réð þeim öllum að þeir skyldu með öruggu hjarta hjá Guði staðnæmast. Því hann
var góður maður og fullur af heilögum anda og trúar. Og margt fólk jókst þar
Drottni. En Barnabas fór til Tarsen að hann frétti upp Sálum. Og er hann hafði
fundið hann, fylgdi hann honum í Antiokkiam. Og það skeði svo að þeir voru til
samans árið allt hjá þeim söfnuði, kenndu þar og mörgu fólki svo að
lærisveinarnir kölluðust fyrst í Antiokkia kristnir. En á þeim dögum komu
spámenn af Jerúsalem til Antiokkiam. Og einn af þeim stóð upp, Agabus að nafni.
Hann tilteiknaði fyrir andann mikið hungur er koma skyldi í öllum veraldar
heimi, hvert eð skeði undir Kládío keisara. En lærisveinarnir lögðu til, hver
eftir því sem hann formátti, og sendu þeim bræðrum til bjargar er bjuggu í
Júdea, hvað þeir gjörðu og sendu til þeirra öldunga fyrir hendur Barnabe og
Sáls. Tólfti kapítuli En á þeim tíma lagði Heródes konungur hendur á nokkra af
safnaðinum að pína þá. Hann lét þá drepa Jakob, bróður Jóhannis, með sverði. Og
er hann sá að það þekktist Gyðingum, fór hann til og lét höndla Petrum. En þetta
var um páska. Og sem hann hafði hann grípa látið, lét hann setja hann í
myrkvastofu og fékk hann í hendur inum fjórða parti fjórðungastaðaskiptis
hermanna til varðveislu, viljandi eftir páskana fram leiða hann fólkinu. Og
Pétur geymdist að sönnu í myrkvastofu, en söfnuðurinn bað í ákafa fyrir honum
til Guðs. Og þá er Heródes vildi hann fram leiða láta, svaf Pétur á þeirri nótt
meðal tveggja stríðsmanna, bundinn tveimur járnhlekkjum, en varðmennirnir
forvöruðu úti fyrir dyrunum myrkvastofuna. Og sjá, að engill Drottins stóð þar,
og ljós skein í húsinu. Hann laust á síðu Péturs, upp vakti hann og sagði: Statt
upp skyndilega. Og hlekkirnir féllu af hans höndum. Engillinn sagði þá til hans:
Gyrt þig og lát skó þína á þig. Og hann gjörði svo. Hann sagði og til hans: Legg
þinn kyrtil yfir þig og fylg mér. Og hann gekk út og fylgdi honum. Og eigi vissi
hann það til sanns sem fyrir engilinn gjörðist, heldur meinti hann sig sýn sjá.
Og þeir gengu um hið fyrsta og annað varðhald og komu til járnhliðsins er lá til
borgarinnar, en það lauk sér upp sjálft, og þeir gengu út. En sem þeir reikuðu
fram eitt stræti, veik engillinn sér jafnsnart frá honum. Og er Pétur kom til
sjálfs síns sagði hann: Nú veit eg sennilega það Drottinn sendi engil sinn og
frelsaði mig af hendi Heródis og af allri eftirvæntan Gyðingalýðs. Og sem hann
gætti sín, kom hann til húsa Maríu, móður Jóhannis, þess sem kallaður var
Markús, hvar eð margir voru til samans og báðust fyrir. En sem Pétur laust á
dyrahurðina, gekk stúlka fram að sjá til, sú Róde var að nafni. Og er hún þekkti
hljóð Péturs, lauk hún eigi upp hurðinni fyrir feginleika, heldur hljóp hún inn
og sagði að Pétur stæði úti fyrir hurðinni. En þeir sögðu til hennar: Ertu
galin? Hún hélt því fastara á að það væri svo. Þeir sögðu: Það er hans engill.
En Pétur klappaði því tíðara á, og er þeir luku upp, sáu þeir hann og undruðust.
En hann benti þeim með hendinni að þeir þegði og sagði frá hverninn Drottinn
hefði leitt hann út úr myrkvastofunni og sagði: Kunngjörið þetta Jakobi og
bræðrunum. Hann gekk út þaðan og fór burt í annan stað. En þá dagur kom, var
eigi lítil angursemi á milli stríðsmannanna hvað vorðið hafði af Pétri. En er
Heródes heimti hann og fann eigi, lét hann forheyra varðmennina og skipaði þá
burt leiða, fór síðan af Júdea ofan til Sesarea, og þar dvaldist hann. En
Heródes var missáttur við þá í Týro og Sídon. En þeir komu með einu samheldi til
hans og ráðguðust um við Blastum, hver eð var konungsins dróttseti, og beiddust
friðar af því að þeirra byggðarlög nærðust af konungsins landi. En á til+til
settum degi klæddist Heródes konunglegum skrúða, settist á dómstólinn og hóf sér
ræðu til þeirra. En fólkið tók að kalla: Guðs rödd er þetta, en eigi manns.
Jafnskjótt sló hann engill Drottins af því hann gaf eigi Guði heiðurinn. Varð
hann etinn af möðkum og andaðist. Orð Drottins tóku að vaxa og margfaldast. En
þeir Barnabas og Sálus komu til Jerúsalem aftur og afentu þeim þær vistir og
tóku með sér Jóhannem, þann er að viðurnefni hét Markús. Þrettándi kapítuli Og í
þeim söfnuði, sem var í Antiokkia, voru spámenn og lærifeður, meðal hverra var
Barnabas og Símon, er kallaðist Níger, og Lútíus hinn sýrlenski og Manaen, sá eð
var samfóstri Heródis tetrarka, og Sálus. Og þann tíð þeir þjónuðu Drottni og
föstuðu, sagði heilagur andi: Útveljið mér Barnabam og Sálum í það verk sem eg
hefi þá til kjörið. Þeir föstuðu þá og báðust fyrir, lögðu hendur yfir þá og
létu í burt fara. Og sem þeir voru að sönnu út sendir af heilögum anda, gengu
þeir burt til Selevkía, og þaðan sigldu þeir til Kýpria. Og þá þeir komu til
Salmínuborgar, tóku þeir að predika Guðs orð í samkundum Gyðinga. En þeir höfðu
Jóhannem til þjónustu. Og sem þeir gengu yfir eyna, allt inn til Pafosborgar,
þar fundu þeir nokkurn fjölkynngismann og falsprofeta, þann Gyðingur var, hvers
nafn eð var Barjeús. Sá var hjá Sergío Pálo, landstjórnara og forsjálegum manni.
Hann kallaði fyrir sig Barnabam og Sálum, og hann fýsti að heyra Guðs orð. Þá
stóð þeim í mót sá galdramaður, Elýmas, því að svo verður hans nafn útlagt,
sækjandi eftir að snúa landstjórnaranum frá trúnni. En Sálus, sá er og hét
Pálus, fullur af heilögum anda, leit á hann og sagði: Ó, þú djöfuls son, fullur
alls táls og fláræðis og óvinur allrar réttvísi, þú lætur eigi af að umsnúa
réttum vegum Drottins. Og sjá nú, að hönd Drottins kemur yfir þig, og þú skalt
blindur vera og sjá ekki sól um nokkra tíma. Og jafnsnart féll á hann dimma og
myrkur, fálmaði um kring sig og leitaði að þeim eð hann vildi leiða. Þá
landstjórnarinn sá hvað gjörðist, undraðist hann yfir kenning Drottins. En þá
Páll og þeir, sem með honum voru, sigldu frá Pafo, komu þeir til Pergen í
Pamfýlalandi, en Jóhannes skildi við þá og fór aftur til Jerúsalem. En þeir fóru
þar þvert yfir frá Pergen og komu til Antiokkia í Písídralandi og gengu inn í
þeirra samkundu á þvottdegi og settust niður. En eftir lögmálslesturinn og
spámannanna sendu yfirmenn samkundunnar og létu segja þeim: Þér menn og bræður,
ef nokkur áminningarsaga er hjá yður til fólksins, þá segið fram. Þá stóð Páll
upp og benti til hljóðs með hendinni og sagði: Þér Íraelsmenn og þér sem óttist
Guð, þá heyrið. Guð Íraelslýðs út valdi feður vora og hóf upp fólk þetta þá
þegar það var útlægt á Egyptalandi, og með hávum armlegg út leiddi hann það
þaðan. Og mestu í fjörutigir ár umleið hann þeirra siðvenjur og afmáði vii
þjóðir á Kanaansjörðu og skipti með þeim eftir hlutfalli þeirra landi. Eftir það
gaf hann þeim dómendur í fjögur hundruð og fimmtigir ára, allt til Samúel
spámanns. Eftir það æsktu þeir sér konungs, og Guð gaf þeim Sál, son Kís, mann
af Benjamíns kyni, í xl ár. Og er hann af setti þann, uppvakti hann Davíð þeim
til konungs, af hverjum hann vitnaði og sagði: Eg hefi fundið Davíð, son Jessa,
mann eftir mínu hjarta, hver gjöra skal allan minn vilja. Af hvers sæði Guð
framleiddi eftir fyrirheitinu Jesúm Íraelslausnara eftir því sem Jóhannes
predikaði áður iðranarskírn fyrir hans auglits hingaðkomu öllu Íraelsfólki. En
sem Jóhannes hafði lyktað sitt skeið, sagði hann: Eg em eigi hann, hvern þér
meinið mig vera, heldur sjáið, að sá kemur eftir mig, hvers skóklæði eg em eigi
verðugur að leysa. Þér menn, góðir bræður og þér synir Abrahams slektis og þeir
sem yðar á milli óttast Guð, yður er þetta hjálpræðisorð sent. Því að þeir sem
bjuggu í Jerúsalem og þeirra höfðingjar, með því þeir þekktu hann eigi né
spámannaraddirnar hverjar lesnar verða hvern þvottdag, hafa þeir með sínu
dómsatkvæði uppfyllt. Og þó þeir fyndi öngva dauðasök með honum, beiddu þeir af
Pílato að hann léti aflífa hann. En sem hann hafði fullkomnað allt hvað af honum
var skrifað, tóku þeir hann ofan af trénu og lögðu í gröf. En Guð upp vakti hann
af dauða, hver og séður er um marga daga af þeim sem með honum fóru af Galílea
upp til Jerúsalem, hverjir að eru hans vottar hjá fólkinu. Og vér boðum yður það
fyrirheit sem til feðra vorra er skeð að það sama hefir Guð uppfyllt oss þeirra
sonum í því hann uppvakti Jesúm; svo sem í fyrsta sálmi skrifað er: Þú ert minn
son, í dag ól eg þig. En það Guð upp vakti hann af dauða að hann kæmi eigi
framar til rotnanar aftur, þá sagði hann svo: Trúlega skal eg halda við yður þá
náð er Davíð var lofuð. Fyrir því segir hann enn í öðrum stað: Þú munt eigi
leyfa það þinn heilagi skuli rotnan sjá. Því að sennilega þá Davíð hafði sinn
aldur út þjónað og að Guðs forsjó sofnaði hann og er lagður til feðra sinna og
hefir rotnan séð. En sá, hvern Guð upp vakti, hefir eigi rotnan séna. Fyrir því
sé yður viturlegt, góðir menn og bræður, það yður boðast fyrir þennan syndanna
fyrirgefning og af öllu því, hverju þér gátuð ekki réttlátir orðið fyrir Moyses
lögmál, og hver hann trúir á þennan, sá er réttlættur. Því sjáið svo til að eigi
komi það yfir yður, hvað sagt er fyrir spámennina: Sjái þér forsmánarar, undrið
yður og verðið að öngu því að eg gjöri það verk á yðrum dögum, hverju þér trúið
eigi þó ef nokkur talaði yður það út. En að út gengnum Gyðingum af samkundunni
báðu hinir heiðnu það þeir segði þeim þessi orð á eftir komanda þvottdegi. Og er
samkundan í sundur dreifðist, fylgdu Páli og Barnaba margir Gyðingar eftir og
guðræknir menn sem Júðar höfðu gjörst. Og þeir sögðu þeim og áminntu þá að þeir
skyldi stöðugir blífa í Guðs náð. En að eftirkomanda þvottdegi kom til samans
næsta allur borgarmúgur að heyra Guðs orð. Og er Gyðingar sáu fólkið, fylltust
þeir fjandskapar og tóku að mæla í gegn því sem Páll sagði, mót kastandi það og
háðungarorðum lastandi. Þeir Páll og Barnabas sögðu þá sköruglega: Það byrjaði
að yður skyldi Guðs orð fyrst segjast. En af því þér rekið það frá yður og dæmið
yður sjálfa óverðuga eilífs lífs, sjáið, það vér snúust þá til heiðinna þjóða.
Því að svo hefir Drottinn boðið oss: Eg setta þig heiðnum þjóðum til ljóss svo
að þú sért hjálpráð allt til yðsta jarðar enda. Og þá hinir heiðnu heyrðu það,
glöddust þeir og vegsömuðu orð Drottins, og svo margir urðu trúaðir sem til
eilífs lífs voru skikkaðir. Og orð Drottins tóku út að berast um öll héruð. En
Gyðingar hvöttu þá upp guðræknar og hæverskar kvinnur og hina æðstu menn
borgarinnar og upp kveiktu svo ofsókn í móti Páli og Barnaba og ráku þá burt úr
sínum landsálfum. En þeir hristu duft fóta sinna á þá og komu til Íkonían. Og
lærisveinarnir fylltust af fagnaði og heilögum anda. Fjórtándi kapítuli Og það
skeði í Íkonía að þeir gengu til líka inn í Gyðingasamkundu og töluðu svo að
mikill mannfjöldi trúði, bæði Júðar og Grikkir. En þeir Gyðingar, sem mistrúa
voru, upp vöktu og til reiði hvöttu í móti bræðrunum hugi heiðinna manna. Þó
dvöldu þeir þar um langan tíma styrklega erfiðandi með herrans fulltingi, hver
eð sjálfur vitni bar orðum sinnar náðar og veitti að tákn og stórmerki skeðu
fyrir þeirra hendur. En borgarmúgurinn tvískiptist í sundur svo að sumir héldu
að sönnu með Gyðingum, en sumir með postulunum. En er gjörðist upphlaup með
heiðingjum og líka einninn með Gyðingum og þeirra yfirboðurum að þeir færi til
með valdi og grýttu þá grjóti, það fornumu þeir og flýðu í þær borgir sem liggja
í Lýkoníalandi, Lýstra og Derben, og alls staðar í þeirra umliggjandi landsálfur
og predikuðu þar guðsspjöll. Og maður nokkur í Lýstra sat fótahrumur og var
haltur frá sinnar móður kviði, sá er aldri hafði enn gengið, hann heyrði Pál
mæla. Og sem hann leit á hann og sá að hann trúði, það honum mætti hjálpa, sagði
hann með hárri röddu: Statt uppréttur á þína fætur. Og hann spratt upp og gekk.
En er lýðurinn leit hvað Páll hafði gjört, hófu þeir upp hljóð sín á lýkaónísku
og sögðu: Guðin eru mönnum lík vorðin og til vor ofan stigin. Og Barnabam
kölluðu þeir Júpiter, en Pál Merkúríum af því hann var framberi orðsins. En
Júpiters prestur, sá er fyrir borginni var, flutti bæði yxn og kransa fyrir
dyrnar og vildi fórnfæra þeim með fólkinu. Þá er postularnir, Páll og Barnabas,
heyrði það, hrifu þeir klæði sín, stukku upp á milli fólksins, kölluðu og sögðu:
Þér menn, hví gjöri þér þetta? Við erum og dauðlegir menn líka sem þér og bjóðum
yður að snúast frá þessum hégómum til lifanda Guðs, sá er gjörði himin og jörð,
sjó og allt hvað í þeim er, hver er um liðnar aldir hefir allar þjóðir ganga
látið sína sjálfs vegu. Og þó að sönnu hefir hann eigi forlátið sjálfan sig án
vitnisburðar þá hann veitir gott og gefur oss dögg af himni og frjósama tíma,
uppfyllandi vor hjörtu með fæðslu og fagnað. Og er þeir sögðu þetta, gátu þeir
þó varla stillt lýðinn svo að þeir fórnuðu þeim eigi. Þá komu þar nokkrir
Gyðingar frá Antiokkia og Íkonía, hverjir að umtöldu lýðinn svo að þeir grýttu
Pál og drógu út af borginni, meinandi hann dauðan vera. En þá lærisveinarnir
umkringdu hann, stóð hann upp og gekk inn í borgina. Og deginum eftir fór hann
með Barnaba til Derben og predikaði guðsspjöll í þeirri borg og lærði þar
margan, vendi síðan aftur til Lýstram, Íkonía og Antiokkiam, styrkjandi andir
lærisveinanna, þá áminnandi að þeir væri staðfastir í trúnni og það að oss
byrjar fyrir margar hrellingar inn að ganga í Guðs ríki. Og þeir skikkuðu þeim
öldunga í sérhverja samkundu, báðust fyrir og föstuðu og fólu þá síðan þeim
Drottni á hendi, á hvern þeir trúðu. Og er þeir höfðu gengið um Pisidíam, komu
þeir í Pamfýlíam og töluðu orð Drottins til Pergan og fóru ofan til Attalíam.
Þaðan sigldu þeir til Antiokkiam, hvaðan þeir voru af Guðs náð til fengnir í það
verk, hvert þeir höfðu fullkomnað. Og sem þeir voru komnir og saman safnað
söfnuðinum, töldu þeir fram hve mikið Guð hefði gjört meður þeim og hverninn
hann hefði dyrum trúarinnar upp lokið fyrir heiðingjum. Og þar dvöldu þeir eigi
skamma stund hjá lærisveinunum. Fimmtándi kapítuli Og þeir nokkrir, sem ofan
komu af Júdea, lærðu bræðurna það, nema ef þeir léti umskera sig eftir siðvenju
Moyses,, þá kunni þér ekki að hjálpast. Og af því gjörðist þar rugl og misþykki
eigi lítið. Páll og Barnabas settu sig fast í móti þeim. Þá skikkuðu þeir Pál og
Barnabam og nokkra aðra af þeim að þeir færi upp til postulanna og yfirprestanna
í Jerúsalem um þetta þrætumál. Og sem þeir voru af safnaðinum á leið leiddir,
gengu þeir um Feniken og Samaríam, segjandi heiðinna þjóða umvending og gjörðu
öllum bræðrum mikinn fögnuð. En þá þeir komu til Jerúsalem, meðtókust þeir af
söfnuðinum og af postulunum og svo af öldungunum, og þeir kunngjörðu þeim frá
hversu mikið Guð hefði gjört meður þeim. Þá risu upp nokkrir út af faríseis
selskap, þeir við trú höfðu tekið, segjandi að það byrjaði að umskera þá og buðu
að halda Moyses lögmál. En postularnir og prestarnir komu til samans að þeir
liti á þetta mál. Og er mikil þráttan hafði verið, stóð Pétur upp og sagði til
þeirra: Góðir menn og bræður, þér vitið að fyrir langri ævi, það Guð hefir
útvalið vor á milli að heiðnir menn skyldu heyra fyrir minn munn guðsspjallsins
orð og svo að trúa. Og Guð, sá hjörtun kennir, bar vitnisburð um, gefandi þeim
heilagan anda svo sem oss og gjörði öngvan mun á milli þeirra og vor, hreinsandi
með trú þeirra hjörtu. Fyrir hvað freisti þér nú Guðs það þér leggið ok yfir
lærisveinanna háls, hvert að ei gátu borið hvorki vér né feður vorir, heldur
trúum vér að frelsast fyrir náð Drottins vors Jesú Kristi með sama hætti og
þeir. Þá þagði allur múgurinn og hlýddu þeim Barnaba og Páli er þeir sögðu frá
hver tákn og stórmerki eð Guð hefði gjört meðal heiðinna þjóða fyrir þá. Eftir
það þeir þögnuðu, svaraði Jakob og sagði: Þér menn og bræður, heyrið mig. Símon
sagði fram með hverjum hætti Guð hefði í fyrstu vitnað og meðtekið sér fólk út
af heiðnum þjóðum í sínu nafni og þessu samhljóða spámannaorðin svo sem að
skrifað er: Eftir þetta mun eg aftur koma og uppbyggja tjaldbúð Davíðs, hver að
fallin er. Og hennar niðurbrot skal eg endurbyggja og hana upprétta svo að þeir
menn, sem eftir blífa, skulu Drottins leita og þar til allar heiðnar þjóðir,
yfir hverjar mitt nafn ákallað er, segir Drottinn, sá er þetta gjörir allt. Guði
eru öll sín verk kunnig frá veraldar upphafi. Fyrir því órskurða eg það vér
gjörum öngva þvingan þeim sem snúast frá heiðni til Guðs, heldur skrifum þeim
til að þeir haldi sig frá óhreinleik skurgoðadýrkanar og frá frillulifnaði og
köfnuðu og af blóði. Því að Moyses hefir fyrir langri ævi til sett í öllum
borgum það hann skuli predikast í samkundum, hvar hann verður og lesinn alla
þvottdaga. Það hagaði þá postulunum og öldungunum með öllum safnaðinum að þeir
útveldi af þeim menn og sendi til Antiokkiam með Páli og Barnaba tileinkaðan
Júdam, þann kallaður var Barsabbas, og Sílam, inir æðstu menn meðal bræðranna,
og sendu rit fyrir þeirra hendur með þessu atkvæði: Vér postular, prestar og
bræður heilsum þeim bræðrum er út af heiðingjum og í Antiokkia, Sýria og Kilitia
eru með því að vér höfum heyrt að nokkrir af oss eru út gengnir sem hafa sturlað
yður með orðum og flekkað andir yðrar, bjóðandi yður að umskerast og lögmálið að
halda, hverjum vér höfum ekki slíkt boðið. Því hefir oss litist með eindregni
saman komnum að senda til yðar valinkunna menn með vorum elskulegum Barnaba og
Páli, hverjir menn eð út hafa sett sínar sálir fyrir nafn Drottins vors Jesú
Kristi. Fyrir því sendu vér Júdam og Sílam, hverjir eð sjálfir mega með orðum
segja yður hið sama. Því að það líst heilögum anda og oss að vér skyldum öngvar
byrðir leggja á yður fyrir utan þessa þarflega hluti, það þér haldið yður af því
sem skurgoðum er fórnað og blóði og fráköfnuðu og frillulífi, af hverju ef þér
varðveitið sjálfa yður, gjöri þér rétt. Lifið sælir. Þá þessir voru af stað
sendir, komu þeir til Antiokkiam og saman söfnuðu safnaðinum og fengu þeim
bréfið. Þá þeir lásu það, urðu þeir af þeirri huggan glaðir. En Júdas og Síla,
hverjir að spámenn voru, áminntu bræðurna með nógum orðum og styrktu þá. Og þeir
dvöldu þar um stundar sakir og voru síðan með friði af bræðrunum sendir til
postulanna aftur, en Síla leist á að vera þar. Páll og Barnabas dvöldust í
Antiokkia, kenndu og boðuðu samt öðrum fleirum orð Drottins. En eftir nokkra
daga sagði Páll til Barnaba: Föru við aftur og vitjum bræðra vorra um allar
borgir, í hverjum við höfum boðað orð Drottins, hverninn að þeir haga sér. En
Barnabas gaf til ráð að þeir tæki með sér Jóhannem, sá er auknefndist Markús. En
Páll vildi ekki að sá, sem frá þeim hafði snúið úr Pamfýlía og gekk eigi með
þeim í verk, skyldi eigi með fylgja. Og svo hart sundurþykki varð þeirra á milli
að hvor skildi við annan. Og Barnabas tók að sönnu Markum með sér og sigldi í
Kýpriam. En Páll kjöri sér Sílam og var af bræðrunum Guðs náð bífalaður. Og hann
gekk um Sýriam og Kilitiam styrkjandi söfnuðina. Sextándi kapítuli En er hann
kom til Derben og Lýstran, og sjá, að lærisveinn nokkur var þar, Tímóteus að
nafni, sonur einnrar trúaðrar Gyðingakonu, en að feðerni girskur. Þessum báru
þeir bræður gott vitni sem voru í Lýstram og Íkonía. Þennan vildi Páll með sér
fara láta, tók að sér og umskar hann fyrir sakir þeirra Gyðinga sem voru í þeim
stöðum því að þeir vissu allir það hans faðir var girskur. En þar þeir fóru um
borgir, buðu þeir í þeim að varðveita þær setningar sem skikkaðar höfðu verið af
postulunum og prestum þeim sem til Jerúsalem voru, og svo styrktust söfnuðurnir
í trúnni og fjölguðust daglega að tölu. Og þá þeir gengu um Frýgiam og
Galitíuríki, var þeim forboðið af helgum anda að tala Guðs orð í Asía. En sem
þeir komu til Mýsíam, freistuðu þeir að ganga í Bitiníam, og andinn lofaði þeim
það eigi. En þá þeir gengu yfir um Mýsíam, fóru þeir ofan til Tróaden. Og Páli
var sjón sýnd um nóttina að maður nokkur af Makedónía stóð og bað hann og sagði:
Far þú í Makedóníam og hjálpa oss. En sem hann hafði sjónina séð, stunduðum vér
strax að reisa í Makedónía fullgjörðir í því það Drottinn kallaði oss að predika
þeim guðsspjöll. En þá vér leystum frá Tróada, komu vær á réttu skeiði til
Samótíatíon og annars dags til Neapólin og þaðan til Filippis, hver að er hin
æðsta og frelsis höfuðborg í Makedónía. Og vær dvöldust í sömu borg nokkra daga.
Og á þvottdeginum gengu vér út af borginni að því vatni, hvar þeir plöguðu að
biðjast fyrir, settum oss og töluðum til þeirra kvenna er þar komu til samans Og
kona nokkur guðrækin, Lýdía að nafni, hver eð purpura seldi, verandi út af
Tíatírisborg, heyrði til, hverrar hjarta Drottinn opnaði svo að hún gætti að því
hvað af Páli sagðist. En sem hún og hennar hús var skírt, beiddi hún oss og
sagði: Ef þér haldið mig trúaða vera í Drottni, þá gangið inn í mitt hús og
blífið þar. Og hún neyddi oss. En það skeði þá vér gengum til bænar að stúlka
nokkur, sú er hafði sannsagnaranda, hljóp í móti oss, hver eð gjörði sínum
lánardrottnum mikinn bata í sannsögli. Þessi sama fylgdi Páli og oss alls staðar
eftir, kallaði og sagði: Þessir menn eru þjónar Guðs hins hæðsta, þeir eð boða
yður hjálpræðisgötu. Þetta gjörði hún um marga daga. En það gramdist Páli. Því
snerist hann við og sagði til andans: Eg býð þér í nafni Jesú Kristi að þú farir
út frá henni. Og hann fór út á samri stund. En er drottnar hennar sáu það að von
sinnar ábatanar var úti, gripu þeir Pál og Sílam og leiddu þá á torg til
höfðingjanna og færðu þá fyrir yfirboðarana og sögðu: Þessir menn gjöra styrjöld
í borg vorri með því þó þeir eru Gyðingar og boða þá venju er oss hæfir eigi með
að taka né að gjöra með því vér erum rómverskir. Og fólkið æstist upp í móti
þeim, yfirboðaranir létu þá af fötum færa og buðu að strýkja þá. Og er þeir
höfðu veitt þeim stóra húðstroku, snöruðu þeir þeim í myrkvastofu og buðu
myrkvastofuverðinum að geyma þá grandvarlega. Og hann tók slíkt boð að sér og
kastaði þeim í hið innsta varðhald og setti þeirra fætur í stokk. En um miðnætti
báðust þeir fyrir, Páll og Sílas, og lofuðu Guð, og þeir heyrðu til þeirra sem í
varðhaldinu voru. En jafnsnart varð mikill jarðskjálfti svo að hrærðist allur
grundvöllur myrkvastofunnar. Og jafnsnart opnuðust allar dyr og allra þeirra
fjötur upp leystust. En sem myrkvastofuvörðurinn vaknaði og sá myrkvastofudyrnar
opnar, dró hann út sverð og vildi fyrirfara sér, meinandi bandingjana burt
flýða. En Páll kallaði hárri röddu og sagði: Gjör þér ekkert vont það vér erum
hér allir. En hann heimti ljós, gekk inn og af ótta sleginn féll hann Páli og
Síla til fóta, leiðandi þá út og sagði: Herrar mínir, hvað byrjar mér að gjöra
það eg verði frelsaður? En þeir sögðu: Trú þú á Drottin Jesúm, svo verður þú
hólpinn og þitt hús. Og þeir sögðu honum orð Drottins og öllum þeim er í hans
húsi voru. Hann tók þá að sér á sömu stund nætur og þerrði benjar þeirra. Hann
lét þá og skíra jafnsnart sjálfan sig og allt sitt hús. Og þá leiddi hann þá í
sitt hús, reisti upp borð fyrir þeim, og hann gladdist með öllu sínu húsi það
hann var á Guð trúaður vorðinn. Og er dagaði, sendu yfirboðararnir þénara
staðarins þangað og sögðu: Láttu þessa menn lausa. En myrkvastofuvörðurinn
kunngjörði þessi orð Páli að yfirboðararnir hefði þangað sent,, að þér skylduð
lausir látast. Því gangið nú út og farið í friði. En Páll sagði til þeirra: Þeir
hafa almennilega án dóms látið húðfletta oss rómverska menn og í myrkvastofu
kastað, og nú vilja þeir reka oss út heimuglegana. Eigi skal svo, heldur komi
þeir sjálfir og reki oss út. En þessi orð kunngjörðu staðarins þénarar
yfirboðurunum. Og er þeir heyrðu það að þeir voru rómverskir, óttuðust þeir,
komu síðan, beiddu þá og út leiddu og báðu að þeir færi burt úr borginni. Þeir
gengu þá af myrkvastofunni og komu til Lýdía. Og er þeir höfðu bræðurna séð og
hugsvalað þeim, ferðuðust þeir í burt. Seytjándi kapítuli En þá þeir fóru um
Amfipólin og Apollóniam, komu þeir til Tessaloniuborgar, hvar eð var Gyðinga
samkund. En Páll gekk inn eftir venju sinni til þeirra og sagði þeim um þrjá
þvottdaga úr ritningunum, opnandi fyrir þeim og sannandi það Kristi byrjaði að
líða og af dauða upp að rísa og að þessi Jesús,, hvern eg boða yður sagði hann,
sé sá Kristur. Og nokkrir af þeim trúðu og samlöguðu sig Páli og Síla og mikill
fjöldi guðlegra Grikkja, þar með hinar æðstu kvinnur eigi allfáar. En þeir
vantrúuðu Gyðingar fylltust fjandskapar og fengu með sér nokkra illþýðismenn. Og
er þeir höfðu dregið flokk saman, gjörðu þeir upphlaup í borginni og æddu fyrir
hús Jasonis og sóktu eftir að leiða þá fram fyrir alþýðufólkið. En er þeir fundu
þá eigi, drógu þeir Jasonem og nokkra bræður til höfðingjanna borgarinnar og
kölluðu: Þeir eð villa alla jarðarkringlu, eru hér komnir, hverja Jason hýsir.
Og þessir allir gjöra í móti keisarans boði, segjandi annan kóng vera Jesúm. En
þeir æstu upp lýðinn og höfðingjana borgarinnar þá er þeir heyrðu þetta. Og sem
þeir höfðu borgan tekið af Jasoni og þeim öðrum, létu þeir þá lausa. En
bræðurnir létu Pál og Sílam í burt fara um nótt til Beróa. Og er þeir komu þar,
gengu þeir inn í Gyðinga samkundu. En þeir voru hinir eðlubornustu meðal þeirra
sem voru í Tessalonia, hverjir ið meðtóku af öllum hugarins tilbúnaði,
rannsakandi daglegana ritningarnar hvort það væri svo. Og margir af þeim
gjörðust trúaðir og einninn erlegar kvinnur girskar og eigi allfáir kallmenn. Og
er það fengu að vita þeir Gyðingar sem voru til Tessaloniu að Guðs orð voru
boðuð af Páli í Berea, komu þeir og þangað og æstu upp lýðinn. En jafnsnart
sendu bræðurnir Pál þá í burt það hann gengi allt út til sjávarins, en Sílas og
Tímóteus blifu þar eftir. Og þeir eð leiddu Pál á veg, fylgdu honum allt til
Aþenu. Og sem þeir fengu þann bífalning af honum til Síla og Tímóteo það þeir
kæmi sem snarast til hans, fóru þeir aftur. En á meðan Páll beið þeirra til
Aþena, gramdist hans andi með sjálfum honum er hann sá borgina svo mjög hneigða
til skurgoðadýrkanar. Af því hafði hann spurningar frammi við Gyðinga og
guðrækna menn í samkundunni og alla daga á torgi til þeirra manna sem til hans
komu. En nokkrir Epikúrei og Stóiki, veraldlegir spekingar, þráttuðu við hann.
Og sumir sögðu: Hvað vill þessi orðsnápur til segja? En aðrir mæltu: Það sýnist
sem hann vilji nýrra guða boðari vera,, fyrir því hann hafði boðað þeim Jesúm og
af upprisunni. Og þeir gripu hann höndum og leiddu á dómflötinn segjandi: Megu
vær ekki fá að vita hver þessi nýja kenning er sem af þér segist? Því að nokkuð
nýtt flytur þú fyrir vor eyru. Fyrir því vildu vér vita hvað það væri. En allir
Aþenuborgarmenn og svo útlendingar og gestir stunduðu ekkert annað nema að segja
eður heyra nýtt nokkuð. En Páll sté upp á miðjan dómflötinn og sagði: Þér menn
Aþenuborgar, eg sé það þér eruð í öllum hlutum næsta hjátrúaðir því að eg hefi
gengið hér um og séð yðra skurguðadýrkan. Eg fann og altari, á hverju upp var
skrifað: Hinn ókenndi guð. Fyrir því boða eg yður þann sama, hverjum þér
óvitandi dýrkan gjörið. Sá Guð sem gjörði heiminn og allt hvað í honum er fyrir
því að hann er Drottinn himins og jarðar. Eigi byggir hann í mustérum þeim sem
með höndum eru smíðuð og eigi heldur fágast hann í mannlegum höndum. Hann þarf
og einskis við með því hann gefur sjálfur öllum líf og andardrátt á allan hátt.
Hann gjörði og af einu blóði allt mannkyn það er byggja skyldi yfir allri augsýn
jarðar og ályktaði forskikkaða tíma, og takmörk þeirra byggingar hefir hann
staðfest svo að þeir skyldu Guðs leita ef verða kynni að þeir mætti á honum
þreifa og á hann finna með því þó að hann er eigi langt frá einum sérhverjum
vorra. Því að fyrir hann lifum vær, hrærunst og erum svo sem nokkrir yðars lands
diktarar hafa sagt að vér erum og hans kyns. Nú með því vér erum Guðs slekti,
skulu vér eigi meina guðdóminn líkan vera gulli og silfri eður út höggnum
steinum af manna fyndingum gjörða. Og að sönnu hefir Guð tíma þessarar óvisku
líða látið, en nú býður hann öllum mönnum hvar helst þeir eru að allir gjöri
yfirbót fyrir því hann hefir dag til sett, á hverjum hann vill dæma alla
heimskringluna með réttvísi fyrir þann mann, fyrir hvern hann hafði það og
ályktað trú að veita öllum eftir það hann upp vakti hann af dauða. En er þeir
heyrðu af upprisu framliðinna, hæddu sumir að því, en sumir sögðu: Vér skulum
heyra þig aftur enn um þetta. Svo gekk Páll út mitt á milli þeirra. Og nokkrir
menn héldu með honum og urðu trúaðir, meðal hverra var Díónýsíus, einn af
ráðinu, og kona, Damaris af nafni, og fleiri aðrir með þeim. Átjándi kapítuli Og
eftir það gekk Páll burt af Aþenu og kom til Korintio og fann þar Gyðing,
Akvílam að nafni, ættaðan úr Pontia, sá er nýlegana var kominn af Vallandi, og
hans húsfrú Priskilla, af því að keisari Kládíus hafði boðið öllum Gyðingum fara
af Róm. Til þessa hins sama gekk hann inn, og með því að þeir voru eins
handverksmenn, bleif hann hjá þeim og erfiðaði. En þeirra handverk var
tjaldvefnaður. Og alla þvottdaga kenndi hann í samkunduhúsi og hafði fortölur
fyrir Gyðingum og einninn líka fyrir Grikkjum. En er Sílas og Tímóteus komu af
Makedónía, þrengdi andinn Páli til að vitna fyrir Gyðingum það Jesús væri
Kristur. En sem þeir mæltu í móti því og töluðu háðungarorð, fleygði hann af sér
fötum og sagði til þeirra: Yðvart blóð sé yfir yðru höfði. Hreinn geng eg eftir
þetta til heiðinna þjóða. Og hann veik þaðan og gekk inn í hús nokkurs þess er
Júst var að nafni. Hann heiðraði Guð. Hans hús var og hið næsta nni. En Krispus,
hver eð var foringi samkundunnar, trúði á Drottin með sínu öllu hyski, og margir
Korintíumenn, þeir eð til heyrðu, urðu trúaðir og létu skíra sig. En Drottinn
sagði fyrir sýn um nótt til Páls: Óttast eigi, heldur tala þú og þeg ekki því að
eg em með þér. Og enginn skal þér til leggja að þig megi skaða því að margt fólk
er mitt í þessari borg. En hann sat þar árið um kring og sex mánaði og kenndi
þeim Guðs orð. En er Gallío var landstjórnari í Antiokkia risu Gyðingar upp með
einum huga í móti Páli og leiddu hann fyrir dómstólinn og sögðu: Þessi ræður
mönnum að dýrka Guð í móti lögmálinu. En þá Páll bjó sig til að lúka upp
munninn, sagði Gallío til Gyðinga: Júðar mínir, ef það væri um nokkur rangindi
eður vansemd, þá umliði eg yður gjarnan. En með því það eru spurningar af orðum
og nöfnum yðvars lögmáls, megi þér sjálfir til sjá því að eg vil eigi þeirra
dómari vera, og rak þá frá dómstólinum. Þá gripu allir Grikkir Sóstenem,
samkundunnar höfðingja, og slógu hann fyrir dómstólinum, en Gallío gaf sér þar
alls ekki að. Páll dvaldi þar sjálfur í marga daga. Síðan kvaddi hann bræðurna
og sigldi til Sýriam og Priskilla og Akvíla meður honum eftir það hann rakaði
höfuð sitt í Kenrea því að hann hafði heit á hendi. Hann kom þá ofan til Efeso,
og þar skildi hann þau eftir, en hann gekk sjálfur inn í samkunduna og þreytti
spurningar við Gyðinga. En þeir báðu hann að hann blifi þar enn lengra tíma hjá
sér, en hann samsinnti því eigi, heldur kvaddi hann þá og sagði: Mér byrjar með
algjörvi á þeirri hátíð, sem til stendur, að vera til Jerúsalem. Heldur skal eg
að Guðs vilja koma til yðar aftur. Og er hann leysti frá Efeso, kom hann til
Sesarea, gekk upp og heilsaði safnaðinum og fór ofan til Antiokkiam og dvaldist
þar nokkra stund, fór burt síðan og gekk hvað eftir öðru um Galitíuríki og
Frýgíam styrkjandi alla lærisveina. Hann segist fluttur hafa verið suður í
Afríku í Barbaríið í þann stað, sem Asser heitir, 500 mílur lengra út en þeir,
sem í Grindavík voru teknir, og svo aftur flutzt á sama ári, hvar men hann
áminnir alla að þakka guði og gæta að sjálfum sér, því eins megi fyrir öðrum
falla sem öðrum, og gerir hann merkilegan formála um kross og mótgang yfir sitt
reisukver, um hvert sitt ferðalag hann kveðst beðinn hafa verið saman að taka,
frá þeim 16. Julii og til þess hann aftur kom í Vestmannaeyjar þann 6. Julii ári
síðar. 1. Kapituli. Um góða guðs og gamla vilja. Í þessum kapitula getur hann,
hvernig guð hafi í því gamla og nýja testamentinu látið áminningar undan fara
áður straffið komið hefir. Og í 2. Kapituli. skýrir hann frá um teikn og
atburði, sem skeð hafi hér á landi, og helzt þar í eyjunum, sem verið hefir
áminning fyrir því, sem eftir kom, en enginn hafi sinnt. 3. Kapituli. Um
viðbúnaðinn. Hér segir hann, þá til ræningjanna spurðist. Þá, viti þér, fyrst
ræningjanna í Vestmannaeyjum spurðist í Grindavík og eða syðra, þá voru hjá oss
nóg stóryrði og óttaleysi, og ekki sízt af þeim yfirsettu, með erfiði og
skanzasmíði á landinu hjá Dönsku-húsum, svo og úti á skipum, hvað gerast átti
með mikilli framsýni, og svo var þá til getið af flestum útlenzkum, að þeir
Íslenzku mundu ei lengi við standa, ef nokkuð bæri til. Og svo stóð þessi
viðbúningur þar til menn spurðu, að þeir væru í burt frá landinu og frestur
mundi verða á þeirra hótun til Vestmannaeyja. Þá kom aftur á fólkið
andvaraleysi, hverninn sem áminningar voru gerðar, allt til þess 16. Julii, sem
var mánudagur. Þá sáu menn þrjú skip í landsuðri um morguninn snemma, og eitt af
þeim var geysistórt, og þau héldu rétt undir eyna, en höfðu bágan vind
vest-útnorðan, og því veitti þeim bágt, og gerðu marga slagi norður og suður
allan þann dag til kvölds. En strax um morguninn, sem þeir sáust, þá var allt
fólkið kallað að vera við Dönsku-húsin og búa sig til varnar, en strengilega
fyrirboðið í burt að fara, og það gekk allt til kvölds. En þá kvöld var komið,
dróst fólkið í burt, því þeir útlenzku létust vel þekkja skipin, að það væru
landvarnarskip, sem við landið áttu að vera. En samt fóru allir að geyma sitt og
datt í logn, svo að þessir þjónar satans fengu sinn vilja, sem er veraldarinnar
og allra óguðlegra faðir, herra og höfðingi, kóngur og guð, svo sem hann
meðkennir: Allt er það mitt, sem undir himninum er. Vér erum drottins. Job. 14.
4. Kapituli. Um illvirkjanna upphlaup og aðferð sumt fólkið að fanga. Nú strax
þá í lognið datt, þá skutu illmennin með mesta hast 3 bátum fyrir borð, sem að
eru mjög geysistórir, er þeir kalla slúffur, og þar á settu þeir 300 menn, og í
þeirri tölu voru þeir engelsku duggarar, sem þeim vísuðu þann óvana veg, sem að
þeir fóru, hver aldrei hefir, svo nokkur maður minnist, þar upp á land komizt,
og þar fyrir varð fólkið svo seint að komast undan, því þeir voru svo sem
óðfluga strax upp á eyna og yfir hana alla svo sem aðrir jagthundar, og í þremur
hópum með sínum rauðum merkjum og algerðum stríðsútbúnaði, með stórum hrinum og
vargahljóðum, svo að það veika kvenfólk og barnakindur varð ekki undan haft,
sérdeilis á þeim efri bæjunum fyrir ofan hraunið,, því þeir áttu þar skemmst að
ferðast,, utan fátt eitt af því, sem hraustast var, og ekki höfðu neitt eftir að
draga eður sig gáfu ekki við neinum öðrum, hvar eg varð með mínum veikum hóp
fanginn. En nokkrir af mínum nágrönnum gátu með mesta flýti undan komizt í hella
og ofan fyrir hamra sínu lífi að bjarga, en sumir fangaðir og bundnir,, og þó
nokkrir af þeim kæmust aftur úr þeirra höndum, af hverjum eg hefi ekki að segja,
því að eg og mín fátæk kvinna vorum nær því og fyrst fangin, þó að við, sem
nokkrir fleiri, streittumst á móti langan tíma, hvar fyrir við liðum högg og
slög og margan steyt af þeirra spjótum, þar til við urðum okkur upp að gefa,
hvað mig síðan furðað hefir að þeir okkur ekki strax í hel slógu; og það meina
eg að flestir af þeim væru Engelskir. Síðan vorum við tekin og hrakin til
Dönsku-húsa og þar inn látin í nýja húsið, í hvert hús að áður voru innkomnir
margir Íslenzkir, þar geymdir og forvaraðir. Þessa hafa menn eftirdæmi í
heilagri skrift. Gen. 14. Þær medíanísku kvinnur með börnum. Númeri 21. Samt
erum vér drottins. 5. Kapituli. Um það, sem frómir menn hafa mér sagt, hverninn
þeir hertóku fólkið og í hel slógu sumt. Svo sem hér eftir fylgir, þá hefi eg
spurt af þeim 4 mönnum, sem eftir urðu, hvar til eg nefni öðrum framar þessa
menn: Odd Pétursson, Bjarna Valdason, Magnús Egilsson og Jón Snorrason, sem að
nokkuð svo nær sem sáu til og horfðu upp á hverninn því öðru fólkinu til gekk,
svo og um þeirra athafnir sjálfra ræningjanna og svo hverninn það íslenzka
fólkið hafði deytt og fangið verið. En þessi er þeirra frásögn frómra manna, sem
eg áður nefndi: Þrír af þeim voru komnir í smáhella með sínum kvinnum og börnum
í því fjalli, sem nefnt er Fiskihellar. En upp á því fjalli, sem nefnist Háin,
var Oddur, og því sáu þessir menn upp á allar athafnir, og er sú frásögn þessara
manna, að þeir sáu fyrst illmennin skjóta sér í þrjá hópa, og sá hópurinn, sem
stærstur var, fór strenglenging að Dönsku-húsum, hvað oss virtist segja hálft
annað hundrað, þeir eð í sínum hóp höfðu 3 merki rauð, þeir eð strax með öllu
inntóku Dönsku-hús, hvað þeim var hægt að gera, því þeir Dönsku voru þá allir
flúnir fyrir hálfum tíma. En hinir ij hóparnir gripu fólkið og fönguðu, hvar sem
að þeir því náðu, unga og gamla, kvinnur og menn, item og svo vöggubörnin, innan
húsa og og svo á fjallinu upp í hellum og holum, jafnvel þar sem Íslenzkir gátu
ei farið, nema með mestum athuga, en drápu þá alla, sem á móti stóðu, eður þá,
sem kross gerðu fyrir sér eður nefndu Jesú nafn, svo að þeir skildu. En í
hverjum stað hver einn hefir fanginn verið, gerist ekki þörf svo nákvæmlega um
að skrifa, því þeir dauðu lágu hér og hvar, þó flestir við Dönsku-hús, 4 skotnir
í hel í hellum, aðrir 4 þaðan tældir af Tyrkjum og sviknir, en sá sálugi síra
Jón austur við sjóinn, en nærri sínu heimili, og þetta allt meðkenna þeir sig
séð hafa, þó að Oddur þar glöggvast að gætti, því hann sá glöggvast heim á
Dönsku-húsin standandi upp á Hánni, sem menn svo kalla. En svo snöggt, sem þeir
örgu níðingar voru álengdar komnir, þá gekk vindurinn til austurs, svo að þeir
fengu í þann tíma allan sinn vilja, svo sem spámaðurinn segir: Þú lætur þá
sjálfráða, svo þeir skuli slátrast, og sparaðir þá til dráps. Og eitt af þeim
Tyrkjaskipum, sem að aldrei felldi segl, sigldi strax inn í höfnina, og skutu af
þremur fallstykkjum. Eftir það, þá hljóp einn austur á urðirnar með danskt flagg
og veifaði hinum ijur, og það annað hljóp að bráðlega og ætlaði þar inn, því
þeir vissu þá var þar ekki neitt að óttast. Upp á allt þetta sá Oddur upp á
Hánni, þar til Landakirkja var í ljósum loga. Þá segist hann hafa flúið í annan
stað sér til hælis, og var þar svo til fimmtudags morguns. En hvað þar eftir er
ágengið segist enginn þeirra vita af að segja. Þar fyrir kemur nú til mín það
hið sannasta að segja, sem eg framast veit og fornam, þó eg í stórum hörmum
staddur væri. Nú, það gengur oss sem herrann vill; nær að vér dæmumst, þá
refsumst vér af drottni, svo að vér ekki glötumst með þessum heimi. 6. Kapituli.
Um það, hverninn höndlað var við fólkið af illum mönnum, sem fangað var og í
múrhúsið inn látið, útrekið og á skip haft. Nær vér svo fangnir svo sátum inni
forvaraðir á þriðjudaginn, þá söfnuðu þeir örgu skálkar öllum, sem þeir náðu, og
í þeim sömu hópunum komu og svo mínar barnakindur. Og þá þeir höfðu nú svo
safnað fram að miðjum degi, þá tóku þrjú húsin ekki meira af fólkinu og þá var
því út skipað á hlaðið og af illum mönnum hringur kringum sleginn. Og þá eg nú
út kom og sá yfirkapteininn, fór eg með minni fátækri kvinnu fram fyrir hann og
hans undirkaptein, féllum á kné og báðum um náð, en það vildi ekki parið hjálpa.
Nær eg sá þeirra höfuðbúnað, þá þekkti eg að það voru Tyrkjar. Og þá var fólkið,
sem þeim leizt í skárra lagi vera, með mesta hasti á skip út látið upp á tvo
teinæringa, og í móti snörpum austanvindi var þeim Íslenzku skipað að róa, og
þar voru þeir slegnir og með köðlum barðir. Og svo fluttumst vér inn á grunnin,
sem svo er kallað, á það stærsta skipið, sem þar lá og aldrei kom heim að. Og
nú, þá er vér þetta auma fólk þar komum, þá var stór gleði á þeim, sem fyrir
voru af þeirra liði. Og nær vér upp komum á skipið, þá sáum vér allt karlfólk,
sem þar var fyrir af þeim, sem eystra voru teknir, í fjötrum vera, hvers vér oss
væntum, en það varð þó ekki af því, heldur var oss strax brauð gefið að eta og
vont vatn að drekka, og hinir þá úr járnum teknir og svo líka brauðið gefið,
hvað þeim þótti þó nýjungar, því þeir höfðu hungur liðið þangað til. Síðan fóru
illmennin heim aftur á eyna til að sækja meira, og þá strax sáum vér Landakirkju
í loganda báli. Litlum tíma þar eftir var eg kallaður aftur á skipið og bífalað
af yfirkapteininum niður að setjast, og strax tóku tveir af Tyrkjum mína fætur
og sneru þá saman sem snæri, og aðrir tveir mínar hendur, lögðu og sneru þær
saman með sama móti. En yfirkapteinninn sló með kaðli eftir mínu baki mörg högg,
hverra tölu eg vissi ekki, svo stór sem honum var mögulegt, þar til að mín hljóð
minnkuðu. Þá var þar einn til settur, sem að þýzku talaði, að spyrja mig að, ef
eg vissi af peningnum. Og þá eg því mjög harðlega neitaði, en girntist, að þeir
slægju mig strax í hel, þá létu þeir mig kyrran og reistu mig upp aftur á fætur,
en eg gat þá ekki vel staðið né gengið, og skipuðu mér fram aftur á skipið, og
þá það íslenzka fólkið aumkaði mig, þá glöddu þeir sig. Nú, guð freistar sinna,
svo hann prófi þá ekki sér til fordjörfunar, og svo sem skrifað stendur: Hann
vildi auðmýkja þig, og að það yrði augljóst, hvað í þínu hjarta væri. Deutro. 5.
7. Kapituli. Um það, hverninn til gekk, þar til menn komu undir segl, og fórum
af stað. Um nónskeið á sama deginum komu þeir með fleira af fólkinu, og þá gáfu
þeir einn austanmann lausan, sem að hafði lasna hönd. Nær um náttmál var oss
föngunum niður í skipið vísað, hvar eð hitt fólkið var fyrir, og þá matur
gefinn. Síðan lá svo hver, sem kominn var. Á miðvikudagsmorguninn komu þeir enn
með fólk, og þá sáum vér reykinn af Dönsku-húsum, og þá voru þau sögð í einum
loga. Og þá spurði eg þann hryggilega gerning, sem frömdu á þeim guðs manni
sáluga síra Jóni, og að hans fólk var og líka fangað. Og allan þann dag voru
illmennin með sínu ferðalagi, og í hverri ferð komu þeir með nokkrar manneskjur.
En svo að þú, guðs og góður lesari, vitir það sanna, þá er þér það sannast að
segja, að úr því fólkið kom á skip, ömuðu illmennin að engum manni, utan að mér,
og ekki að einu barni, heldur létu vel dátt að þeim, þó ekki sé sagan betri. Nú
kann það að ske, að þig girni það að vita og heyra, hverninn þetta illþýði sá
út, bæði í ásýndinni og fatnaðinum. En það er þar um sannast að segja, að það
fólk sér misjafnt út, bæði að vexti og ásýnd, sem annað fólk, sumir litlir,
sumir svartir, sumir sjá út, þó þeir séu ekki af Tyrkjum, heldur kristnir menn
úr öðrum löndum, sem að eru Engelskir, Þýzkir, Danskir, Norskir, og þeir og nær
því hafa sinn gamla klæðabúnað, sem að halda sinni trú, og ekki hafa af henni
gengið, hverir að mega erfiða það, sem tilfellur og gera þarf, og hafa stundum
högg til launanna. En Tyrkjarnir eru eins allir, með uppháar húfur rauðar, og
svo gerður svörgull um neðan, og eru sumar með silki, en sumar með þetta og það.
Item eru þeir í einum síðum stakki og um sig svo annan svörgulinn af því sama,
sem að eru 4 faðmar; item léttar línbuxur, en margir með bera fætur, en gula,
rauða og svarta skó fótunum með járnskeifum undir hælunum. Tyrkjarnir allir
svartir á hár og með rakaðan haus og skegg, utan á efri vörinni, og það fólk er
ekki svo mjög illilegt, heldur í viðmóti svo hæglynt fólk, ef svo mætti um þá
tala. En það fólk, sem kristið hefur verið, og af trúnni er gengið, er með því
skikki sem þeir að fatnaðinum og öðru soddan, og það er nú það allra versta
fólkið, sem að bæði drepur og lemstrar það kristna fólkið, og eru þeir grimmustu
upp á kristnina, og þeir hinir sömu drápu fólkið hér, bundu og særðu; og sú
sannasta saga um töluna á þeim helslegnu, sem eg útspurt hefi, er það, að þeir
voru 34, en þeir fönguðu voru að tölu 242, og þessir allir voru á skip komnir á
miðvikudagskvöldið. Nú minnumst á þann, sem þvílíkt mótlæti í gegn sér af
syndurunum þoldi, svo að þeir letjizt ekki né vílizt í hugskotunum, utan trúum
að vér erum drottins. 8. Kapituli. Um vora reisu í Barbaríið og um það, sem til
bar á þeirri reisu. Þann 19. Julii, sem að var fimmtudagsmorguninn, um miðjan
morgun, þá rippuðu þeir upp sín akkeri. Þessi illmenni vundu upp segl undir eins
og það stóra skipið, sem austar lá, þá þeir sáu Krabbann út koma, sem þeir ræntu
frá Dönskum. Og nær eð þeir gengu til segls, þá skutu þeir af ix fallstykkjum og
slógu sér svo til samans og fóru svo fyrir innan Elliðaey, og svo settu þeir
sinn kóss í hádegisstað, og þann kóss héldu þeir í fullar og fastar iij vikur
með þann bezta og beinasta byr, sem þeir sér óska kunnu eða hafa vildu. Nú, þeir
óguðlegu skulu fyrirfarast skyndilega, svo sem skrifað stendur. Og nú sem það
auma eyjafólk sá sinn skilnað við landið, þá var stór hryggð og eymdarkveinan
þann allan dag. En þá því kveini linaði, huggaði hver annan með guðs orði, svo
vel konur sem karlmenn, já, nær því ungir sem gamlir, því guð hafði gefið því
fólki mjög gott vit um sína sáluhjálp. Lofað sé nafnið drottins. Og nær því og
jafnlega var það að minnast á það, sem það hafði áður heyrt um þá, sem
herleiddir voru, þó sumir væru um þetta þegjandi. En orð drottins standa stöðug,
að guð þekkir sína og veit að bevara þá í neyðinni, og honum eru öngvir hlutir
ómögulegir. En á þann næsta laugardag þar eftir, 21. Julii, þá voru Margrétarnar
og Jón Jónsson sótt á það annað Tyrkjaskipið, og voru flutt á það stóra, sem eg
og mínir á vorum, og þá var eg, mín kvinna og börn tekin frá hinu fólkinu, og
var oss svo öllum annar samastaður fenginn út af, og þar oss fengin föt að
liggja við, gömul segl og svo einskeftutjald gott og stórt, sem þeir höfðu úr
Vestmannaeyjum stolið, svo og með seglum kringum tjaldað. Og með því að myrkt
var niður í skipinu og svo hjá oss, þá loguðu ljós og lampar nótt og daga, og
svo var af þeim sjálfum um oss búið hvert kvöld; líka var oss af þeirra réttum
gefið, höfðingjanna, sem svo skyldu heita í þá dag, í hvert mál, og svo lengi,
sem þær ij tunnur hrukku, sem þeir stálu úr Vestmannaeyjum, bjórtunnu og
mjaðartunnu, þá voru þær gefnar oss að drekka. Allan drykk hjuggu þeir niður í
Dönsku-húsum, en brenndu sumt. Og flesta morgna fengum vér tvær skálir
brennivíns. En þeir Tyrkjar taka aldrei nema vatn. Á þann 30. dag Julii, þá
fæddi mín fátæka kvinna barn til veraldarinnar eftir tímans hentugleiknum. ,
Guði mínum séu jafnan þakkir gerðar.. Og það hið sama skírði eg sjálfur, svo sem
á landi, og með hryggðarfullu hjarta. En þá þessi illmenni heyrðu það, að barnið
gaf hljóð af sér, þá söfnuðust þeir þar að flokkum saman, og tveir af þeim gáfu
barnkindinni gamlar skyrtur utan um sig, hvert að nefnt var eftir þeim sáluga
síra Jóni Þorsteinssyni. Aumkið yður yfir mér, vinir mínir, því að hönd drottins
hefir snortið mig. Á þeirri reisu var sá einn hjá oss á skipi, sem að jafnan
hvern dag þvoði sig í vatni. Hann var og svo þveginn af öðrum í þann mánuð, sem
vér á reisunni vorum. Og það sagði sú fróma kvinna Margrét, að hann hefði sínum
manni að skaða orðið. Þessi hans hreinsan hann héldi að gera, þó hann héldi sig
eftir þeim Móses setningum, að þvo klæðin og baða í vatni. En vér trúum, að vér
erum drottins. 9. Kapituli. Um nokkurn Tyrkjanna mótgang á þessi reisu og um
þeirra atburði. Að nokkrum dögum liðnum af Augusti-mánuði, sem var sá 5., kom þá
á oss stór stormur af landnyrðingi, svo lá við töpun, svo að það eina skipið
hrakti frá því öðru. Þar af fengu illmennin stóran ótta, svo sem að væru þeir
dauðvona, og um miðnætti nærri, þá gekk svo yfir þetta stóra skip, að þann stóra
bátinn, sem þeir kalla slúffur, sleit upp undan öllum festum á þiljum og keyrði
út á hlé og þar með í sundur, og þar með fór út einn af þeim kristnu, sem að var
spanskur, en annar lestist í handlegg og mátti þó samt út á rámúlann, og þaðan
datt hann út í sjó, og meina eg að þýzkur væri, því að hann sagði með upplyftum
höndum og augum: " Hilf mir, herr gott!" Og á þeirri vorri mánaðarreisu önduðust
2 eða 3 konur gamlar, sem að voru teknar þar eystra, og um þeirra líkami voru
vafðir gamlir segldúkar og snarað svo fyrir borð. En það kristna fólkið var þá
vel til friðs og margir af þeim með hjartans góðum orðum báðu guð um burtför á
þeirri sömu stundu, ef honum svo þóknaðist. En illmennin tóku það til ráðs á því
skipinu, sem eg var, að þeir slátruðu einum hrút mjög svo feitum sér til offurs,
annaðhvort djöflinum eða einhverjum sínum afguði, hvað mér var óvitanlegt, hvern
þeir skáru í tvo parta og köstuðu svo sínum helmingi á hvert borð við skipið, og
stormurinn stilltist innan fárra tíma. Á þann 9. Augusti komum vér undir
Hispanien. Þar mættu oss fríbýtarar á 6 skipum. Þá urðu þessi illmenni
geysihræddir við þá um sín efni, svo að nær þeir uppbundu sínar verjur, þá
hristust þeir upp og niður, svo sem hundar upp úr köldu vatni. En þá að fram
kom, þá voru það Tyrkjar, hinum að öllu líkir, orðum og illskuverkum, þeir eð út
voru farnir af þeim illvirkjastað Asser fyrir 14 dögum á 27 skipum til þess að
stela og ræna, drepa og myrða þá kristnu. , Þann 11. dag Augusti, þá sigldu
þessir illvirkjar gegnum það mjóa sund, sem þeir kalla Strát, hvert að er 4ra
mílna breitt á milli Spanien og Barbariens, hjá þeim stað, sem Grindavíkurfólk
var flutt til, og fyrir þeirri ferð báru þeir stóran kvíða, því að þeir Spanier
höndla þá oft. En þeir fengu svo stóran storm og beinstan byr, að ekki mátti
hönd á festa. Þann 16. eður 17. Augusti komum vér til þess staðar Asser, þangað
sem þeir áttu heima. Og strax sem þeirra akkeri höfðu grunn, þá var það fangaða
fólkið á land látið með mesta hasti, og þá voru enn stórar hörmungar á ferðum,
hverjar guð einn góður kann að bæta. Nú, guð verkar, stjórnar og forsorgar öllum
hlutum eftir sinni þóknan, og hann segir mér og skipar: Þér skal til hugar koma
allur sá vegur, sem drottinn þinn guð hefir leitt þig í gegnum. Deutr. 8. 10.
Kapituli. Um það, hverninn til gekk fyrir því góða fólki, sem fangað var og
þangað flutt, svo mikið, sem eg af vissi. Þá fyrst þetta fátæka fólk var á land
látið, þá kom svo mikill manngrúi, að eg meina ómögulegt væri að telja, til að
skoða þetta fátæka fólk, en þó ekki af týrannlegum ásetningi, hver vinur frá
sínum skilinn og svo börnin frá foreldrum, en eftir strætunum hafðir, hús af
húsi hraktir og upp á torgið færðir, þar til sölu boðnir, svo sem annar fénaður,
þó það fólkið fyrst, sem eð eystra var tekið, karlmenn í öðrum húsum, en
kvenfólk í öðrum, og þetta gekk svo fram til þess 28. Augusti. Þá voru aðrir
flestir í burt af austanmönnunum og selt. En eyjafólkið var þá þangað haft, sem
menn eru seldir, hvert torg að smíðað er af múr og svo með sætum utan um kring,
rétt svo að sjá sem það sé kompassað og með steinlögðu gólfi og síðan glasserað
ofan yfir, hvert eg meina daglega sé þvegið svo sem önnur þeirra aðalhús, sem að
stundum eru þvegin þrisvar á degi. Þessi kauptorg eru þar eð næsta, sem þeirra
staðarkóngur heldur sitt sæti, svo eg meina að hann muni eiga sem skemmst til að
ganga þess plássins, því eg meina, að þeirra rétt skipti, sem þeir halda, muni
svo til ganga, sem mér var sagt af þeim, sem þar höfðu lengi kristnir verið og
enn eru, og eg og svo sjálfur undirstóð. Það allra fyrst má yfirkapteinninn hafa
af föngurum hvetja ij, sem hann vill. Síðan tekur þeirra kóngur, sem svo skal
heita, áttunda hvern mann og áttundu hverja konu, áttunda hvern dreng og svo af
börnunum, og síðan hann hefir það tekið, þá er skipt í tvo parta, og þá er annar
skipseigandanna, en annar stríðsfólksins. Nú þá þetta fátæka fólk kom upp á
torgið, þá voru látnir í hvern hópinn 30, og svo gengu Tyrkjarnir undan og eftir
og töldu svo fólkið jafnan við hvert stræti, því að þeir, sem heima fyrir eru,
stela fólkinu það mesta þeir geta. Og þá vér svo á torgið komum, var allt fólkið
sett í kring og skoðað í sérhvers hendur og andlit. Síðan tekur þeirra kóngur þá
úr hópnum sem honum sýnist, þann áttunda, sem sagt var. Þá tók hann fyrst af
drengjunum minn fátækan son xj vetra gamlan, sá mér gengur aldrei úr minni meðan
eg lifi vegna skilnings og lærdóms, hver eð mér svaraði svo, þá hann var tekinn
frá mínum augum og eg bað hann í guðs nafni að halda sinni góðu trú og gleyma
ekki sínum catechismo, þá sagði hann með stórum harmi: " Ekki, minn faðir! Þeir
hljóta nú að fara með kroppinn sem þeir vilja, en mína sál skal eg geyma mínum
góða guði." Æ, eg má segja með Job: Hver er minn styrkur og kraftur, svo að eg
kunni staðfastur að blífa, og hver er mín endalykt, að mín sál megi þolinmóð
vera? Þar sem að menn vildu vega mína eymd og leggja mína pínu til samans í eina
metaskál, þá væri það þyngra en sandurinn í sjónum. En hitt annað fólkið var
þaðan haft í annan stað, og einn af Tyrkjunum leiddi 10 og 10 í kringum einn
múrstólpa með háum hljóðum hrópandi, sem eg ekki undirstóð. En eg var þaðan
hafður og svo mín kvinna og svo þau 2 okkar ungu börn, veturgamalt og
mánaðargamalt, upp á kóngs salinn, sem vera átti, og þar sátum við undir
börnunum í ij tíma. Síðan þaðan höfð og í hans fangahús, og þar vorum við þá
nótt, og úr því vissi eg ekki, hvað um fólkið leið, þann mesta fjöldann. Eia! eg
vildi segja yður, og vildi gjarnan styrkja fólkið með munninum og hugsvala með
munninum. Þó eg tali, þá vægir mér ekki mín pína, en leggi eg þar ekki til, þá
fer hún þó ekki í burt frá mér. Nú, er þó samt drottins. 11. Kapituli. Um það,
hvað gekk yfir mig og mína nokkurn tíma þar eftir. Um næsta daginn þar eftir,
nær miðjum degi, komu þar ij skipherrar, annar þýzkur, en annar norskur, sem að
og svo voru fangaðir, og sögðust eiga að sækja okkur. Og svo fylgdum við þeim
langan veg og um margt stræti, þar til við komum berandi þau ungu börnin í hús
eins Tyrkjahöfðingja. Og þá strax var því yngra barninu fengin föt og rugga, svo
og voru föt til látin við mína kvinnu við að liggja upp á þeirra vísu, og síðan
var okkur matur gefinn, en ekki mátti eg með henni matar neyta. En með fullum
sannleika er þar nógur matur gefinn, sem að er kvöld og morgna varmt brauð af
ofninum og góður grjónagrautur með feiti í borið, epli og vínber óskammtað. En
hvað sem leifist að kvöldi af brauðinu, það er gefið hestum að morgni; en
grauturinn er annaðhvort steyptur ofan fyrir múrinn eður með lof að segja ofan í
privatið, og ei annað gefið að drekka en volgt mýrarvatn. Nú strax eftir máltíð
gerva sama daginn í þess manns húsi var eg í burtu hafður og í annað hús, hvar
eg mátti einsamall róla allan daginn til kvölds, þar til þeir komu heim, sem í
því húsi lágu, og voru soldátar þess höfðingjans, sem að mín kvinna og börn voru
hjá, og það gekk svo í 3 eður 4 daga. Þar eftir var eg þaðan tekinn og langan
veg þaðan í eitt hús hafður, hvar er voru fyrir ij menn úr Vestmannaeyjum, einn
Jesper Christiensson og Jón Þorsteinsson smiður, og þar vorum vér allir iij svo
sem í nokkru fangahúsi til vöktunar. Og ij eða iij dögum þar eftir var eg hafður
fyrir Tyrkjana, sem að voru þeir helztu, utan kóngsins, og af þeim strengileg
bífalning gefin peninga að sækja til míns náðuga herra kóngs Kristjáns, til að
borga út mína kvinnu og börn þau, sem voru hjá móðurinni, og sögðu það vera
skyldi 12 hundruð dalir, sem þeir kalla Stück von achten, og þar ofan á mátti eg
þeirra hendur kyssa. Síðan í það sama hús inn aftur látinn, þó eg mætti og laus
ganga hingað og þangað um múrinn þar uppi, hvað við Jesper og svo gerðum. En
mína kvinnu og barnakindur mátti eg ekki finna, nema mjög sjaldan, þó eg gjarnan
vildi. Ó, eymd fyrir eymd! Eg vil þó segja með Davíð: Drottinn mun þó upphefja
mitt höfuð, hverninn sem það annars gengur til útvortis fyrir mínum óvinum, sem
mig umkringdu, að þeir skuli þó fara langt um verr en eg eður nokkur af hans
börnum. 12. Kapituli. Um það, hvað mér fyrir sjónir kom sérlegast, og um staðinn
sjálfan. Hvað mér fyrir sjónir kom í þeim stað illvirkjanna er mér varla
mögulegt allt upp að skrifa, vegna míns rænuleysis. En það fyrsta, sem vér á
land komum, þá mættum vér fangarnir á strætunum ösnunum með sínum byrðum, hver
dýr að eru lítil vexti, svo sem hjá oss tvævetur kapall, og ekki stærri, og mjög
eru þau byrðarsterk og hafa nær því og hnefaálnarlöng eyru og ekki svo tagl sem
kaplar, heldur sem hýkorn hér og hvar; og þau ganga þar með körfu fyrir
kjaftinum, en bandinu er smeygt upp yfir eyrun, í hverri körfu að er brauðið,
sem þau éta gangandi, og svo gengur dag eftir dag. Þar sá eg enga vagna til
vinnu brúkaða. Hestar eru þar, sem hér með þeim sama umbúnaði, með körfu og
brauð í henni, hverir að þó eru mjög magrir, og þeir draga flestar kvernar og
mala mjöl. Item sá eg þar kameldýr í þeim stað, hver að eru geysistór og sterk,
svo eg gat sem naumast náð upp á þau, þá þau eru með sínum söðlum, sem eg meina
jafnan muni á þeim sitja. Og það er mín meining, að hvert eitt muni bera við 4
eða 5 hesta. Þau dýr eru öll bleik að lit eða bleikálótt, og í suman máta vaxin
sem naut til læranna og afturbeinanna, með klaufum sem naut, en ekki eru þær
nema hár og ekki neðan undir, með svo kringdum hrygg sem hálfur pípubotn, með
geysilöngum hálsi, ekki stórum eyrum, nær því sem hestur, en mjög ljótan haus,
þó svo sem nautsgrönum, sem og bera fyrir þeim brauðkörfu, og þessi dýr eru mjög
seinfær, og þá þau eru keyrð, þá er slegið um þeirra afturbein, en þau akta það
að engu. Svo og sá eg þar dverg og dyrgju, því þau eru þar svo algeng í staðnum.
Hann virtist mér ekki tvær álnir á hæð, en hún hálf önnur alin; hann bolstuttur
og kloflangur með síðar hendur, sem tóku allt á hné ofan, svartur sem bik og með
stóran haus. En hún var furðanlega digur, með stutt klof og langan bol og svo
digra fætur. Item marga fugla með aðskiljanlegum hætti og með ýmislegum lit. Svo
og sá eg páfuglinn og marga aðra í sínum fuglabúrum. Nú um staðinn að tala og af
honum að segja. Þó mér sé ekki mikið um það, þá vil eg þar soddan skil á gera,
einkum að hann er hvítur sem krít af kalkinu, sem að er soðið í löngum
kistukötlum af járni, undir hverjum eldurinn logar í 4 stöðum. Þessi staður er
svo mjög langur, og á þeim efra endanum er hann svo mjög mjór, til að sjá ekki
meir en míla vegar, byggður upp eftir einu fjalli, en breiður fram við sjóinn,
að lengd vil eg trúa 1 þingmannaleið, allur múralaus, að mér sýndist, utan á
þeim partinum, sem með sjónum liggur, og hvert eitt af aðalhúsunum er opið ofan
og svo eru mjóar smástofur utan um kring, þar inni að legið er. Og vegna þess
mikla hita, sem þar er af sólunni, þá eru þar menn og kvinnur nær því og
klæðlaust, því þar gengur sólin nær því og upp yfir, þó ekki miður. Landið grær
tvisvar um árið, og svo vex allur ávöxtur jarðarinnar, korn, vínber, grjón,
aldrei gras slegið og aldrei peningur inn í hús látinn, því að þar er enginn
vetur, aldrei frost né snjór um alla ævi. Og ekki er í gluggunum nema
járngrindur. Sauðfé ávaxtast ij um árið, hvert sauðfé bæði er stórt og svo mjög
feitt, og ekki er þar neinn geldur sauður. Og á einum degi sáum við Jesper 100
hrúta, hverra rófa hangir ofan á jörðu nær því. Þeir meðtaka sitt góða í þessu
lífi. máske,, item fegra sig sjálfir sín á milli, svo að þeir framkomi sínu
vondu málefni, sem Davíð segir. En vér erum drottins. 13. Kapituli. Um fatnað
fólksins og hverninn þeirra matdiskar og drykkjarker eru í þeim stað. Mannanna
klæðnaður er svo sem eg hefi áður sagt, að hver, sem þangað hefir komið
kristinn, sá hefir þess lands skikk. En Tyrkjarnir, sem eg áður skrifað hefi, í
hverjum stað, að þeir kristnu eru, sem þar hafa lengi verið, sögðu, að væri 9000
kristinna manna. En það tyrkneska kvenfólkið er fyrst í skyrtum mjög svo góðum
af því smæsta, sem eg hugsa í heiminum gerist, og hún er með öngva opinu, nema
sem hausinn gengur upp um. Svo og eru þær í léreftsbuxum ofan á skó, og láta
annan oddann ganga ofan á ristina, en annan ofan á hælinn, kollhúfur af líni svo
sjáanlegar og sniðuglega gerðar, og svo síðan kápu með hringofnu líni eða öðrum
dýrmætum vefnaði utan yfir sér, nær eð þær ganga út, og sveipa svo kápulafinu
fyrir andlitið, nær eð þær ganga út á strætunum, svo að enginn kennir þær, með
miklu svingli um lífið af silki. En innan húsa eru þær í sléttum klæðum góðum
fallalausum, en þó samt í sínum línbuxum. Þær kristnu eru með mótlíka hætti,
nema þær eru ekki í línbuxunum. Nú um diska og drykkjarker. Þar eru ekki föt né
askar af öðru en leiri og eiri. Af tinuðu eiri eru diskarnir og stimplaðir sem
munnlaugar. En drykkjarkerin öll eru af leiri og með leirstút. Það eru allra
drykkjarker, svo Tyrkjanna sem fangaranna, og ekki er þar annað drukkið en volgt
mýrarvatn, sem víða er inntekið í húsunum, og ekki öðruvísi en á gólfinu legið
af vel flestum dýnulaust, en vænir felldir yfir og undir, þó eg hafi lítið af
þeim að segja. Þar sést engin kista, engin tunna, þar sem eg var, ekkert borð og
enginn bekkur, enginn hnífur til matar hafður, og ekki er þar, svo eg sæi,
nokkur spónn, nema af tré, engin járn á hurðum, utan þrennir kengir í hverjum
væng, því vængjahurðir eru fyrir flestum húsum. En nær matur er fenginn, þá er
setið á gólfi á réttum beinum. Á þeim tímum, sem vér 3 í því húsi vorum, þá
urðum við Jesper krankir, en Jón Þorsteinsson sjúkur, og þá var minni frómri
kvinnu lofað mig að finna sem snarast, en þar ekki lengi að tefja. Æ, hei,
drottinn, vorir mínir misgerningur hafa það að fullu forþénað, en þó hjálpar þú
fyrir þíns nafns sakir. Á þeim tíma var eg berfættur og hafði öngva skó. Þá
uppvakti guð einn franskan mann, sem þar hafði lengi verið. Sá gaf mér nýja skó
og svo einn pott brennivíns, þá eg krankur var, og iij álnir vaðmáls, og sá sami
sagði mér á sama degi, að íslenzka fólkið dæi niður og lægi þá sjúkt um allan
staðinn, hvað oss vankætti ekki, og hann sagði mér enn framar, að í
legstaðargarðinn þeirra kristnu væru komnir 31, því að þetta fólk þolir ekki
þann hræðilega hita, sem að þar er. Item sagði sá maður, að þar hefði ein stúlka
seld verið, sú eð hjá mér var þjónustustúlka, sú eð var dáfríð ásýndar, fyrst
fyrir 700 dali, og síðan kom þar einn ríkur maður frá Jerúsalem, 38 mílur til
landnorðurs; sá gaf fyrir hana 1000 dali og flutti hana með sér til Jerúsalem og
lofaði henni kristnum manni til eignar, því kristnir menn hafa ekki samlag með
tyrkneskum og tyrkneskir ekki með kristnum konum. Annars kostar það þeirra líf.
Hér um hefi eg ekki þörf meira eða fleira að skrifa, utan eg vitna til sanninda,
að þetta er svo satt, sem eg segi. Og með því hver er skyldur til að biðja hver
fyrir öðrum innbyrðis, þá gleymum því ekki, gott kristið fólk, að biðja fyrir
þeim herteknu, öllum vorum landsmönnum, að guð vilji blessa þá og viðhalda þeim
í kristlegri trú, ungum sem gömlum, til sinna æviloka, því að góðgirnd drottins
er það, að vér erum ekki öldungis útgerðir, og hans miskunnsemi hefir enn öngvan
enda, heldur er hún hvern morgun ný. 14. Kapituli. Um það, hverninn eg var þaðan
hrakinn nauðugur og hverninn mér gekk á þeirri eymdarreisu. Þann 20. dag
Septembris var eg kallaður í mitt fangahús, og þá eg kom í það strætið og að því
húsi, sem að mín kvinna og ungbarnakindur voru inni, þá bað eg með allri auðmýkt
og bænarorðum, að þeir 4, sem mig sóttu, vildu leyfa mér að kveðja mína kvinnu
og svo börnin þau, sem hjá henni voru og þau voru þá orðin dauðsjúk, hvað eg sem
naumast fá kunni, við hverja eg mátti ekki tala x orðum fleira, og svo síðan með
týrannalegum harðindum af henni slitinn. Óhó, neyð yfir neyð: Að missa bæði börn
og víf bera kann til mann grætir, en afturkoman í eilíft líf allan skilnað
bætir. Nú, í Jesú nafni. Herrann segir: Sá eð þig hefir gert og tilreitt, sá eð
þér hjástoð veitti allt frá móðurkviði, eg mun úthella mínum anda yfir þitt sæði
og svo minni blessan yfir þína eftirkomendur. Óttast þú ekki. Esa. 44. Svo var
eg hafður í það strætið, sem þeir fyrri yfirherrar voru fyrir, þeir, sem mér
útgáfu þann passa í sínum aðskiljanlegum tungumálum, öllum hér í Norðurlöndunum,
hverjum sem eg hefi það sýnt, og líka vel erkibiskupinn í Kaupenhafn, hvers
passa innihald, að mér var sagt að væri, þó að Tyrkjarnir ynnu það skipið, sem
eg á væri, þá skyldu þeir ekki slá mig í hel, því að eg væri þeirra sendimaður,
og þennan passa hefi eg enn til sýnis. Þar upp á mátti eg kyssa þeirra hendur að
nýju. Og þann sama dag var eg á skip látinn með þeim Vallenzku eður Italiani,
sem þeir svo nefna. En hver eður hvílík mín hreysti hafi verið eður líkamlegir
burðir í það sinni, það er nú guði mínum allra ljósast, því að á þeirri reisu
leið eg svo stóra neyð, eigi síður til drykkjar en matar, að eg neyddist til,
svo sem með stelandi hendi, að drekka af því vatni, sem að leon, björn,
strútfuglar, apynjur og hæns höfðu af drukkið og saurgað, og varð því þó feginn.
Þá vér höfðum siglt eina dagreisu frá þeim illvirkjastað, þá sáum vér
Tyrkjaskip, hvert að oss elti í tvo daga, en náði oss þó ekki. En þeirra vinskap
er svo háttað, Vallenzku og Tyrkjanna, að nær þeir eru búnir að kaupast við og
eru komnir eina mílu út frá þeim illvirkjastað, þá slá hvorir aðra í hel
vægðarlaust. Nú þá vér höfðum verið viku á leiðinni, þá var stýrimaðurinn
villtur, sá, sem aldrei dugði mikið að mínum dómi. Þá sáum vér land á vinstri
síðu, og með því þá var stillilogn, þá köstuðu þeir akkerum og skutu bát fyrir
borð og fóru svo til lands. En nær eð vér þar komum, þá fengum vér ekki upp á
landið að komast, utan alleinasta á stórgrýtið, sem að var fallið úr hömrunum,
sem upp yfir voru. Og strax var til vor skotið með lausakrúti. En vér vildum
vatn fengið hafa, ekki þó nema 4 kvartél, sem að voru flöt á aðra síðuna, með 6
böndum af járni, og þeir vildu spyrja að, hvað landið héti. En það kom þar til
að eg fór til landsins, að eg ekki þorði að vera eftir í skipinu, þá minn
stallbróðir fór til landsins, því þar var á margra handa þjóð og misjöfn. Fyrst
voru þar á þeir Italiani vij, Gyðingar iiij, hverjir gáfu nokkra brauðmola
stundum, item iiij Engelskir, iij Spanskir, v Franskir, og þá óttaðist eg, því
þeir sáu jafnan súrt upp á mig, item v Þýzkir með mínum förunaut. Nú þá vér
vorum svo komnir upp í fjörugrjótið, þá gerði svo stóran vind, að vér komumst
hvergi burt og svo vorum vér þar í iij dægur, að vér fengum hvorki mat né drykk.
En þeir voru mjög hræddir við skipið, því veðrið stóð oss rétt í mót. En nær eð
í lognið datt, fórum vér strax til skips, og þá sögðu þeir, sem oss bönnuðu
landið, að það héti Sardinia. Og nær eð vér komum aftur í skipið, þá var gerð
góð máltíð, en drukkið lítið. Nokkrum dögum þar eftir komum vér undir þá ey, sem
nefnist Malta, í hverri sankti Páll var um stund. En þá þar eftir nokkrum dögum
komum vér undir Italia, þar sem kapteinninn átti heima, og sá staður nefnist
Legor, og þar máttu þeir allir úti bíða á skipinu í 6 daga, og enginn af þeim
sinn fót á land setja fyrr en þeir væru skoðaðir af einum þar til settum
meistara. En að landinu máttu þeir fara, og þeirra kvinnur, sem þar heima áttu,
máttu sjá þá og tala við þá, en ekki nærri þeim koma. En þá strax var mér af
einum Italianus gefið vín að drekka, epli og ostur að eta, svo þá var mér vel
hjálpar von, hefði það svo lengi staðið. Eg má svo segja sem Job sagði: Guðs
andi hefir gert mig og andi þess almáttuga hefir haldið mér við lífið. Eg er að
sönnu drottins. 15. Kapituli. Um það, hvað á gekk í þeim stað, ljúft og leitt,
og um mína ferð í Þýzkaland. Á þann 11. Octobris var fólkið kallað á land, hver
og einn maður, og svo hafðir í eitt hús langt frá staðnum, sem þar er til gert,
að skoða fólkið inni, hvort það er pestilenzíufrí eður og svo af öðrum nákvæmum
sjúkdómum. Og nú sem vér vorum þar komnir, þá kom meistari þessi þar frá
staðnum. Og þá hann kom, bífalaði hann oss að draga fötin af, og sem það var
gert, skoðaði hann fólkið undir höndunum og niður um smáþarmana, líka eins svo
konur sem karlmenn, og þá það var búið, þá mátti fólkið koma í staðinn, og svo
fór eg með öðrum, með stórum trega og sorg og vissi mér þá öngva hjálp, utan hjá
guði alleina. Nær að eg kom inn í staðinn, þá varð mér það til bjargar strax, að
þeir Engelsku, sem með mér komu þangað úr Barbaríinu, settu mig strax til borðs
með sér og bítöluðu svo fyrir mig mat og drykk, sem að voru 7 peningar, og fengu
mér svo herbergi hjá einum norskum manni, sem að þar bjó á staðnum, og sá sami
gaf mér mat um annan dag eftir, sem að var sá 12. Octobris. Um annan daginn
eftir, þann 13 Octobris, þá fékk eg hvorki vott né þurrt, plaga menn að segja,,
en í húsinu fékk eg að vera. Og þá gekk svo hart á um líkamlegt bjargræði, hvar
fyrir eg bað kaupmennina í þeim stað, sem að voru þýzkir og svo engelskir, um
nokkra hjálp í guðs nafni, hverir mér gáfu v dali eður nær því og 6, og það allt
í silfri og gulli, þó smátt væri,, að finna náð hjá mönnum, það kemur af guði,,
hverja mynt eg ekki þekkti, og því varð eg það upp að skrifa. En sá norski maður
gaf mér blek og pappír og greiddi fyrir mér í mörgu, sem var, hann hýsti mig
fyrir öngvan pening, þó eg með það síðsta greiddi nokkuð í gén. Með þeim
peningastyrk vildi eg hafa reist með mínum ferðabróður þeim þýzka Hamborgara,
sem að hét Jacob Suarj, sem að öngva peninga fékk í þeim stað, hvorki gefins né
til kaups, og því var hann með öllu hjálparlaus. En eg varð það til hans að
vinna, að gefa honum með mér, því að eg þekkti hvorki myntina né á landi veginn.
Þennan mann höfðu þeir Tyrkjar tekið um vorið fyrir krossmessu, sá, sem bæði
átti kvinnu og börn í Hamborg. Og svo reistum við í 4 daga, og fram hjá þeim
stóra stað Fenedíborg, hver staður að er geysistór, og stendur meiri partur á
sjón en landi. En þar sem við gengum hjá honum, var hann þrímúraður og geysihár
að sjá; sagður umhverfis 14 mílur. Það er hálf fimmta þingmannaleið. Og sá sjór,
sem þar gengur inn í landið, er kallaður Fenedíbotnar. Og svo fórum við hjá því
fjalli, sem að nefnist Baldach, sem að hér í sögum segist, að í eða á hafi verið
Þorbjörg hin digra. Og svo komum við í Há-Þýzkaland, ekki lengra en sem eina
bæjarleið, og náttuðum svo hjá einni gamalli ekkju, sú eð okkur spurði, hvaðan
að við værum komnir eða hvert við ætluðum. Og sem hún það vissi, bað hún okkur
fyrir guðs sakir í burt að fara, því að allir ferðamenn væru þar í hel slegnir
af keisarans soldátum. Og sem við þetta heyrðum, brá honum næsta í brún, en ekki
svo mér, því að eg var nær því og þar með til friðs. En samt og áður fórum við
þá sömu nótt aftur þann sama veg það mesta við kunnum til staðarins Legor, og
það sama um ij daga og ij nætur, og eg meina það væri 22 Octobris, og þar varð
eg að skilja við minn góða förunaut, þann góða Hamborgara, með hverjum, að nær
við aftur komum, eg og hann, fórum til múkanna í þessum stað og báðum þá um
hjálp. En þeir vísuðu, að okkur skyldi gefa Lutherus. Þá varð hann að gefa sig
til að verða bátsmaður, því hann hafði öngva peninga. Sjá, drottinn, réttlátur
ertu og þitt orð, það er réttferðugt. 16. Kapituli. Um staðinn, kirkjurnar,
siðina múkanna, þeirra klæðnað og embættis aðferð. Um staðinn er það að tala, að
hann er lítill umhverfis, svo að maður kann að ganga í kringum hann á tveimur
tímum, en eg meina hann óvinnanlegan, bæði vegna múra og mikilla varna, því hann
er með ij múrum, og mjög sterkum, og svo er djúpt díki við þann neðra múrinn, að
skip mega bæði sigla og róa í kringum staðinn. Sá staður er iij húsa hár og mjög
vel byggður, item allvíða húsin máluð utan mjög meistaralega, en er ekki nema
svart á hvítum múrnum. Í þeim stað eru 23 kirkjur, og ij af þeim eru geysistórar
og eru byggðar af marmarasteinum gráum, og svo eru þær prýddar með gull og
silfur allt loftið og svo veggirnir ofan að gólfi, item prédikunarstóllinn og
altarið, item sætið það, sem múkurinn situr í, þá hann skriftar. Og þá aðferð sá
eg líka. Sá, sem skriftast, hefir annan stólinn, og á milli þeirra er breið
messing, sem vér nefnum látún, sem ij álnir á hvern veg, og það er með smágötum
stungið svo sem sáldur og þar í gegnum talast þeir við, og ef sá, sem skriftast,
gefur múknum nokkuð af peningum, þá afleysir hann hann af þeim syndum, sem hann
ætlar að gera. Item við hverjar dyr á kirkjunni standa ij stólpar af svörtum
marmara, ei hærri en sem ij álnir, og þar á ofan standa ij skálar með vígt vatn
segja þeir, og hver, sem innar gengur í kirkjuna, skal í þessar skálar dýfa
sínum ijur fingrum og gera svo kross í sínu enni með því vatni, sem loðir á
fingrunum, og til aðgætni á því, hvort þetta er gert, þá eru settir ij múkar
gamlir. Item sá eg þar einn tíma vitjað sjúkra, og það gekk svo til, sem eg vil
í ljósi láta, ei til lærdóms, heldur til aðhláturs að þeirra apaspili, og þetta
sá eg út af húsdyrum þess norska manns, sem að hét Ólafur Símonsson, sá eð mér
sagði, hvað þetta þýddi. En með soddan móti gekk þetta til, að þar ganga meir en
ij manns, kvinnur og menn, og hver maður heldur á ljósi, ekki löngu kerti. Og í
miðið á þeim mannfjölda gengur múkurinn og yfir honum er borið á 4um stöngum
blátt silki, meina eg. Og nær eð þessi hópur kemur að því húsi, sem að sá sjúki
er inni, þá er múknum gefið rúm að ganga inn, en allur mannfjöldinn kastar sínu
ljósi af kertunum eftir honum, og svo gengur hver einn aftur í sitt hús. En
múkurinn hefir tösku á hálsinum og kórbjöllukorn, sem jafnan hringist. En í þeim
stað hvílast klukkurnar aldrei. En svo að þú, góður maður, vilt hið rétta vita
um ásýnd múkanna, þá er þér það sannast að segja, að þeir eru með þrennu móti í
klæðalitunum eftir þeirra orðu, sumir grámúkar, sumir svartmúkar og sumir
hvítmúkar. En þeirra fatnaði er svo háttað, að grámúkarnir eru í gráum kjól
síðum, sem þeim tekur á ökla, og sá kjóll er grár gerður, að garnið eða
uppistaðan er hvít, en fyrirvafið er svart. Ekki hafa þeir á sér nema skyrtu,
ekki brók né buxur, en upp um hálsinn hafa þeir svo mjög stutta kápu, nær því
sem mjög síð hetta, og á henni er rúmur höttur, svo að hausinn skrapir þar innan
í. Þeir hafa sumir tréskó á fótum, og sinn kjól að sér spennt með tréhnöppum og
kaðalneslum. Um sig hafa þeir og belti af kaðli með mörgum hnútum og tekur annar
endinn svo sítt sem kjóllinn, og upp á það kaðalbelti hafa þeir hleypt sinni
bók, sem að er í kápu, svo sem hér lögbækur áður til forna, og hún er á vinstri
síðu, en þeirra talnaband á þeirra hægri, og rétt framan á sér hafa þeir eina
tóbakspípu langa. Svo eru þeir allir uppkastaðir, gráir, svartir og hvítir. En
sitt skegg láta þeir raka hvern 14. dag og sitt höfuð klippa, nema utan kringum
stendur nokkur hringur. En þó þeir þvægju sig með lút og tækju þar með til mikla
sápu, þá birtust þó þess meir þeirra ódyggðir. Hverninn dirfist þú þá að segja:
Eg er ekki saurugur? 17. Kapituli. Um klæðnað þeirra í staðnum og um það, sem eg
sjaldséð þar sá. Karlfólk er þar svo vel klætt sem eg þenki að sé nokkurs staðar
í heiminum eður hér í Norðurlöndunum, með silki, sameth og flugiel, og eru þeir
daglega ekki nema í skyrtum og treyjum, hverjar að eru sundur ristnar í strengi
á herðunum og svo eins á handleggjunum. Item buxur með sama móti. Já, þeir hafa
svo mikið við sig, að þeirra hosubönd kosta 60 dali, þeirra skóreimar 10 dali,
og svo hvað annað. Þessir eru þó soldátar og portgeymarar, sem svo prjála. En í
þeim stað er matur mjög dýr, svo að sá, sem þar vill kaupa vikumat, má bítala
iiij dali, og eru þó rýrðarmáltíðir. Eitt pund tittlinga kostar xvj skildinga.
Það pund eru ij merkur. En af þeirra klæðaburði á helgum dögum get eg ekki svo
sagt sem er. Um kvenfólk og klæðnað að tala, hann er svo kostulegur og af
dýrmætum vefnaði, og svo með vel skikkuðu sniði og smíði sem hér er niðurhlutur
frómra kvenna, og treyja að ofan með gullhnöppum, silfurhnöppum og öðrum
dýrmætum steinhnöppum, og þeirra skór kosta 60 dali eður sumir meira, yfirleðrið
af flugieli, og þó þríraðað á ristinni með gullhnöppum. Allt fólkið í þeim stað
er dökkt á hár, en hvítt á skinnið, og með laglegt andlit og vöxt. En um það,
hvað mér kom fyrir augu, vil eg svo hér inn setja, hvað eg hafði ekki áður séð,
sem að var, að hvern morgun, sem eg þar var, þá sá eg um öll þau stræti, sem í
þeim stað voru, fara 100 manns eða meir, sem að í fjötrum gengu, ij og ij til
samans bundnir svo sem sambandshestar, hverir að voru með öllu klæðlausir, utan
lítið flikukorn um lífið, að hylja með þeirra blygðan, og ij menn aðrir fóru með
þeim, sem eg meinti yfir þá væru settir, og með þeim hóp var hjörtur, og af
honum voru söguð hornin, og enn ij hrútar stórir, item refur og marköttur, báðir
í rauðum klæðum, og þeir gengu ekki nema á afturfótunum, og á þeim höfðu þeir
svarta skó, hatt á höfði og verju við síðuna, og, með lof að segja, aftur úr
þeirra buxum rauðum héngu þeirra langar rófur. Hvað þessi gerningur hafði upp á
sig veit eg varla. Enn sá eg þar önnur ij dýr, sem þeir kalla buffler, og þau
eru svo að sjá sem þeir allra stærstu uxar, svo að allri sköpun sem þeir,
furðanlega feit að sjá og hafa svo snúin horn sem gamlir hrútar. En sá norski
sagði mér, að engin feiti væri á þeim, hvorki innan né utan. En þau eru mjög
sterk að draga vagna fulla með múr, járn, salt og blý. Þessu framar sá eg þar
það meistaraverk, sem eg sá hvergi slíkt, hvað að voru iiij mannsmyndir steyptar
af eiri, sem að svo sátu við einn stólpa af hvítum marmarasteini. Þær myndir
voru í fjötrum af eiri. Stólpinn var ferskeyttur, og sat sinn við hvern flöt, og
sáu því nær út sem lifandi menn, eftirmynd eins Tyrkja og þriggja hans sona,
hverir eð kristninni höfðu stóran skaða gert, þeir eð voru að vexti sem risar,
en sá hertogi, sem þann stað byggði, vann þá í stríði, og lét svo steypa þeirra
myndir til minningar, og hans mynd stendur upp yfir þeim með stóru sverði í
hendi, og þar á múrnum eru settir Tyrkja hausar í kring, og svo rekinn stór
gaddur í gegnum þau ofan í múrinn. Nú hljóðar ritningin, að ólukkan sú komi yfir
þá óguðlegu, sem þeir fyrirbúa þeim. 18. Kapituli. Um mína ferð til Geneuan og
þar frá til Marsilien. Frá þeim stað Legoren í Italia keypti eg mér far á litlu
skipi, sem þeir kalla birk, til þess mikla og mektuga staðar Geneuan við
landsálfur Frankaríkis, á þeirri reisu var eg í iiij dægur, hver borg að er
geysilega stór, með rammbyggilegum múrum, og við sjóinn, þar sem eg kom, var hún
með stórum köstulum á báðar síður, og með svo stórum stykkjum, að maður mátti
smjúga inn í þeirra kjaft. Sá staður var mér sagður 18 stórar mílur umhverfis,
og þar við sjóinn, sem eg kom, var hann 12 húsa hár og þrímúraður, hver staður
stendur fram undir þeim fjöllum, sem nefnast Alpesfjöll, og þar hýsti mig ein
dönsk kvinna um ij nætur og gerði mér svo nokkuð til góða. En frá hverjum stað,
sem maður fer þar, þá má hann kaupa bréf til annars, sem að er sá vitnisburður,
að þú sért ósjúkur maður, og fyrir það máttu gefa iiijar stífur. Það er svo
mikið sem 3 fiskar hér með oss. Og á þeim vegi, þá eg þangað fór, sá eg líkindi
til Rómaborgar, þó ekki sæi eg staðinn sjálfan, heldur um nóttina sá eg fjöllin
og eldinn eður ljósin í loftunum logandi, sem að hærra bar en fiskikarlinn á
himninum, sem er þó þar að sjá upp á miðjum himni. En af veginum sjást þar ekki
nema 4ar stjörnur. Þetta sögðu þeir mér, að Róm væri. Og svo kom eg til Geneuan
28. Octobris. Þar kom ekki mjög margt mér fyrir augu, það, sem eg hafði ekki
fyrr séð, utan iij hreindýr og svo taminn björn, sem ekki gekk utan á
afturfótunum og hélt þeim fremri á bak sér aftur. Og þar sá eg fyrst glerglugga;
hafa óefað v faðma eða vj. Og þar sá eg og svo fyrst vindmýlurnar, á hvað mér
varð starsýnt. Þar sá eg og svo eitt hús múrað einstaka, em að var glasserað
utan, inn í hvert eg sá steypt vera víninu, og það virtist mér iiij faðmar á
hvern veg. Eigi vissi eg hver umbúnaður þar var innan, en stigi af járni var þar
undir, sá eð læstur var við einn stólpa af múr. Frá þeim stað keypti eg enn skip
allra heilagasta messu morguninn og til Marsilien í Frankaríki, og þar til
hjálpaði mér sú danska kvinna. Og þann vj. dag þess mánaðar, þá kom eg í þann
bý, sem nefnist Blikmar, þar í Frankaríki. Og hvert kvöld á þeirri reisu fórum
vér til lands, því þeir þorðu ekki annað fyrir ræningjunum. Þann 7. dag þess
mánaðar kom eg til Marsilien og afhenti slotsherrunum mitt vegabréf. Um kvöldið
þess sama dags fékk eg hvergi hús í þeim stað allt til dagseturs. En eg bað með
grátandi tárum vel í 20 stöðum. Á móti sjálfu dagsetri, þá kom að mér ein
kvinna, sem til mín talaði í réttri íslenzku, þar sem eg sat með harmi hugar,
sú, sem sagði: " Hvað ertú fyrir einn?" Eg anzaði og sagði: " Einn aumur
Íslendur." " Ertú Íslendur?" sagði hún," svo kom með mér. Eg skal ljá þér hús í
nótt. Eg er og svo íslend kvinna og svo herleidd." En þá eg kom í hennar hús, þá
voru þar bæði þýzkir menn og engelskir, hverir að undirstóðu mín orð, og einn af
þeim englesku þekkti mig, sá eð var einn brillumakari. Þessi sagði, eg væri einn
prestur af Íslandi. Þá skipaði hún mér strax út af húsinu. Í því bili, þá hún
tók til mín og vildi hrinda mér út af húsinu, þá uppvakti guð minn góður einn
þýzkan kaupmann. Sá gekk strax fram og upp frá drykkjuborðinu, því það var
víndrykkjuhús, og lofaði að bítala fyrir mig mat og drykk, hús og sæng svo lengi
sem eg væri í þeim stað. Í krossinum og mótganginum er oss af guði tilsögð
huggunin. Þeirra synda vil eg vitja með hirtingarvendi og þeirra misgerða með
refsingum, en minni miskunn vil eg ekki frá þeim snúa og á mínum sannleika
öngvan frest vera láta. 19. Kapituli. Um það yfir mig gekk í Marsilia og hvað
mér hamlaði ferðinni til Paris. Á þessu sama kvöldi fékk eg mat og drykk
nóglegan, svo og líka góða sæng að hvíla í, hvað eg hafði ekki fyrri fengið frá
því eg var fyrst fangaður, og ekki úr mínum fatleppum farið allt þangað til,
hvorki nótt né dag, hvað að voru 16 vikur og einn dagur betur, nema eg varð á
skipunum að liggja á köðlum, og hjá þeim tveimur, sem eg fór með frá Legorem og
til Geneuan, og þá ekki hið minnsta til góða gert. En þó átti eg, þá eg kom í
það hús, iiij brauðkökur í litlum strigapoka. En þá eg fór úr Italia keypti eg
18, og af mínum peningum átti eg eftir 4 dali, hverja eg geymdi á mér
heimuglega. Að morgni mjög snemma, þá kom þangað aftur sá kaupmaður, sem eg fyrr
um gat, og staðfesti sitt loforð um það mér til góða að gera, og yfirlýsti því
fyrir öllum, að hann ekki vissi, hvað þar kæmi til að hann elskaði mig sem sinn
föður. Svo var eg í því húsi á hans kost þann 8a, 9a og til árdegis á þann 10.
dag þess mánaðar, sem að var laugardagur. Þá komu í þetta víndrykkjuhús v
hollenzkir skipherrar; settu sig til borðs og drukku gott vín. Um þann tíma var
mér matur borinn við annað borðkorn, og þá eg er að fá mat, þá spyr mig einn af
þeim skipherrum, sá helzti, hvað fyrir mann eg væri, hvaðan eg væri að kominn,
og hvert eg ætlaði. Og þá eg honum þetta sagði, stóð hann upp frá sínu borði,
gekk að mér, þar eg vesall sat, tók mig í fang og lofaði að gefa mér mat og
drykk á sínu skipi meðan hann væri þar að sínum kaupskap, og síðan skyldi hann
færa mig með sér til Hollands, og svo hitt einninn að koma mér til Danmerkur.
Þessi frómi mann hét Caritas Hardspenner. Og nær hann gekk út af því húsi, þá
kallaði hann mig með sér, og eg fór með honum strax í skip, og svo var eg þar
hjá honum í vj vikur og ij daga þar innan hafnar, og fór með honum nær því og
hvern dag í staðinn. Á þeim tíma fýsti mig að reisa til Paris, þess höfuðstaðar
í Frankaríki, sem að er kóngssetrið, hver að liggur 12 mílur frá þeim stað
Marsilia rétt til norðurs. En mér hömluðu því svo svo margir hlutir: 1. vesöld
líkamans, svo að segja, og treysti mér ei til að ganga; 2. hamlaði mér peninga
fátæktin, því það vill kosta nokkuð að reisa í þeim löndum; 3. fatleysið, því að
mér lá við að skammast mín meðal mannanna af eymdunum, sem þá höfðu á fallið, og
hryggðanna, sem við loddu og loða við enn í dag; 4. gengu svo aumar fréttir af
því morði, sem á þeim vegi væri, en eg var huglaus orðinn af eymdunum. Nú,
huggun þeirra fátæku stendur svo víða í skriftinni, bæði í andlegum og
líkamlegum fátækdóm. Nú er eg fátækur, svo hefi eg nóg auðæfi, þá eg óttast guð
og forðast syndina. Prove. 12. Tob. 4. Og þegar eg set mig til fóta. Luc. 7. 20.
Kapituli. Um nokkur handverk og aðburði, sem eg sá þar til matfanga fólkinu. Í
þeim stað sá eg ekki margt, sem eg sá ekki í hinum stöðunum, og eg hefi áður
skrifað, utan nokkur handverk og nokkrar útvegur til matfanga af sjónum. Þar sá
eg fyrst smíðuð ij stórskip, og það fyrst, þá botninn er undir settur, svo eru
strax rengurnar settar, svo sem skipið á að vera lagað, og síðan er fóðrað innan
á rengurnar, þá seinast plankarnir. Í öðru lagi keypti eg að koma í þá smiðjuna,
sem smíðuð eru akkerin þau stóru, í hverjum vindurinn rekur járnið, sleggjurnar
koma úr lofti ofan sjálfar, og sumar koma ofan með keilimunnanum, og það kalla
þeir þversleggjur, hvar upp yfir standa ij mylnur. Á þeim undirbúningi hafði eg
ekki neitt skyn. En akkerin eru undin út í ofninn með hjólum. Í annarri
smiðjunni sá eg dregnar lóðsagirnar, stórar og smáar. Líka svo kom eg þar inn,
sem steypt eru koparstykkin, og þær smiðjur standa mjög geysihátt, svo eg meina
að þeirra mót muni vera undir aflinum, en þar af get eg ekki sagt með neinum
sannleika. Nú um þeirra matfanga atburði. Fyrst fara fiskararnir út dag eftir
dag með geysilöng net, og fá þó lítinn ávinning að mínum dómi. Sumir fá nokkra
murta, ekki stærri en botnsíli, en sumir ekki, nema ígulker, sem að vér hér
köllum, þó ekki nema eina körfu ekki stærri en fjórðungsskjóla, og þetta er
þeirra uppheldi alla ævi, þeirra kvenna og barna. Í þeim stað er ferskur matur
mjög dýr. Drykkur er þar nógur og góður, sem að er franskt vín, hvert að ekki er
svo fram sett, að ekki sé jafnmikið vatnið. Item eru þar þeir fiskararnir, sem
að með sinni kvinnu og börnum fæðast á þeim aðburðum, að þeir fara út í þann
kringlóttan poll eður vík, sem staðurinn stendur um kring, sem eg vil síðar af
segja. Þau eru á litlum bátum, og konan situr undir árum, en maðurinn hefir
langa stöng í höndum, og þar hefir hann framan á nokkuð stóran háf af tvinna
riðinn, og innan á því trénu, sem innan undir er, þar í standa 5 eða 6 tennur af
járni; með þeim tönnum klórar hann ofan í botninn, og þá hann hefir hann klórað
fullan af saurindum, þá fer hún undan árum, og hjálpar honum að draga upp á
borðstokkinn, svo að hann geti úr honum þvegið saurinn, og þá verður eftir í
honum ein sandlúða, stundum ij, stundum iij, stundum engin. Enn eru þar ein
fiskibrögð hvern morgun, að ij menn eru á báti með net, sem út er spilað með
iiij geysistórum svigum, og þeir eru saman bundnir á endanum á einu löngu tré,
sem að reist er upp framan í bátnum, og er lagður stór steinn við neðra endann,
því það rís ekki nema til hálfs. Og nær þeir koma að þeim skipunum, sem þeir
vita að nokkru er út kastað, þá hleypa þeir því niður, og svo fá þeir nokkra
murta, stundum 6, 7, 8, og þar með hjálpa þeir sér og sínum börnum. Mínir
bræður, víðar er fátæktin en á Íslandi. Sá er margur, sér lætur mikið um verða
og flýtir sér til lands, en hindrar þó þar með sjálfan sig. Þar á móti er sá
margur, sem lætur sér lítið um verða, sá er vel þyrfti hjálpar við, er þar með
veikur og aumur; á þann lítur guð með náð og hjálpar honum frá neyðinni, svo sem
hans náð hefir gert við mig. 21. Kapituli. Um staðinn sjálfan og svo klæðaburð
þeirra manna og kvenna og mína ferð þaðan. Um þann stað Marsilien er það að
segja, að hann er byggður utan í kringum einn fjörð kringlóttan, sem er svo mjór
framan, að eg meina hann ekki fulla 40 faðma yfir um fjarðarkjaftinn, og í því
sundi eru settir 4 stólpar í sjóinn af múr, og á milli þeirra allra eru
járnhlekkir furðanlega sterkir, og stórir broddar af járni hanga niður úr
hverjum hlekk, svo að þar kunna ekki skip að komast eða bátar út eður inn með
nokkuru móti. En öðru megin við þann fjarðarskaft stendur staðarins kastali, en
iij stórtré á floti föst á endunum við þann stólpann, sem næstur er, en annar er
læstur hjá þeim í kastalanum, hvar fyrir innan öll skipin liggja, hver eg meina
ekki færri en 100, því að það er mikill kaupstaður, v húsa hár, og í sumum
stöðum vj húsa hár, og allur með geysistórum stykkjum forvaraður, svo hvergi sá
ég þau jafnstór á minni eymdarreisu, og þar fer enginn út né inn, nema þeir
leyfi, sem eru í kastalanum. Um klæðnað manna og kvenna í þeim stað er það að
segja, að það er með sama klæðadrakt og þeir í Italia, og þó hefir það þar
nokkuð minna við, en er þó mjög svo hreinlegur. Fólkið er háradökkt og
ljósleitt. Og í þeim stað sá eg á sjálfa Andrésmessu 1400 kvenna í hóp, sem
gengu sína heitgöngu upp á þeirra vísu til Sankti Andréskirkju, sem að stóð í
austur laust við staðinn í einu klaustri. Hvort það var nunnuklaustur eða
múkaklaustur vissi eg ekki. Og þennan kvennaskara var prýðilegt að sjá. Þær
allar höfðu línsvintur hvítar sem drift, hverjar þær drógu í sundur og saman á
sínu belti, hvert að er ofið svo, að línið náir saman á miðju bakinu. En þeirra
skikk í göngunni var soddan, að fyrst gengu samsíða ij, síðan 3, 4, 5, item 6,
7, 8, 9, 10, og í hverri röðinni gekk hver út af annarri, en ekki voru fleiri í
röðinni en 10. Nú um mína ferð þaðan. Henni er svo háttað, að vér fórum út frá
þeim stað aðfangadaginn fyrir jól, eftir minni tölu, og svo vorum vér fyrir utan
í ij daga og biðum svo eftir vorum skipherra. Hans biðu þar og áður ij skip
hollenzk, því hann var þeirra vinur allra og hafði stærst skipið og flest
stykkin. Þriðja dags morgun fóru þessi xij skip í einum flota til samans, og
ekki utan iij af þeim höfðu verjur. Vér höfðum 26 fallstykki og viij
steinstykki, en annað 24 fallstykki og vj steinstykki; það þriðja hafði xii
gotlinga. Og svo höfðum vér hinn allra bezta vind í 9 daga, og þann xa í jólunum
þó allra beztan; þá vér sigldum í gegnum Strat, sem þeir kalla, við hverju þeir
báru stóran kvíða, því þar liggja jafnan sjóreyfarar. Þar er dauðlegur
óvinskapur á milli þeirra Spönsku og Hollenzku, og því sigldu þeir sem næst
Barbaríinu. Úr því sáum vér ekki land, þar til vér komum undir England að norðan
23. Januarii, og svo róluðum vér með því í iij daga, og eina nótt vorum vér svo
nær og komnir upp á eitt sker, því oss var þá vindurinn bágur. 11 dögum fyrir
Pálsdag missti eg um nóttina mína nærpeysu, hverja eg hafði þvegið og upp í
togin fest, hverja bátsfólkið niður sté um nóttina, þó óviljandi, svo eg þá ekki
hafði eftir á mínum kropp, nema skyrtu gamla og lífstykki gamalt, í hverju eg
var með fyrstu fangaður. Og strax þar eftir missti eg af mér hattinn af veðri.
Þá gaf mér aftur annan hatt lítinn og gamlan minn frómi Caritas, og einn
stýrimaður hálfa peysu gamla, en eg keypti hálfa sjálfur. En hvar sem að menn
ferðast, þá eru á vegum ræningjar, bæði til sjós og lands, svo guð má sig þar
yfir miskunna. Er morð og eldur tíðkaður í löndunum, bruni og bál, líka og svo
um sjóinn rán og manndráp er jafnan að spyrja. Á þeirri reisu mættu oss ijsvar
ij ræningjaskip, en báru þó ekki í við oss. Þann 8. Februarii komum vér svo
nærri Hollandi, að vér sáum fyrst turnana á stöðunum og þá var ekki meir en 4ra
faðma djúp, og því verður Holland aldrei unnið vegna útgrynna, hvar um að í
kring standa grunn meir en 100 skipskrokkar óhræranlega. Og þá menn skulu
farminn afleggja skipunum, þá eru meir en iij vikur sjóar til lands. En af
hverjum 30 lestum, sem á land eru fluttar, þá eru gefnir 30 dalir. Og af skipi
farminn að taka voru þeir í ij daga, og svo færðumst vér að staðnum Enkeysen
einn dag eftir annan, þar til eg komst í Holland. Æ, þú góður guðs maður, eg
hefi af því guðs fyrirheiti að segja, sem herrann gefur þeim, hverja hann hefir
í soddan náð að sér tekið. Óttast þú ekki, því eg hefi frelsað þig, og hefi
kallað þig með mínu nafni. Þú ert minn. Nær eð þú fer yfir vötnin, mun eg hjá
þér vera, svo að vatnsflóðin skuli ekki drekkja þér. 22. Kapituli. Um það, hvað
á mína daga dreif í Hollandi, um landið og staðina. Nær að eg kom inn í staðinn
á þessu stóra skipi, sem eg á kom, þá kom minn góði Caritas út á skipið og gaf
mér þá enn leyfi á því mat að hafa meðan eg væri þar, og skyldi hann sjá til, að
eg kæmist með góðu til Danmerkur. Og þá jók hann því á þær velgerðir, sem hann
hafði mér áður gert, bæði í Frankaríki og á ferðinni, að hann gaf mér ij góðar
skyrtur, þó þær gamlar væru, item hosur og skó. En áður fyrir sjálf jólin hafði
hann mér í Frankaríki gefið einn sinn kjól, sem kostaði 12 gyllini, það eru
dalir upp á þeirra vísu, hvað eg mér til skjóls hafði, ekki síður um nætur en
daga, þar sem upp af var stór höttur, svo sem múkahöttur. Nú þá eg hafði verið
iiij daga inn í staðnum á þessu stóra skipi, þá varð eg þar matþrota fyrir mig
og þann dreng, sem skipið átti að geyma, því að hann stal matnum og seldi sér
fyrir peninga. Þá neyddist eg til að rýma skipið og hugsaði upp að leita
skipherrans hús. En það lukkaðist mér ekki, því staðurinn er stór. Og kom eg í
það eitt hús um síðir, sem var fyrir einn danskur trometari og ein norsk kvinna,
og þar tók eg mér herbergi, og meina eg, að það væri þann 23. Februarii. Og svo
var eg í því húsi til þess 16. Martii á minn vesalan kost, því minn pungur var
ekki mjög þungur. Á þeim tíma reisti eg til Hornstaðar, því eg átti þar hjá
einum bátsmanni 9 stífur, það eru 18 skildingar, síðan til Enkeysen. Nú er að
segja frá landinu og stöðunum. Þessu Hollandi er svo háttað, þar sem eg um fór,
að eg ekki betur veit en það sé gert af mönnum, því að utan um kring landið eru
settir peler niður í sjóinn, og þeir hallast allir inn að landinu ofan, af því
tré, sem verður sem steinn í sjónum, og svo er borið grjót að innan í þann máta
að styðja, hvert grjót að keypt er frá öðrum löndum. Síðan er mokað að leiri,
sem eins er að sjá og vor deigulmór hér í landinu. Landið er víst lægra að sjá
en sjórinn fyrir utan; því eru þar settar veðurmylnur utan um kring landið, sem
út draga aftur vatnið af landinu, sem að inn sígur úr sjónum, og það gengur nótt
og dag, þá vindurinn er nokkur, og þær eru margar; en á milli þeirra er ekki
nema hestskeið. Hér og svo er þar mál manna, að ef vindurinn kæmi ekki í mánuð,
þá væri landið í kafi. Um bygging á stöðunum, sem eg sá, er það að segja, þeir
eru mjög vel hýstir, en þó óvíða meir en 3a húsa háir eða mest fjögra; sum af
þeim eru máluð utan og innan með aðskiljanlegum farfa, og mörg af þeim eru ofan
glasseruð með stóru meistaraverki, og innan um alla þá staði liggja skipin, en
ekki neitt fyrir utan, nema þá annaðhvort að farmurinn er tekinn af eða látinn
á, því þar, sem þeir hafa fyrst fundið eyrar og grynningar, þá hafa þeir mokað
stóra ósa og kastað þeim leirnum á báðar síður. Og að ári liðnu er leirinn
harður sem steinn, og á soddan leirhryggjum eru þeir staðir byggðir, sem eg kom
til. En yfir um þessa ósa, aftur og fram um staðina, eru bryggjur furðanlega
stórar og með miklum hagleik, sem maður getur bæði upphafið og uppslegið, á
hverjum bæði er riðið og með vögnum ekið, og fyrir skipunum er þeim niðurslegið.
En til þess ósunum uppi að halda, þá eru þar til af staðnum haldnir xx menn
jafnlega, þeir eð innan um þessa ósa fara á grunnum bátum með stengur í höndum,
og þeir eru í soddan stígvélum, sem að ná upp undir hendur. En neðan á þeirra
stöngum hafa þeir svo sem ímynd ullarkamba með 5 eða 6 tönnum breiðum af járni,
og taka það, sem eftir verður, og svo flytja þeir það þangað, sem staðarins
herrar bífala þeim. Og að ári liðnu er það orðið hart sem steinn, og svo eru þar
uppbyggð ný hús og staðirnir út auknir ár eftir ár, og stendur svo datum á
hverjum húsdyrum. 23. Kapituli. Um mína ferð þaðan í Fleyland og til Krónuborgar
og viðtökur þar. Á þann 16. Martii kom eg á skip með öðrum hollenzkum skipherra
fyrir tillögur míns góða hjálparmanns Caritas, sem eg áður nefndan hefi. En um
fólkið að tala í Hollandi, þá er það í allan góðan máta í sinni ásýnd og
umgengni, svo það er í öngvu landi þvílíkt, þar til svo mannlegt og
góðvildarsamt, sérdeilis sjófarandi fólkið. En kvenfólkið er hvergi svo frítt
sem má segjast dáfrítt. En trúarbrögð þessa fólks meina eg sé misjöfn. En sá
skipherra, sem eg fór með úr Hollandi, hét Ulf Racheit, og með honum á hans
skipi var eg í 23 daga, og með honum í Fleylandi iiijr dægur í þeim kaupstað,
sem kallast Rolbýr. Og á því landi sá eg ekki gras og ekki nema rauðan sand. Frá
Fleylandi sigldu til samans 65 skip, hver eð flest vildu til Danmerkur að kaupa
uxa, sem á vortímanum kosta ekki mikið. Þann 22. sigldum vér frá Fleylandi og
höfðum mjög góðan vind, og komum undir Julandsskaga 25., og þann 26. sá eg
Svíaríki. 27. kom eg til Krónuborgar í Danmörk, og þóttist eg þá svo nær og heim
kominn til Íslands. Það strax eg kom í staðinn, þá fann eg þann fróma mann Jakob
Pétursson, sem áður hafði í Vestmannaeyjum fóveti verið í vij ár. Hann tók mig
strax inn í það hús, sem hans kvinna og börn voru inni fyrir. Og eftir máltíð
gerða var hann kallaður að fylgja einu líki, sem verið hafði kaupmaður, til
sinnar greftrunar. Þar fór eg og með, og svo og heyrði líkpredikun. Síðan var
mér um kvöldið boðið með honum til gesta af þeim presti, sem prédikaði. Sá
spurði mig að mörgu, hvers nafni eg hefi gleymt. Sá gerði það kvöld gestaboð
nokkrum mönnum, hvað eg og Jakob meintu að hann gerði þess vegna, að þeir skyldu
miskunna sig yfir mig, hvað þó ei vildi hjálpa. En hann sjálfur gaf mér dal og
góðan hatt gamlan; átti þó fjölda barna. Jakob og hans kvinna gáfu mér gamla
skyrtu og borinn kraga og litla postillu nýja. Nú, svo stendur hjá spámanninum,
að höfuðsmaðurinn Nebusaradan gaf honum tæripeninga og lét hann svo fara. 24.
Kapituli. Um mína komu til Kaupinhafnar, góðar viðtökur, peningagjafir frómra
manna, lærðra og leikra. Þann 28. Martii kom eg til Kaupinhafnar, og strax, þá
eg þar kom, þá var eg meðtekinn sem einn engill. Og sá, sem mér var þar um hinn
nánasti og nákvæmasti, að mér væri til góða gert, var sá heiðarlegi mann Jens
Heselberg, sem mig á sama degi hafði upp á compagniet, og sagði þeim heiðarlegum
Íslands reiðurum til mín, hverir mig strax að sér tóku eftir hans tillögu, gáfu
mér kost frí hálfa viij. viku, item klæðnað fyrir páska, hvern þeir létu sjálfir
skera og bítöluðu svo skraddaranum sín laun eður minn frómi Jens. En á þeim
fyrsta degi, sem eg þar kom, voru mér af þeim bátsmönnum, sem mig þekktu, gefnir
í smápeningum ij sléttir dalir. Guði sé jafnan lof og þakkir! Þann 5. Aprilis
var eg fátækur með herra Thorláki Skúlasyni til gesta boðinn hjá Doktor Hans
Resen og af honum að mörgu spurðir af öllum löndum, sem eg hafði í verið, og
ekki sízt af Íslandi. Og hann forærði mig dal. Þann 8. Aprilis fékk eg að sjá
þann heyborna vorn allranáðugasta herra kóng Kristján Danmerkur og Noregs þann
4a með því nafni, með því heiðursnafni og herratitli, hver hjartans herra að er
til að sjá lítillátur og hýr við sína undirgefna. Á þeim sama degi sá eg hans
heyborinn son prinsinn, þann heiðarlega herra Kristján þann 5. með því nafni. Í
þessum mánuði var eg víða til gesta boðinn af heiðarlegum mönnum og oftsinnis
til góða gert af mörgum frómum mönnum, sérdeilis af þeim Íslandskaupmönnum, svo
mér gáfust í þeim háttaktuga stað nær því og 18 dalir, þeir eð þó voru fullir
ríxdalir, þó eg yrði þeim út að sóa í minni stórri fátækt og margri nauðþurft.
En svo eg finnist guði og góðum mönnum þakklátur um mína daga, þá vil eg þá
nafnkenna, sem þetta gerðu í þeim heiðursverðuga stað. Þann fyrsta gaf mér sá
kaupmaður, sem siglir til Færeyja, hvar að naut míns fróma Jens Heselbergs. Því
næst sá Íslendur, sem hét Bjarni Ormsson, sem áður hafði ráð í Vestmannaeyjum.
Hann gaf mér tvo slétta dali og veik mér mörgu góðu. Þar næst sú heiðurskvinna,
sem áður hafði ráð í Vestmannaeyjum, gaf mér og svo ij dali og bauð mér gefins
mat og drykk meðan eg þar væri í staðnum. Item sá frómi kaupmaður Mats Hansson
fyrir norðan, hér kaupmaður, fékk mér vj dali af þeim peningum, sem þeir frómu
prestar fyrir norðan, síra Þorsteinn Illugason og síra Bjarni Gamlason, höfðu
gefið til Danmerkur útdrifnum prestum, hvað herrann sjálfur mun launa. Item einn
þar af þeim frómu prestum ij dali, sá er hét herra Marteinn. Item einn
skólameistari ij dali, og einn Íslenzkur, sem upp var alinn í Vestmannaeyjum,
gaf mér vel svo dal, svo eg meina þetta satt reynast, sem eg sagt hefi. Í þeim
konunglega stað Kaupinhafn gengur mjög margt vel til. Þar eru af guði gefnir og
sendir góðir prédikarar og meistaralegir. guði séu þakkir, og mjög góð skikkun í
öllum hlutum. Svo og er hvergi betra öl drukkið né betur matreitt og hvergi svo
góðar sængur sem þar, hvar sem eg kom. En um staðinn eður hans bygging hefi eg
ekki þörf að skrifa, því það er mörgum góðum mönnum alkunnugt, sem þar hafa til
staðarins gengið, þó það og væri þá í sorgarlegan máta fyrir ófriði, sem á gekk,
hvern guð virðist náðarsamlega, vegna sinnar elsku við mannkynið, af að taka, og
vorn náðuga kóng og svo allt hans heyborna kóngsins hús, já, hans kónglega
majestæt, að styrkja og styðja. Sigurinn allur kemur af guði, sem að lesa má í
biblíunni Gen. 4., Exo. 17., Deut. 2., Joh. 11. 25. Kapituli. Um mína klögun,
sem eg neyðist til að gera fyrir öllum mitt rænuleysi í mínum hryggðum; item um
krossinn, hvaðan inn kemur og hvað gott hann gerir. Minn elskulegi lesari og
góði vin, það er mín sanninda meðkenning, að eg vegna míns missis á kvinnu og
börnum, hvern að sjálfur guð græði, þá kann ekki svo til þrautar um vorn náðuga
herra kónginn, prinsinn, kóngsins son, staðinn Kaupinhafn, herrans þar,
prédikarana eður hvað annað sem mér þar fyrir augu og eyru kom, svo að tala og
skrifa sem eg vildi eður skyldi, því að þann tíð, sem eg kom í Danmörk og eg
fékk að vita, hversu hryggilega að til var gengið um stríð og orlog og svo þann
missi, sem kóngleg majestæt fengið hafði á krúnunnar eignum, þá jukust að nýju
mínir sorgardagar, því að þá var sú mín von úti, sem var, að eg mundi þar
nokkurn styrk fá, að eg gæti keypt aftur konuna og börnin laus, um hvað eg var
þó í góðri von þangað til, hvað og vel hefði mátt ske, hefði allt vel til gengið
fyrir vorum náðuga herra kóngi. En sá málsháttur hefir á mér fram komið, sem
allvíða er almennilegur, að sjaldan er stór sorg einsömul. Nú, guðs vilji ræður
gjörvöllum hag. En mín ráð í þessum efnum, sorgardögum og eymdum, eru engin
önnur en flýja til drottins, og enn vona hans náðar bæði við mig og mína og svo
alla aðra, sem mótganginn hafa ratað eða rata, því að hann kallast fyrir
heilagan anda eilífur faðir; því eg trúi, að hann muni ekki taka sitt föðurlegt
hjarta frá sínum barnakindum, þó að hann enn hirti þau, því að krossinn er sú
byrðin, sem hann lætur sín börn bera, þeim sjálfum og öðrum til góða, því að þær
manneskjur, sem að guðs börn eru, þær eru víst krossinum undirgefnar, hvað ekki
einasta kann að bevísast af skriftinni, heldur auglýsist það klárlega af
patríarkanna, prófetanna, postulanna, píslarvottanna og allra heilagra
eftirdæmum. Þar fyrir segir kóngurinn Davíð: Sá réttláti má mikið vont líða, en
drottinn frelsar hann frá því öllu. Svo segir og Kristur sjálfur: Hver, sem vill
mér eftir fylgja, má afneita sjálfum sér og taka sinn kross á sig daglega og
fylgja mér eftir. Þeir skrifararnir, sem uppteikna náttúrur skepnanna, þeir
skrifa: Þá svanurinn er sjúkur og sem næst kominn dauðanum, þá syngi hann sem
fegurst. En minni art er ekki svo vart, því er miður. Eg læt mig vankæta það, þó
guð höndli við mig sem hann er vanur við sín börn, hvað þó mér og öðrum er
gagnlegt: 1 fyrst af því, að guð leggur krossinn upp á til þess, að hans
blessaða nafn verði lofað og prísað, og nær eð hann í móti mannlegri skynsemi
hjálpar þeim aftur, sem hann hefir gert við mig, svo að menn kunna klárlega að
þekkja hans veru, kærleika, trúskap, já, og almætti. 2 Leggst krossinn upp á þá
trúuðu, svo þeir skuli ekki halda sig saklausa, sem spámaðurinn segir: Eg vil
hirta þig með náð, svo þú ekki haldir þig saklausan vera. Jere. 20. 3 Í þriðja
máta leggur guð krossinn upp á þá kristnu og trúuðu til að prófa þá, ef þeir,
hvort sem þeim gengur vel eða illa, vilja þó elska þann sanna guð af hjarta og
svo undir krossinum. Nú þó að svo sé, að eg skynji þetta, og það þó í stórum
veikleika, þá hefi eg þó sömu sönghljóðin og raustina, sem eg hefi mig til vanið
og tamið í sorgartímanum, hvað þó ekki ætti að vera, og líkjast í því hrafninum,
sem eins hljóðar, þá hann er dauður, ef hann er kreistur, svo sem þá hann er
lifandi. Guð náði mig auman syndara. Eg bið minn almáttuga guð um góða
þolinmæði, því að hún kann að slá sorgina í hel, af því að stór og langvarandi
sorg færir sínum herra engin laun, utan þau, sem vond eru, og því vil eg
upplyfta mínu höfði og hjarta og hugsa, að guð er sá, sem bæði skapar mennina og
stjórnar mönnunum, og hefir maktina, og kann altíð að gefa hugsvölun með gleði
eftir kross og mótgang, því að svo segir mér kóngurinn Davíð: Bíð eftir drottni.
Item segir sankti Páll: Vér hrósum oss í freistingunum að þjáning gerir
þolinmæði. 26. Kapituli. Um mína reisu frá Kaupinhafn og til Íslands og hverninn
eg var þar meðtekinn, þá eg þar kom. Í þeim háttaktuga stað Kaupinhafn var eg
hálfa viij. viku, og þar, sem eg var til herbergis, var minn matur og drykkur
reiknaður 19 dalir í ij máltíðir á dag um þann tíma. Þann 4 Maii fór eg frá
Kaupinhafn og til Krónuborgar og var hjá Jakobi Péturssyni til þess 24. Þá kom
eg á skip aftur með þeim Hollenzku, sem eg kom með til Vestmannaeyja, og utan
fyrir Krónuborg var eg til þess 6. Junii, því að á þeim tíma var jafnan stormur
á norðan. Þar eftir sigldum vér með góðan byr 42 skip í flota, og með voru þau
17, sem til Íslands vildu. Á þeirri reisu vorum vér 31 dag, því vér fengum ekki
einn dag góðan byr. Þann 13. urðu öll þessi skip að fara inn í Noreg í þá höfn,
sem kölluð er Flekurey, og þar vorum vér í 10 dægur. Svo fór eg þar á nokkra
bæi, og þar lysti mig helzt að vera. 17. dag þess mánaðar fórum vér þaðan með
lítilli austankylju. Síðan hröktumst vér undir Skotland og Orkneyjar inn til
þess 27., en komum undir Ísland 4. Julii, og þann 6. í Vestmannaeyjar. En nær að
eg þar kom, þá tók það fátæka fólk í móti mér sem það hefði sína sjálfs missta
vini þá beztu aftur heimt úr heljunni, og svo viku mér og nokkrir frómir menn og
kvinnur góðu eður og svo mín fátæk dóttir og sá frómi Oddur Pétursson, sem mig
til sín tók, mér og svo margt gott að gera. Þann 7. dag þess mánaðar fór eg inn
á landið og fann þar svo mína hjartkæra náunga, ættmenn og góða vini, hverir mig
meðtóku með fullkomnum fögnuði og til góða gerðu, hvað eg kann ekki allt upp að
skrifa. Þann 9. dag þess mánaðar fann eg þann fróma herra Odd Einarsson og hans
heiðurskvinnu, hver mig svo fagnandi að sér tóku sem eg hefði þeirra kjötlegur
sonur verið, þann þau hefðu úr helju heimt. Guð sé ætíð lofaður af öllum, en
góðum mönnum þakkir veittar af mér stórþurftugum manni. Og síðan var eg
útleiddur með ljúflegum fégjöfum og góðum styrk. Item var mér og svo margt gott
gert af síra Sigurði mínum og hans kvinnu, síra Gísla mínum Oddssyni og hans
heiðurskvinnu, síra Snæbirni Stefánssyni, síra Jóni Sigurðssyni, síra Jóni
Bergssyni, Erlendi Ásmundssyni, Þorleifi Magnússyni, item nú þessu síðar af
mínum herra lögmanninum Gísla Hákonarsyni og hans heiðurskvinnu Margrétu í
Bræðratungu, item tengdamönnum og skyldum öðrum, í hverju þessir allir hafa sýnt
á mér vesölum nú sitt meðaumkandi bróðurlegt hjarta. Nú, guð minn virðist til að
opna þeim aftur og upp að láta sitt miskunnar hjarta, þá þeim mest á liggur. Nú,
öll góð gjöf og fullkomin gjöf kemur að ofan frá föðurnum ljóssins. 27.
Kapituli. Um vora huggun, sem vér höfum fengið svo víða í guðs orði, og hann
sjálfur bífalar oss að biðja sig um hjálpina, lofar oss bænheyrslunni; höfum og
eftirdæmi fyrir oss og öðrum að biðja. Hverninn vér og hvers að vér skulum biðja
og til hvers að vér skulum hrópa og kalla, það kennist oss svo víða í
skriftinni, Matth. 6, Luc. 18. Þar fram setur oss herrann Kristur eitt eftirdæmi
um þann rangláta dómara og þrábiðjandi ekkju. Eftir þessa líking fram setta
segir sjálfur sannleikurinn: Heyri þér, hvað sá rangláti dómari sagði, skyldi
guð þá ekki frelsan gera sinna útvaldra, þeirra, sem að nótt og dag til hans
kalla, og þolinmæði yfir þeim hafa, en ekki segi eg yður, að hann muni bráðlega
gera þeirra frelsan. Hvað kann þá einum harmþrungnum manni eður hugsjúkri sálu
að vera gleðilegra og huggunarsamlegra fram sett að verða en það, að drottinn er
svo náðarfullur og vinsamlegur við alla nauðlíðandi menn sem Davíð segir, Psalm.
134, 45. Plutarchus skrifar svo af kónginum Demetrio, að hann lét kasta
suplicatium sinna undirmanna í rennandi vatn, svo að þyrfti öngvu upp á þær að
andsvara. Svo gerir enn nú sú miskunnarlausa veröld við sína börn, þá þeim
liggur mest á, en ekki með öðru móti. En sá himneski kærleiki vill með öngvu
móti geyma sig né nokkurs bænir forsmá, þeirra sem þær til hans senda og geri
þær í Jesú nafni, hvað eg með fyrirheitum og eftirdæmum vil bívísa, að guð vill
vissulega bænheyra oss, þar sem vér biðjum eftir hans vilja. Loforðin og
fyrirheitin höfum vér nóg, lof guði! bæði í því gamla og nýja testamentinu.
Ákalla mig og bið þinnar neyðar, eg vil bænheyra þig. Item: Eg er hjá þér í
neyðinni og vil slíta hann þar úr og gera hann til æru. Kristur sjálfur
staðfestir með einföldum eiði, að guð vilji bænheyra þá, sem hann ákalla.
Sannlega, sannlega segi eg yður, nær vér gerum vorar bænir, hvort sem það er
fyrir oss eða öðrum, þá látum oss koma í hug, að guð hefir í sínu orði því
tilbundið sig að bænheyra oss, þar fyrir kann hann ekki annað, en hann má gera
það, svo sem hann hefir lofað. Allir menn eru lygarar; þar fyrir kunna þeirra
orð að bregðast sumtíðis. En herrans orð eru sönn: þau heldur hann vissulega.
Sjáum þau gömlu eftirdæmi og merkjum þau. Þar er enginn sá skammaður, sem sína
bón hefir sett til guðs, Syr. 3. Móses bæn var svo kröftug, að hún ekki einasta
í sundur sleit hið Rauða-hafið og yfirvann Amalegitana, heldur yfirvann guð
sjálfan, svo að hann ekki í sinni reiði útslétti það harðhnakkaða Ísraelsfólk.
Bæn þeirra þriggja manna í ofninum tók maktina frá eldinum. Já, guð hefir
gjafmildari hönd, já, langtum gjafmildari, en að vér höfum tunguna, munninn eða
hjartað til að girnast. Abraham girntist ekki af guði, nema að Ismael mætti
lifa, en fékk svar af guði, að hans húsfrú skyldi fæða honum ungan son, með
hverjum hann vildi binda og upprétta einn eilífan sáttmála, og hans sæði eftir
hann. Þar með skyldi Ismael ekki einasta lifa, eftir hans getnað, heldur og svo
blessast og aukast. Salomon girntist af guði vísdóm, og guð gerði ekki einasta
eftir hans orðum, heldur gaf hann honum svo víst og skynsamt hjarta, að hans
líki hefir ekki verið fyrir hann, og ekki skyldi koma eftir hann. Já, guð gaf
honum það, sem hann ekki um bað, sem að var ríkdómur og æra, og þar var enginn
hans líki á meðal kónganna. Sá fortapaði sonurinn fékk það, hann ekki girntist.
Upp á þessi og þvílík eftirdæmi og guðs fyrirheit, þá viljum vér með djörfungu
ganga fram til náðarstólsins, upp á það vér mættum finna náð og öðlast
miskunnsemi, bæði fyrir oss og svo aðra, eftir guðs bífalningu. Kapítuli annar.
Um aðkomuna á plánetann Nazar. Eftir það mín loftreisa var þannin enduð, og ég
var kominn heill og óskaddaður á þenna veraldar hnött þvíað aflið í ofanfalli
griffónsens linaðist smám saman, eftir því sem hans kraftar minnkuðu lá ég lengi
grafkyrr, og beið eftir hvað nýlundu fyrir mig bæri, þá dagurinn upprynni. Þá
fann ég, að mig tók aftur minn fyrri vanmáttur, með því að ég þurfti við bæði
svefns og matar, og angraði mig nú, að ég hafði svo heimskulega burtkastað mínu
brauði. Um síðir féll þungur svefnhöfgi yfir mitt sorgmædda sinni. Ég mun hafa
hrotið tvær stundir, eftir sem ég ráða kunni, þá er eitt langvarandi ógnarlegt
öskur hindraði mína hvíld, og tók af mér loksins allan svefn. Meðan ég svaf, bar
fyrir mig margt mjög undarlegt í draumi: Stundum dreymdi mig, að ég þóttist
kominn aftur í Noreg, og fortaldi góðum vinum mínum hvað mig hafði hingað til
hent. Stundum þóttumst ég heyra Nikulás djákna Andrésson syngja í Faneyjar
kirkju, sem liggur ei langt frá staðnum, svo skóf innan mín eyru af hans
venjulegu eymdarlega blaðri. Þá ég vaknaði, ætlaði ég, að gól manns þessa hefði
mig vakt af mínum svefni; en þá ég sá einn uxa standa skammt frá mér, þóttumst
ég vita, að hann hefði tálmað mína hvíld með sínu öskri. Ég litaðist þá
óttasleginn alla vegana um, og leit við upprennandi sólu, hvar hér og þar lágu
grænar merkur og gróðursett fjöll. Ég sá einnin eikur; en það undraði mig
staklega, að þær hrærðust, jafnvel þótt slíkt logn væri, að ei hefði ein fjöður
bærst úr stað. Þegar sá öskrandi uxi kom til mín, varð ég mjög felmtsfullur, og
sá mig um, hversu ég flýja kynni. Ég sá skammt frá mér standa eina eik, og því
leitaðist ég við að klifrast upp í hana. En þá ég var að bera mig að því, gaf
þetta tré hljóð af sér, sem að sönnu var lágt, en þó gegnumþrengjandi, líkt sem
raust reiðrar konu; og áður ég sá mig um, fékk ég svo þunga löðrunga, líkt sem
hnefahögg, að ég valt niður á jörðina svo langur sem ég var. Ég varð svo hræddur
af þessu slagi, sem ég hefði verið lostinn af reiðarþrumu, og sálin hefði ætlað
að verða viðskila við mig. Ég heyrði og allstaðar kurr þys og þrusk, eins og í
kjötbúðum, eður kaupmanna búrsum, þegar þar er fjöldi fólks samankominn. Þegar
ég lauk augunum upp, sá ég alla vega kring um mig einn lifandi skóg, og
allstaðar um grundirnar stór og smá tré, þar þó stuttu áður sáust varla sex eður
sjö. Og er ekki af að segia, hvað fyrir fugl og trufl allt þetta orsakaði í mínu
geði, og hversu ég varð frá mér numinn við þetta kukl. Ég vissa þá aldeilis ekki
hvað ég skyldi þenkja: ýmist meinta ég mig dreymdi með sjáandi augum, eður ég
þenkti það væru vofur, sem mig pláguðu, eður ég væri umsetinn af vondum öndum,
eður ég hafða aðra óvisku hluti í þankanum. En ég fékk eigi langan tíma að
rannsaka þessi artugu sigurverk, og þeirra orsakir, því hingað skundaði skjótt
eitt annað tré, sem lét niður síga eina grein, á hverrar enda voru sex nýir
angar, eður kvistir, viðlíkt sem fingur. Með grein þessari hóf það mig upp frá
jörðunni, og bar mig viðstöðulaust áfram, en þótt ég hljóðaði aumkunarlega. Með
eik þessari fylgdust óteljandi aðrar eikur, af ýmislegri stærð og tegund, hvar
öll saman ymdu, með sérdeilis heyranlegum, en mér þó óskiljanlegum, nið: Gat ég
ei meir þar af numið og minnst, en þessi orð: Pikel emi, því þau voru oftast
ítrekuð. Siðar meir merkti ég, að þessi orð þýddu apa, sem hefði óvenjulegan
skapnað, sökum þess, að þær höfðu dæmt af minni ásýnd og klæðnaði, að ég væri
einn api, jafnvel þótt ég væri öðru vísi álits en apynja, eður markettir, í
þessum löndum. Aðrir héldu mig vera festingarhiminsins innbúa, og trúðu, ég væri
færður hingað af fuglum, af því að það hafði fundist í þeirra tímatals bókum, að
slíkt hefði forðum tilborið. Þetta vissa ég ekki fyrr en eftir nokkra mánuði, þá
ég hafði lært undirheima málfærið, því í þessu tilstandi varð ég frá mér numinn,
sökum ótta og truflaðra geðsmuna, og gat með engu móti skilið, hvað ég skyldi
meina um þessi lifandi og talandi tré, eður hvert í átt ég skyldi fara, því þau
stigu seint og með jöfnum fetum. Þó sem áður ályktaði ég af þeirri mælgi og því
murri, sem uppfyllti merkurnar alla vega, að tré þessi mundu vera mér reið. Þau
höfðu og í sannleika fulla orsök að reiðast mér; því eikin, sem ég í flóttanum
vildi uppáklifrast, var herra staðardómarans eiginkona, þess er sagði lög í
næsta stað; og gjörði því virðuleiki persónunnar, sem ég hafði mótibrotið,
ávirðinguna stærri: því það var svo virt, sem ég hefði opinberlega ætlað að
vanvirða, eigi eina almúgakonu, heldur eina af ypparsta standi: og var slíkt
þessu heiðarlega og lygðunarfulla fólki óvenjuleg og óttaleg ásýnd. Loksins
komum við í þann stað, sem ég var inn í færður eins og annar fangi. Þar voru ei
alleina forkostulegar byggingar að sjá, heldur voru þar hin önnur húsin
skipulega byggð. Götur, stræti, torg og þvílíkt var allt niðursett í sína rétta
niðurraðan, eftir byggingarkúnstarinnar reglum. Húsinn voru svo há og ásýnileg,
að þau sýndust öll sem turnar. Göturnar voru fullar af eikum, er spásseruðu á
þeim, og heilsuðu hver annarri, þá þær gengust hjá, með því að láta greinirnar
síga og begjast niður; og því meir, sem þær létu greinirnar síga niður, því
stærri lotningu veittu þær hver annarri. Þvi þegar er eitt eikitré kom í því
sinni út af einhverju vissu tignarlegu húsi, þá gengu öll hin önnur trén til
baka, með flestum niðurbeygðum greinum, hvar af ég úrskurðaði, að sú eik hlyti
eitthvað ypparlegt að vera. Skömmu síðar fékk ég að vita, að það var herra
staðardómarans kona, sem ég hefði átt að misþyrma. Brátt var ég færður ofan í
þessa manns hús, og voru dyrnar strax luktar eftir mér. Þar þóttist ég eins
kominn vera sem fiskur sá sem inniluktur er í fiskagildru. Óttinn óx mér þó en
meir við þau þrjú tré, sem sett voru til gæslu fyrir dyrnar. Hvert eitt þeirra
var vopnað sex öxum, eina fyrir hverja grein; því svo margar greinir, sem hvert
tré hafði, svo marga arma hafði það; og svo marga kvistu, sem hver grein hafði,
svo marga hafði það fingur. Ég merkti, að ofan á bolnum, eður stofninum, var
höfuð, ei ólíkt manns höfði, til að sjá. Líka höfðu þessi tré, í staðinn
rótarinnar, tvær fætur, sem voru mjög stuttir. Þar af kemur það, að
innbyggjendur þessa pláneta vandra mjög seint, eins og sniglar eður
skjaldkrottur. Þar fyrir, hefði ég ei verið svoleiðis kyrrsettur, hefði ég
vissulega treyst mér að hlaupa úr þeirra höndum, því ég þóttist miklu fóthvatari
en þeir. Og svo ég fjölyrði ei þetta: Ég sá nú fyllilega, að tré þessi, eður
eikur, voru innbúendur þessa pláneta, og undir eins, að þeir voru viti gæddir,
og undraði ég mig yfir frjósemi náttúrunnar, sem hún auðsýnir í myndan dýranna
og framleiðslu. Áminnst skynsemdarfullu tré voru eigi svo há, sem vorar eikur,
heldur höfðu þau flestu almenna mannslengd; en sum voru styttri, sem kallast
máttu blómstur eður plöntur, og þau hélt ég að vera börnin. Potúbúi þau hin
lifandi tré, eður einn potúanískur innbúandi. Ég get ei útskýrt þá forundran,
sem ég féll í, þá ég athugaði þessar sjónir og þeim mótstæðilega hluti, og en
síður hvað fyrir andvarpanir þetta pressaði af mér, og hversu innilega ég þá
óskaði, að vera kominn aftur í mitt föðurland. Því þó mér litist tré þessi ærið
umgengileg og líðanleg, vegna þess þau kunnu að mæla, og voru gædd með nokkurs
konar viti, og það svo mjög, að þau kunnu nokkurn veginn að reiknast meðal
skynsemdarfullra skepna: þá efaðist ég þó, hvert þeim ætti að samlíkja við
manneskjuna: því ég trúði ei, að á meðal þeirra væri iðkaðar eður ætti heima
réttvísi, gæska, og aðrar mannkosta dyggðir. Þá ég kvaldi mig með þessum þönkum,
fann ég að öll mín innyfli hrærðust í mér, og að táralækir minna augna vættu
mitt andlit. Þegar ég nú þannin sorgaði, og æpti eins og gömul kerling, gengu
mínir lífvaktarar til mín í herbergið, hverja ég hélt að vera ei aðra en
staðarins böðla, sökum axanna, sem þeir báru. Ég var færður með þeirra forgöngu
gegnum staðinn til eins ásélegs húss. Þá sýndist mér, sem ég væri orðinn að
efsta erindreka í Róm, og hefði meir að þýða en einn rómverskur borgmeistari,
því þeir höfðu að eins tólf axir, en ég hafði kringum mig átján. Á húsdyrunum
þar ég skyldi innfærast, var réttvísin úthöggvin, í líking eins trés, sem hélt á
metum með einni grein. Hún var í jungfrúr líking, var alvörugefin ásýndar, hafði
hvöss augu, og var hverki niðurlút né grimmúðug, heldur, til að sjá, sem
áhyggjufull og heiðursverð. Af þessu hélt ég fyrir öldungis víst, að þetta væri
ráðhúsið. Þá ég var þar innkominn, sá ég að gólfið var lagt með ferköntuðum
marmarasteini. þar að auki sá ég þar eitt sitjandi tré, í einu háu sæti, eins og
dómstóli, og á hverja síðu sex samsitjendur; nefnilega sex til hægri, og aðra
sex til vinstri handar við presidentinn, í tilbærilegri röð, á eins mörgum
stólum. Presidentinn var pálmatré, í meðallagi stórt, en í því fráleitur hinum
dómendunum, að hans blöð voru alla vegana lit. Til beggja hliða stóðu í kring
tuttugu og fjórir staðarknektar, hver einn haldandi á sex öxum. Þetta var
ógnarlegt í mínum augum, því ég meinti af þessum herbúnaði, að þetta fólk mundi
vera ærið blóðgírugt. Þegar ég gekk inn í ráðhúsið, stóðu allir ráðsherrarnir
upp, réttu sínar greinir upp til himins; og að gjörðu því andaktar verki, settu
þeir sig niður aftur. Eftir að þeir voru allir sestir, var ég færður í skrankinn
eður forgrindurnar meðal tveggja eika, hverra bolur var yfirdreginn með
sauðargæru. Þessa meinta ég vera talsmenn, og svo var. Áður þeir byrjuðu að tala
í réttarsökum, var presidentins höfuð hulið með svartri skýlu. Eftir það hélt
sækjandinn stutta ræðu, sem hann þrítók; og því andsvaraði minn advókat eður
réttarins hjálpari viðlíka með fám orðum. Eftir það þögðu allir eina hálfa stund
frílega. Þá stóð presidentinn upp, og talaði rétt snoturt fáein orð, og meinti
ég þar í mundi fólginn minn úrskurður. Þá hann hafði úttalað, var ég færður
aftur í mitt forna fangelsi, og trúði ég, að ég væri þar geymdur viðlíka og í
matarklefa, út af hverjum ég skyldi stuttu síðar færður verða á
slátrunarbekkinn. Þá ég var aftur orðinn í einrúmi, rifjaði ég grannt upp með
mér allt það sem hingað til var fyrirfallið, og varð að hlæja yfir heimsku fólks
þessa; því mér sýndust þeir heldur spila eina comædiu, en þeir héldi réttargang;
því allt það sem ég hafði séð, þeirra siðferði, klæðaburður, réttarrannsókn, og
svo framvegis, allt þetta sýndist mér líkara einu hlægilegu skoðunarspili, og
kuklarabrögðum, heldur en það ætti heima í óbótamálum, þegar menn eru dæmdir til
pyntinga. Fyrir því þá prísaði ég í mínum þanka lukkunnar gæðsku við mennina á
vorri jarðarkringlu, og hélt vorum norðurbúum fram yfir alla menn aðra. Nú þótt
ég forkastaði skilningsleysi og óvisku þessa undirheimafólks, þá mátti ég þó
viðurkenna hjá sjálfum mér, að það bæri þó af skynlausum skepnum: Því staðarins
ásýnd, bygginganna sammyndan, og aðrir hlutir, sýndu útþrykkilega, að eikur
þessar væru eigi vitlausar; einnin að kúnstir og handverka listir, og sérdeilis
byggingarkúnstin, væru hjá þeim brúkanlegar og æfðar. En undir eins þenkti ég
þó, að hér í væru innifólgnar allar þeirra kúnstir, yfirburðir og atgjörvi.
Meðan ég á þessa lund talaði við sjálfan mig í einrúmi, gekk ein eik inn til
mín, sem hafði einn triangel þríhyrning í hendinni. Eik þessi beraði minn
handlegg og brjóst; sló hún rétt laglega miðæðina með verkfæri þessu, og þegar
hún hafði látið renna nokkuð blóð, svo mikið sem henni sýndist þurfa, þá batt
hún til arminn aftur með eigi minni lagvirkni. Þá hún var þannin búin að útrétta
sitt erindi, og hafði skoðað blóðið þegjandi og forundrandi, gekk hún aftur sinn
veg í burt. Þetta styrkti en fremur meiningu mína, sem ég hafði fengið um
fávisku fólks þessa. En eftir það ég var búinn að læra undirjarðarmálið, og allt
var búið að segja mér, þá snerist allt mitt forakt í forundran. Réttarins
rannsókn yfir mér, sem ég svo dreissuglega forsmáði, var mér þannin útþýdd:
Sökum míns skapnaðar hefðu þeir haldið mig firmamentisins innbyggjara. Framvegis
hefðu þeir meint, að ég hefði viljað nauðga einni frú af því ypparlegasta
standi, og vegna þessa misgjörnings hefði ég verið færður fyrir ráðið, eins og
annar sakadólgur. Sá eini advókat talsmaður hefði mig áklagað og óskað
refsingar; en hinn annar hefði ráðið þeim til að viðleika nokkuð og undan draga
straffið, meir en að afvenda því, inn til það vitnaðist til sanns, hver og
hvaðan ég væri, sömuleiðis hvert ég væri skynlaust dýr, eður einhver skynjandi
skepna. Það þeir réttu greinirnar upp í loftið, væri einslags guðsþjónusta, sem
þeir gjörðu alla tíma áður en þeir úrskurðuðu nokkurt málefni. Talsmennirnir
væri þar fyrir klæddir sauðarskinnum, að þeir skyldu minnast, að þeir ættu að
brúka réttsýni í fylgismálum. Og reyndar eru hér talsmenn yfir höfuð ærlegir og
valinnkunnir dándimenn, af hverju ljóst er, að í einni velskikkaðri repúblíka
geta líka verið ærlegir og samviskusamir talsmenn. Hér eru svo ströng lög við
sakamenn, að eigi má fegra nein svik eður óráðvendni; en svik, prettir og
trúarleysi fær hér enga fyrirgefning. Illt baktal á hér eigi heima. Tollkænska
er hér líka forbönnuð, og öll svik eru í þessari repúblíka útilokuð. Að þeir
þrisvar ítreka sín orð, kemur til af því, að þeir skilja seint eina sök; og í
því mismunar fólki þessu frá öðrum innbúendum þessa pláneta, að hinir fæstu
skilja það fljótlega, sem fyrir þá ber, eður geta tekið eftir því, sem þeir einu
sinni heyra: þann er fljótt skynjaði nokkurt mál, meintu þeir að dygði ekkert að
dæma um það; og þess vegna verða þeir sjaldan settir til hárra metorða, eður
vigtugra embætta: því þeir höfðu lært af reynslunni, að almennings velferð væri
á veikum stofni, ef að þvílík svo kölluð fljúgandi höfuð, eður fljóttskynjandi
eikur, færðu stjórnina. En þá heimsku hausarnir er svo kallast sem trauðlega
skilja nokkurn hlut, hefðu átt að stjórna, svo hefðu þeir altíð kipp því í
liðinn, sem hinir hefðu aflagað. Þetta sýndist mér staklega önuglegt; en síðan
sá ég, að þetta var ei mjög órétt. En allra mest undraði mig yfir presidentsins
ásigkomulagi, því hann var ein jungfrú, borin í þessum stað, sem stóð fyrir
stjórninni, og var tilskipuð af furstanum til kaki, eður þess ypparsta dómara í
þeim stað: Því hjá þessu fólki er engan veginn litið eftir mun á mannkyninu,
heldur eru hinir vísustu útvaldir, og verðugustu persónur til embætta settar. En
til þess að réttilega verði vitaður hvers eins dugnaður og sinnisgáfur, þá eru
þar sett viss seminaria sáðgarðar eður plöntunskólar. Þeirra tilsjónarmenn og
stjórnarar eru Karatti kallaðir, hvert orð eiginlega merkir einn rannsaksmann
eður uppleitara. Þeirra verk er að rannsaka sérhvers dugnað, hæfilegleika og
náttúrlega krafta, og sér í lagi að uppgötva grandvarlega yngisfólksins geðslag,
og tilsenda furstanum á hverju ári uppteiknan þeirra, sem hentugir væru til
opinberra embætta, og þar með undir eins að tilkynna í hverjum hlutum hver einn
kynni helst að gagna sínu föðurlandi. Þá furstinn hefur fengið þessa uppteiknan,
þá skipar hann altíð að skrifa nöfn kandídatanna í eina sérdeilis bók, til þess
að hann eigi gleymi, heldur altíð líkt sem fyrir augum hafi, þá sem verðugir séu
að setjast á þá liðugu tignarstóla. Áðurtéð jungfrú hafði fyrir fjórum árum
fengið einn sérdeilis lofsverðan vitnisburð frá Karattis, hvar fyrir hún var og
tilskipuð fyrir president ráðsins í þessum stað, þar eð hún var fædd. Og þetta
er einn stöðugur og heilagur siðvani hjá Potúanunum, því þeir trúa, að þeir einu
geti best skilið þess staðar háttalag, sem þeir eru bornir. Jungfrú þessi, er
Palmka hét, hafði forstaðið áminnst embætti í full þrjú ár með stærsta hrósi; og
var hún haldin fyrir þá allra vitrustu og forsjálustu eik í þeim heila stað; því
þeir skilja allar sakir svo seint, að trauðlega fá þeir þeirra réttu undirstöðu,
fyrr en sökin eður málefnið hefur þeim verið fjórum sinnum framsett og ítrekað.
En það sem þeir hafa einu sinni skilið, það sjá þeir glöggt í gegnum, í allra
skarpsinnugasta og og skynjuglegasta máta, og sundurgreiða málinn og úrskurða
með slíkri forsjálni, djúpsæi og kænsku, að þeirra úrskurðir eru haldnir að
mestu guðlegir; því þeir vita hið nákvæmast að segja hvað lög séu, og að greina
sannleikann frá lyginni, hversu mjög sem hann er hulinn og skýldur. Þar af er
það einnin skeð, að þeir hafa ei uppsagt einn einasta dóm eður laga úrskurð í
full fjögur ár, sem yfirvaldið í Potú hafi ei staðfest og hrósað. Þar af sá ég
nú glöggt, að eigi væri svo mjög óviskuleg forordningin um kvenkynið, að það
mætti ei í há embætti hafið verða: Þó þenkti ég við sjálfan mig, að vor
lögkænska mundi að vísu lítinn skaða líða, þó staðardómarans frú í Björgvin
segði lög og dæmdi; eður þó Severins talsmanns dóttir sem er ein veltalandi
jungfrú, og ypparlegum sinnisgáfum gædd færði prósess í staðinn síns heimska
föðurs. Ég hefi en fremur þá þanka um þetta, að dómarnir sem gengnir eru í
norðurálfunnar ráðstöfum, með svo stórum flýti, og, svo að segja, oftsinnis
teknir strax af stigreipinu, eður að vörmu spori, mundi varla gildir álítast, ef
þeir skyldu verða strengilega grandskoðaðir. Og svo að ég hitt annað loksins
útþýði: svo heyrða ég orsök þess tiltalda, hvar fyrir mér var tekið blóð: Ef
einhverjum manni væri nokkur misgjörningur yfirbevísaður, svo væri honum einasta
dæmd blóðtaka, í staðin fyrir húðstrokur, fóta eður handa afhögg, eður afhöfðan;
þess vegna, að þeir gætu séð, hvert misgjörningurinn hefur skeð af mannillsku
eður slæmu blóði, og svo hvert misbrotamaðurinn verður ei lagfærður aftur með
þessu móti; og þannin lagar dómarinn sinn tilgang, meir til umbótar heldur en
refsingar. Þó samt innifelur þessi forbetrun nokkurs konar refsing í sér, því
það var skömm, ef nokkur þyrfti að láta opna sér æður eftir dómarans tilsögn. Ef
nokkur forsæi sig í annað sinn, þá væri hann útilokaður frá borgaralegum rétti
og samfélagi, og væri vant að senda hann, sem annan útlaga, til firmamentisins,
þar eð öllum er viðtaka veitt án greinarmunar. Og skal brátt verða meir sagt frá
útlegð þessari og ásigkomulagi hennar. En það, að blóðtökumaðurinn, sem mér
hafði miðæðina opnað, stansaði af forundran, þegar hann skoðaði mitt blóð, kom
til af því, að þessa pláneta búar hafa í staðinn blóðs einslags vökva hvítan og
fljótandi í æðunum, sem haldinn er því betri og helgari, sem hann er hvítari.
Allt þetta reyndi ég og aðgætti hið grandvarlegasta, eftir það ég var búinn að
nema undirheimamálið: Tók ég þá síðan að dæma miklu mjúklegar um þetta fólk, en
áður, hvert ég hafði allt of mikið ófyrirsynju fordæmt. Og þó mér í fyrstunni
virtust tré þessi yfrið heimsk og dárleg, samt merkti ég þó brátt, að hjá þeim
var að finna nokkurn mannúðleika, og þess vegna þyrfti ég ekkert hræddur að vera
um líf mitt. Og styrktist ég meir í þeirri von, þá ég sá mér borinn mat tvisvar
á degi hverjum. Fæða þessi var mest epli, urtir og hulstra ávextir; en
drykkurinn var einslags sætur og þunnur lögur;, og minnist ég eigi, að ég hafi
nokkurn tíma bergt á nokkurri sætari og þægilegri fæðu. Staðarins dómari, sem
hafði mig í varðhaldi, lét furstann eður landsherrann, sem resíderaði allskammt
frá borg þessari, brátt vita, að til sín væri komið eitt sérdeilis
skynsemdarfullt dýr, sem hefði óvenjulegan skapnað. Nýjungagirnin rak eftir
furstanum svo mjög, að hann skipaði að kenna mér landsins tungumál, og senda mig
síðan til sinnar hallar. Þess vegna var mér settur lærimeistari, og nam ég svo
mikið undir hans tilsögn, að ég gat á hálfs árs tíma rétt fljótt og skiljanlega
talað við innbyggjendurnar. Eftir það ég var búinn að afleggja barnaskóna sem
svo er kallað, eður var orðinn fullnuma í undirheimamálinu, kom ný skipan frá
konungsgarðinum, að mér skyldi meir kenna, og inntaka mig í staðarins seminarium
eður háskóla til ýmislegra kúnsta og embætta, svo að þarverandi Karatti gætu
rannsakað mínar sinnisgáfur, og úrskurðað, til hvers ég mundi best hæfur vera.
Skipan þessari var framfylgt hið kostgæfilegasta, og um þann tíma, sem ég hér
dvaldi, var ei alleinasta sorgað fyrir mínu sinni, heldur og líkama og atvinnu,
og höfðu eikurnar helst um það að sýsla, hversu þær gæti gjört mig sem líkastan
einni eik, að svo miklu leyti sem möguleg var, og í því skyni voru og einnin
klíndar og festar á mig nokkrar tilsmíðaðar giörðar greinir. Meðan þetta framfór
þannin, hafði minn húsbóndi í frammi við mig allra handa spursmál á kvöldin
altíð, þá ég kom af seminario. Honum líkaði yfrið vel að heyra, þá ég greindi
honum hvað mig hafði hent og fyrir mig hafði borið á þessari minni undirheima
ferðareisu. Mest undraðist hann, þá ég skýrði honum frá vorri efri jörðu, og
þeirri ómælanlegri víðáttu himinsins, sem um hana lægi, og væri uppfylltur með
óteljandi stjörnum. Á allt þetta heyrði hann með mikilli gaumgæfni og
eftirlangan; en við það varð hann nokkuð skammrauður, sem ég fortaldi honum um
trén á vorum jarðarbotni; nefnilega, að þau væri sálarlaus, hræringarlaus, og
stæðu fast rótsett í jörðunni: En einkanlega leit hann til mín mjög reiðuglega,
þá ég sagði honum fyrir víst, að vor tré væru feld, og höfð til að heita með
ofna og búa til matar við. En þá hann aðgætti þetta með réttri alvöru, lét hann
reiðina nokkuð falla, rétti upp sínar fimm greinir því svo margar hafði hann
móti himninum, og undraðist yfir skaparans dómum, hverra orsakir væri huldar og
margbreyttar, og heyrði mig framvegis með góðri athygli. Hans kona, sem hingað
til hafði forðast mína nálægð, stilltist nú til friðar, og lét allan rangan
misþanka til mín fara, þegar hún vissi þá réttu orsök, var fyrir ég var dreginn
undir dóm, og það mig hafði prettað líking eikarinnar, upp á hverjar vér erum
vanir að klifrast á vorri jörðu. Ég talaði aldrei við hana, nema í viðurvist
hennar bónda og eftir hans skipan, til þess að ég skyldi ei upprífa þær nýju
undir á þeirri forlíkun, sem ég hafði fyrir svo skömmu öðlast. Kapítuli þriðji.
Útskýring um staðinn Keba. Meðan ég varð að láta kenna mér í seminario, færði
minn gistingarhússbóndi mig í gegnum borgina, þegar hentugleiki féll, og sýndi
mér það sem helst var vert að skoða oc skynja. Við gengum hver með öðrum
hindrunarlaust um allar tryssur, og það án alls tilhlaups af innbyggjendunum,
sem mig mest furðaði: Því það er eigi svo hér, sem hjá oss, að fólk hleypur til
í hópatali, þá eitthvað óvenjulegt ber við, til að skemmta með sínum
nýjungagírugu augum: Því að innbúar pláneta þessa gefa sig lítið að nýjungum,
heldur stunda meir dugandis hluti. Staðurinn, sem ég var staddur í, hét Keba, og
var hinn ypparsti næst höfuðstaðnum furstadómsins Potú. Innbúarnir eru, yfir
höfuð að segia, svo alvarlegir og skynsamir, að maður skyldi meina, að hann sæi
svo marga ráðsherra, eins og hann sér borgara. Þar er sá gamli aldur í stærsta
áliti; og er hann hvergi svo mikið tignaður og virtur sem hér: því þá einhver
gamall maður talar, er strax við því tekið; já, þó hann ei nema bendi, þá er því
hlýtt. Þó undraðist ég, að svo siðugt og svalllaust fólk forlystaði sig með
skemmtilegum einvígum, comædium og skoðunarspilum; því mér leist, sem það sæmdi
eigi svo alvörugefnu fólki. Þá minn gistingarhúsbóndi vissi þetta, sagði hann: Í
voru heila furstadæmi eru þeir hlutir á víxl brúkaðir sem heyra til skemmtun og
alvöru; því á meðal annarra ypparlegra tilskipana eru innbyggjendunum leyfðar
meinlausar skemmtanir; því þeir meina, að sinnið styrkist við það, og verði líka
betur hæfara að útrétta síðan kostgæfilegar merkilega og torvelda hluti; einnin,
að með því burtrýmist melankólískir sturlunarþankar, af hverjum er spretta illar
ráðagjörðir og margur órói. Þetta er tilgangurinn, hvar fyrir þeir eru vanir að
spila og skemmta sér eftir þær vigtugustu sýslanir: og er þeirra alvörugefni
þannin með gleðskap tempruð, að þessi falli eigi í sorg og sturlan, en hinn í
þvermóðsku og andvaraleysi. Þó hneykslaði ég mig á því, að þeir töldu
dispútatíur eður meiningaþrætur meðal þeirra sinna skemmtana og skoðunarspila.
Því á vissum tímum ársins settu þeir tvo og tvo dispútanta þrætumenn saman, allt
eins og tvo fiktara, eður rétt viðlíka, sem þá tveir reiðir hanar höggvast, eður
villudýr rífast. Þeir veðjuðust um áður, og tilsögðu þeim ávinninginn, sem
sigurinn bæri úr býtum. Hinir ríku höfðu þar fyrir þann vana, að þeir héldu og
fæddu sérdeilis dispútanta, viðlíka og vorir ypparlegir herrar sína jagthunda,
og létu kenna þeim þrætukúnstina, svo þeir væri þess betur hæfir til þess og
masmeiri. Með þessu móti hafði einn ríkur borgari, sem hét Henoch, safnað miklum
ríkdómi á þriggja ára tíma, nefnilega fjórum þúsund ricatu, fyrir þann sigur,
sem einn dispútant hafði unnið, er hann hafði þess vegna uppeldi veitt; og hafði
honum oftsinnis verið boðnir margir peningar af öðrum, sem öfluðu sér ábata með
slíkri iðkan, ef hann seldi sér þenna sinn dispútatíu hrók; en hann vildi ei
missa soddan fjársjóð, sem aflaði sér árlega svo mikils gróða. Því hann var einn
tilvalinn höfuð-dispútant. Hann hafði óvenjulega orðhraða tungu. Ýmist ástríddi
hann eitt umtalsefni, eður hann blandaði hinum hundraðasta partinum í þann
þúsundasta; eður nú gjörði hann brátt eina öfluga hviðu með sínum
röksemdaleiðslum, orðasnúningum, og öðrum dispútatíu kúnstum og krókum; og var
honum auðvelt að reka til baka hvern sinn mótpart, og koma honum til að þegja,
eftir sinni vild, með því að distingvera gjöra greinarmun á efninu, súbsúmera
undirskilja og limitera að setja það í vissar skorður. Ég hefi sjálfur heyrt og
séð á slík skoðunarspil, en þó með stærstu hugarkrenking; því ég hélt það í
mesta máta órétt og ósæmilegt, að hér skyldi meðal skemmtilegra skoðunarspila
reiknuð vera svo ypparleg íþrótt, sem svo mikils metin er á vorum háskólum. Og
þá ég loks hugleiddi, að ég hefði þrisvar dispúterað með mikilli velþóknan
áheyrendanna, og fengið fyrir það mikla virðing, gat ég varla haldið mér frá
gráti. Þó hafði ég ei svo mikla andstyggð á sjálfu dispútatíu verkinu, sem á
þeirri aðferð og háttalagi, sem á því var haft. Því þar voru tilsettir vissir
forverksmenn, sem þeir kalla cabalcos, er stinga skulu þá sem dispútera í
síðurnar með hvassodduðum verkfærum, þegar þeir sáu að þeim tók að minnka
alvörugefnin hverjum við annan, svo að þeirra kraftar kynni að tvöfaldast á
nýjan leik. Um aðra hluti vil ég þegja, sem ég skammast mín að minnast á, er mér
yfirtaks illa líkuðu á svo vitugu fólki. Fyrir utan þessa dispútanta, sem
undirheimabúarnir kalla af spotti maskattos, eður þráttara, eru einnin tilsett
önnur einvígi, eður kappleikir, meðal ferfættra dýra, bæði tamdra og ótamdra,
einnin líka grimmra fugla. Ég spurði minn gestgjafara, hvernin það kæmi til, að
þetta djúpvitra fólk hefði sett dispúterunina meðal skoðunarspila, sem þó væri
yfrið ypparleg iðkan, og menn öðluðust með henni liðugleika til að tala,
sannleikurinn uppgötvaðist, og hugvitið yrði skarpara. Hann andsvaraði því: að
dispúteranin hefði verið yfrið mikils metin í þeim fyrri óhæversku tíðum; en
síðan hefðu menn af reynslunni reynt, að sannleikinn yrði meir undirþrykktur en
uppdagaður við dispútatíu þrætur; sömuleiðis að yngisfólk yrði af þeim meir
hortugt og blygðunarlaust; og þó en fremur sprytti af þeim margt ólag, og væri
sem fótakefli lagðar fyrir þau nytsömu studia; af því væri slík iðkan lögð af
við akademíinn, eður háskólana, og haldin sem önnur skemmtileg skoðunarspil; já!
endalyktin hefði kennt, að þeir stúderandi hefðu miklu fyrr gjört sig verðuga
til magistertignar við þagmælsku, iðugan lestur og eftirþanka, heldur en
dispúteranir. Samt sem áður, var ég ei vel ánægður með þetta svar, þótt það
sýndist sæmilega vel grundað. Í þessum stað var eitt akademíum eður gymnasium.
Þar voru kenndar fríkúnstir með bestu siðsemi og alvörugefni. Gesthúsbóndi minn
lét mig fara með sér einn sérlegan hátíðlegan dag í auditorium eður
áheyrnarsalinn á þessum háskóla, þá er einn speki-doktor átti að vígjast. Það
skeða fyrir utan allar seremoníur, nema að kandídatinn, eður doktorsefnið,
dispúteraði um eitt víst fílósófískt, eður spekispursmál. Að því gjörðu var hann
innskrifaður í eða nafna höfuðbókina af þessa gymnasii formanni, í þeirra tölu,
sem hafa leyfi að kenna opinberlega. Minn húsbóndi spurði mig, hversu mér líkaði
þetta? Ég svaraði: mér þætti það nokkuð snubbótt og lítilfjörlegt að reikna móti
vorum promotionibus, eður lærðra manna vígslum. Ég tjáði honum, að vorir
magistri og doctores meistarar og kennendur hjá oss dispúteruðu áður en þeir
öðluðust gradum, eður það embættis sæti. Hann hristi höfuðið við því, og spurði,
með hverri aðferð slíkt skeði, og um hvað dispútatíurnar væri haldnar, og í
hverju þeim mismunaði frá þeim venjulegu? Ég ansaði, að þær væri yfir höfuð að
segja stofnaðar um sérdeilis lærdómsríka, athugaverða og nýstárlega hluti, en
sér í lagi þá sem höndluðu um dyggðir, tungumál, klæðaburð hjá þeim tveimur
elstu þjóðum, sem í norðurálfunni hefðu mest blómgast, og því-um-líkt annað: Hér
að auki sagða ég honum fyrir sann, að ég hefði sjálfur haldið tvær disputationes
um töfflur og skóklæðnað beggja áminnstra þjóða. Við þetta skellti hann svo
miklum hlátri upp, að það glumdi í heila húsinu. Hans húsfreyja hljóp hingað
skyndilega, og frétti innilega eftir orsök til þessa geysimikla skellihláturs.
En mér líkaði þetta svo illa, að ég vildi ei virða hana einu sinni andsvars; því
mér þótti staklega óviðurkvæmilegt að slá upp svo ofurmiklum hlátri yfir slíkum
merkilegum og alvarlegum hlut, og draga soddan spott að honum. En þá hún fékk af
manni sínum að vita orsökina, þá hló hún nærri eins mikið yfir því sem hann. Og
brátt barst það út yfir heila staðinn, og gaf tilefni til sífellds aðhláturs.
Já, ein ráðsherra frú sem annars var vön að hlæja að hverjum hégómanum hló svo
yfirmáta mikið að þessu, þá hún það heyrði, að öllum þörmum í hennar búk lá við
spreng: Og fyrir því hún andaðist stuttu síðar úr köldu, svo héldu menn að
lungun hefðu sökum þessa geysihláturs of mikið útþanist, og hún fengið af því
banvænan sjúkdóm. Þó sem áður vissi enginn þá réttu orsök til hennar dauða,
jafnvel þó menn meintu annað kastið, að það væri þessi misþenkilegi hlátur. Hún
var annars sérlega vitug frú og mjög kostgæfin húsmóðir, því hún hafði sjö sviga
eður greinir, sem þó var nokkuð sjaldséð á kvenkyni þar. Fyrir því hörmuðu öll
ypparleg og heiðarleg tré hennar dauða. Hún var jarðsett um lágnætti fyrir utan
staðinn, í sömu klæðum, sem hún andaðist í; þvíað eftir lögunum mátti engan
jarða innan staðar, vegna þess að þeir meintu, að loftið skemmdist af vessum
hinna dauðu kroppa. Í sömu lögum var einnin bannað að jarða nokkurn mann með
mikilli líkfylgd, eður stórri viðhöfn, því að innan skamms yrði sá andvana
líkami ei annað en ormafæða. Og þetta allt sýndist mér að vera rétt skynsamlega
skipað. Þó samt halda þeir parentationes eður líkpreikaner, sem innifelast í því
einasta, að þeir áminna þá syrgjandi að haga vel sínum lifnaði, og setja
tilheyrendunum dauðlegleikann fyrir sjónir hið glöggvasta. Við slíka hverja eina
líkpredikun, eður parentation, eru altíð nálægir vissir censores, eður
úrskurðarmenn, og er það þeirra verk að athuga hvert mælskumaðurinn hrósar allt
of mikið þeim andvana, eður þvert á móti niðrar honum of mikið; fyrir því gæta
ræðumennirnir sín mjög vel, þá þeir hrósa einhverjum, að þeir skuli ei sæta
refsingum, ef þeir hefja nokkurn upp framan en hann er ættaður eður og hefur
forskuldað. Nokkru síðar var ég aftur við aðra líkferð, og spurði minn húsbónda,
hver sá herra hefði verið, sem nú hefði verið svo ágæta vel prísaður. Hann
andsvaraði mér, að það hefði verið bóndi nokkur, sem hefði ætlað að ganga til
borgarinnar, en á veginum hefði dauðinn yfirfallið hann. Nú af því hann hafði
nýlega spottað mig svo mjög, þá galt ég honum nú sömu mynt, og hló svo mikið,
sem minn háls orkaði upp að belgjast; já, og mælti svo til hans: " því eru eigi
líka haldnar" lofræður yfir iðrum uxum, sem eru yðar bændanna félagar" og
meðhjálparar? Þeir dýrka þó og vinna jörðina, bæði" með plóg og greftri, og
mætti því fullvel vera haldin" nokkurs konar lofræða". Einasta skipaði minn
húsbóndi mér, að ég skyldi stilla minn hlátur, og lét mig vita, að í landi þessu
væru bændurnir sér í lagi mikils metnir, því þeir fremdi þá ypparlegustu sýslan,
og að engin uppeldis aðferð væri í meiri virðingu, en akuryrkjan. Fyrir því
kölluðu þeir hvern fróman bónda og iðinn húsföður, fóstra og föður
borgarlýðsins. Það kom líka af þessari orsök, að þá bændurnir komu fyrst á
haustinn, eður í pálmamánuðinum, með hlaðna kornvagna til staðarins, að þá gengu
staðarins yfirvöld í móti þeim með hljóð og söng, og leiddu þá í borgina fullir
fagnaðar. Mér féllust orð og hendur við þessar fréttir, og þenkti um leið á vora
bændur, hvílíkir vesælingar þeir væru, og hversu þeir yrðu að stynja undir
skammarlegum þrældómi, og að vér héldum þeirra lífernismáta fyrir hinn allra
fyrirlitnasta, sem einasta þjóna til vellystingar og sællífis. Því vér metum þá
minna en nokkurn kokk, pulsu eður bjúgna smið, hrossabartskera, reipadansara, og
þvílíka. Þetta lét ég minn húsbónda skilja, en bað hann að geyma þetta hjá sér,
því ég óttaðist, að undirheimabúarnir mundu síðan miklu ver dæma um vort
mannkyn. En eftir það hann hafði heitið mér að þegja, færði hann mig í þá stofu,
þar sem líkpredikunin átti að haldast: Og hlýt ég að meðkenna, að ég hefi
aldregi það heyrt, sem hafi verið betra, sannara og ærlegra af þess konar
hlutum, því að í allri ræðunni var engin hræsni; já! mér sýndist að þessi
líkpredikun kynni að vera það hið rétta munstur og form, eftir hverju lagast
ættu allar slíkar ræður. Í upphafinu setti ræðumaðurinn stuttlega fyrir sjónir
dyggðir hins dauða. Því næst taldi hann einnin upp sín eigin lýti og misferli,
og áminnti sína tilheyrendur, að þeir skyldu þess háttar forðast. En þegar við
gengum heim aftur af auditorio, mætti okkur sakamaður nokkur, sem þrír menn
aðgættu og geymdu. Sá hafði fyrir stuttu verið dæmdur til blóðtöku, og hafði
hann það útstaðið; en nú var hann færður í það almenna lasaret, eður sjúkrahús.
Þá ég nú spurði um orsökina til hans misferlis, var mér sagt, að hann hefði
opinberlega dispúterað um guðs veru og hans eiginleika; því slíkt er strengilega
fyrirboðið hér í landi, hvar þess háttar forvitnisfullar dispútatíur eru virtar
fyrir sérviskufulla hnýsni og gantalegar grillur, sem ei geta með sínum skilning
gripið skynsemi hinna líkamlegu og samansettu skepna. Fyrst er venjulegt að taka
blóð slíkum smásmuglegum eður spíssfyndugum dispútöntum, eins og vitstola
mönnum, og því næst að sperra þá inni í því almenna tyftunarhúsi, þangað til
þeir viðkast. Þá ég heyrði þetta þetta, þenkti ég við sjálfan mig." Ó! hvað
mundu" þeir taka hér til bragðs við vora guðfróðu menn theologos?" sem daglega
þræta og deila til samans um guðs veru og hans eiginleika, um náttúru andanna,
og aðra slíka leyndardómsfulla hluti? hvað mundu vorir metaphysici spekingar
yfirnáttúrlegra hluta mega sér vænta, þótt hér biði? sem innmynda sér svo
furðanlega mikið um sín smásmuglegu, nákvæmu og ofurgrandskyggnu studia
lærdómsgrundanir og íþróttir, sem þenkja þeir viti alla hluti, já! halda sig að
mestu guðunum líka? Þeir yrðu vissulega að greiða sér veginn inn í
tyftunarhúsið, eður verða innisperrtir í lasaretinu sjúkrahúsi hér í staðnum,
fyrir lárberjaviðar kransa, birret, og doktorshettu, sem þeir eru hjá oss virtir
með". Þessir og aðrir fleiri hlutir, sem mér sýndust í mesta máta ósamkvæmir,
aðgætti ég á þeim tíma, sem ég gekk í seminarii skóla. Loksins kom sá tími, sem
furstinn hafði ákvarðað, að mér skyldi sleppt verða úr gymnasio með vitnisburði.
Nú vænta ég mér að fá þau herlegustu hrósyrði, og kröftugustu recommendationes,
því ég stólaði að nokkru leyti sterklega upp á sjálfs míns verðugleika, af því
ég hafði lært undirheimamálið svo fljótt, móti allri von; en að öðru leyti
reidda ég mig upp á velvild míns húsbónda, og dómarans víðfræga hreinlyndi og
jöfnuð. Loksins öðlaðist ég skírteini mitt, eður vitnisburð, og varð frá mér
numinn af fögnuði, þá ég lauk honum upp, því mig lysti að lesa mínar
lofgyllingar, og að sjá af því hvílíka lukku ég ætti vísa. Þá ég var búinn að
lesa hann í gegnum, gat ég alls engu orkað fyrir reiði og efasemd; en það mitt
ráðstöfunarbréf var innifalið í eftirfylgjandi orðum: " Eftir Yðar Hátignar
náðugustu skipan, höfum vér með mikilli alúð og ástundan kennt í voru gymnasio
því dýri, sem er nýlega til vor komið úr öðrum heimi, oc kallar sig mann að
vera. Vér höfum hið nákvæmlegasta skoðað oc rannsakað hans vitsmuni oc siðu; þá
höfum vér fundið, að hann getur sæmilega lært, oc getur furðu fljótt skilið
fyrirlagða hluti. En hér á móti er hans úrskurðarkraftur svo vesæll, að hann
kann varla, vegna síns allt ofbráða skilnings, að teljast með skynjandi skepnum,
og langt síður að verða tekinn til nokkurs vigtugs embættis. Þó af því hann er
langtum fóthvatari, en allir vér, þá getur hann allvel dugað til að vera einn
hofhlaupari. útgefið í seminario, í Keba, í þyrnihöggsmánuði, af Yðar
Hávirðulegu Tignar undirgefnustu þjónum Nehek, Jochtan, Rapasi, Chilak. Við
þetta gekk ég angraður til míns húsbónda, og bað hið innilegasta, að hann vildi
útvega mér mildari eður betri vitnisburð frá þeim Karattis, og skyldi hann sýna
þeim minn akademíska vitnisburð, í þeim er ég nefndur væri vís og vitugur, og
einn hinn besta slags studiosus. En hann svaraði mér, að minn vitnisburður kynni
að sönnu hafa sitt gildi í vorum efra heimi, þar sem liti meir á skuggann en
líkamann, og meir á skurnina en kjarnann; en hjá sér væri það einskis metið, þar
eð menn virtu fyrir sér innstu dáð hvers hlutar. Framvegis eggjaði hann mig, að
líða mína lukku þolinmóðlega, því minn vitnisburður kynni ómögulega að verða
burtkastaður eður umbreyttur; því hjá þeim væri enginn stærri glæpur, en að
hrósa óverðugum. En þó til þess að lina mína sorg í nokkru, þá talaði hann til
mín hið vingjarnlegasta, og sagði meðal annars, ég skyldi ei láta mér ganga þar
svo mjög til hjarta, sem ég öldungis heimskulega æskti mér. Ég skyldi nú athuga,
hversu öfundin væri vön að steypa þeim af stóli, sem lukkan hefði upphafið á
þann hæsta tignarinnar tind, því öll tign væri hégómleg og forgengileg: Því þess
hærra sem maður klifraðist, þess dýpra dytti hann niður; og því meiri auðæfum og
ríkdómi sem safnað væri, því sárara tæki mann þeirra töpun á eftir, einkum ef
það skeði skjótt og voveiflega. Allt þetta hefða ég ei að óttast í einu lítils
háttar og meðalmáta tilstandi. En hvað vitnisburðinn áhrærði, sem þeir Karatti
hefðu útgjefið mér, þá auðsýndi hann, að þeir væru hinir vitugustu og
sanngjörnustu dómarar, þeir eð hverki gengist fyrir gjöfum né hótunum, að víkja
eina fingursbreidd frá sannleiknum; fyrir því væri þetta einnin lagað eftir
sannindunum. Að síðust meðkenndi hann rétt einlæglega, að hann hefði fyrir löngu
séð sljóleik minna vitsmuna, og hann hefði strax í fyrstu séð af mínu góða minni
og skilnings skjótleik, að úr mér mundi ekkert sérlegt verða, því ég mundi varla
dugandi verða til nokkurs merkilegs embættis eður sýslunar. Einnin líka hefði
sér virst af frásögunum, sem ég hefði sér skýrt frá Evrópeunum, eður
norðurbúunum, að ég mundi borinn og barnfæddur vera í heimskra manna landi. Að
lyktum lofaði hann mér sinni vináttu hið innvirðulegasta, af allri alúð, og gaf
mér það ráð, að ég skyldi tafarlaust búa mig til ferðar. Ég eftirfylgdi þá
ráðleggingu þessa vituga manns, af því svo mikil nauðsyn bar mig til, og mér
sýndist ofdyrfska að hlýða eigi furstans skipan. Þannin fór ég af stað, oc hafði
til reisufélaga nokkra ungviði, sem á þeim tíma var orlof gefið af seminario, og
voru sender til furstans hofs. Vor leiðsögumaður var nokkur gamall Karatti, eður
umsjónarmaður, af seminario: en fyrir því hann orkaði ei að ganga, sökum
elliburða, þá reið hann uxa: Því hér er ei venja að ferðast á vagni; og það
meira er; hér leyfist ei hverjum einum að brúka uxa til reiðar jafnvel þótt
þessa pláneta búar séu lítt færir á fæti, og væru því afsakanlegir í þessum hlut
heldur einasta gömlum og veikum mönnum, sem gleðjast mega við þessa fremri
virðingu og frjálsræði. Mig rankar til, að þá ég sagði einu sinni frá voru
ferðalagi, hversu vér nefnilega ferðuðustum gegnum borgirnar, og hingað og
þangað, með hestum og vögnum, í hverjum vér værum inniluktir, eins og bendill í
bauk eður stokki, hversu undirbúarnir hlóu að því hjartanlega, og einkum þá þeir
heyrðu, að fólk, sem byggi skammt hvert frá öðru, brúkaði vagnmenn, og léti sig
draga af tveimur villibestíum um staði og stræti, þá þeir vildu heimsækja og
finna hvern annan. Ferðalag vort gekk seint áfram. Af því þessi skynsömu tré eru
ærið seinfær á fæti, gengu þrír dagar til þess, jafnvel þótt staðurinn Keba
liggi varla fjórar mílur frá furstans residensi aðsetri; og hefða ég hægt komist
það á einum degi, hefða ég alleinn verið. Ég hafði oc mikið gaman af því, að ég
var miklu fótfimari en eikurnar. Þó angraði mig um leið, að ég skyldi vegna
þessar yfirburða vera settur til svo ósæmilegs og óvirðingarlegs embættis. Já!
ég sagði: " ég vildi heldur vera svo seinfættur sem þetta undirheima fólk, ef ég
aðeins væri þess vegna frí frá svo þrælslegri og ósæmilegri þjónustu eður
embætti". En þá minn leiðsögumaður heyrði það, ávarpaði hann mig: Hefði ei
náttúran að nokkru leyti uppfyllt og endurgoldið með þessu sljóleika þinna
vitsmuna, þá sýndist þú öllum oss sem ein ónýt jarðarbyrði: því sökum þíns
fljóta skilnings álítur þú skurnina einasta, en eigi kjarnann. Og af því þú
hefur ei nema tvær greinir, þá getur þú minna til leiðar komið með höndunum en
nokkur vorra, í öllu handverki". Þá ég heyrði allt þetta, þakkaði ég drottni,
sem mér hefði lénað þessa yfirburði, því ég sá, að ég hefði án þeirra varla
verið talinn með skynjandi skepnum. Meðan reisan varaði, sá ég að innbyggjendur
þessa átthaga voru svo ákafir í sinni vinnu, að enginn hætti við hana eður leit
út af, sökum þeirra er fram hjá gengu, þó það væri þar nokkuð óvenjulegt að sjá
einn mann. En um sólarlag, þá þeir höfðu aflokið verki sínu, skemmtu þeir sér
með spilum, leikaraskap, og allrahanda meinlausri skemmtan; og það leyfði þeirra
yfirvald þeim, því þeir héldu, að þessar forlystingar styrktu bæði sinnið og
líkamann, já! að skepnurnar viðhéldist með því, eins fullt og af mat og drykk.
Sökum þessa, og annarra orsaka vegna, hélt ég örðugt áfram minni ferð, með
stærstu skemmtan og sinnisins ánægilegleika. Þessi reitur landsins er ásýndum
ósamjafnandi. Maður getur sett sér hann fyrir sjónir sem eitt amphitheatrum, er
náttúran hefur alleina fullkomnað. Sé það nokkuð, sem náttúran hefur ei svo
yfirfljótanlega umgaupnað, þá hefur kunnátta og kostgæfni innbyggjendanna
uppbætt það ríkuglega, hverjir iðulega uppörvast af vissum tilsettum launum
yfirvaldsins til erfiðis, og að dýrka jörðina hið kostgæfilegasta; en hverjum,
sem lét mörkina liggja óræktaða, var skipaður til að erfiða í málmgröfum eður
bergverki. Vér vöndruðum í gegnum margar fagrar smábyggðir, sem láu svo nærri
hver annarri, að það sýndist sem einn einasti staður, víður og breiður. Þó var
oss nokkurt mein að þeim villiapynjum, sem hér og hvar hlupu í veg fyrir oss,
allra helst mig, því þeir néru sér oft og öpuðust við mig, því ég var þeim
nokkuð líkur að ásýndum. Ég gat þar fyrir eigi haldið minni reiði í taumi, þegar
ég sá, að kvikindi þessi gáfu eikunum orsök til allmikils aðhláturs. Því ég
hafði að auki sama klæðabúnað, sem ég var kominn í á plánetann, og var sendur
til hófa með minn krókstaf í hendi, að furstans boði, til þess hann mætti sjá,
hvað fyrir parade og líking vér hefðum á vorri jörðu venjulega, og í hvílíku
ásigkomulagi ég var kominn á þenna pláneta. Krókstafurinn kom mér einnin að
miklu liði í ferð þessari, til að reka frá mér apana, sem hlupu til mín í
hópatali; því þá ég hafði drifið einn flokk í burtu, kom jafnótt annar, og
gjörði mér áfall og árásir, svo ég neyddist að slá þá frá mér, nálega í gegnum
þann heila veg, skref fyrir skref, svo ég kæmist fram á miðli apanna. Kapítuli
fjórði. Frá því furstalega aðsetri Potú. Loksins komustum vér til þess
furstalega aðsetursstaðar Potú. Borgin er víð um sig og forkunnar fögur ásýndum.
Húsinn eru þar miklu hærri en í Keba; göturnar miklu rýmri og hentugri, vegna
þess að þær eru lagðar með sléttum steinum. Í því fyrsta plássi í Potú, sem vér
komum til, voru óalmennilega margir kjallarar, og allstaðar í kring einungis
búðir, sem innihéldu allslags smíðsgripi og handverk. Ég sá með forundran, að
sakamaður nokkur stóð mitt á torginu, og var bundinn með bandi um hálsinn, og í
kring hann stóð fjöldi eika, sem ég hélt vera ráðstefnu. Ég spurði, hvað þetta
hefði að þýða? og hvers vegna þessi ætti að hengjast? því ég vissi, að enginn
glæpur var straffaður með dauða í landi þessu: Mér var svarað, að þessi væri
einn prójektmakari nýrra ráðagjörða og uppáfinninga smiður, sem hefði ráðið til
að aftaka einhverja vissa gamla siðvenju; en þeir í kringumstandandi væru
lögspekingar og ráðsherrar, sem höndluðu um hans nýju meiningu, eins og vant er.
Væri henni samsinnt, og hún álitin að vera almúganum gagnleg, væri sá ákærði ei
einast laus látinn, heldur fengi einnin laun; en væri hún metin almennings
velferð ógagnleg, eður það merktist, að prójektssmiðurinn hefði ráðið til að
aftaka einhvern gamlan setning, vegna síns eigin gagns, þá væri hans barki
bundinn til með togi, eins og þeim er trufla almúgans velferð: Og þetta er
orsökin, hvar fyrir svo fáir finnast af slíku fólki í landi þessu, sem dirfast
að ráða til að aftaka einn eður annan gamlan setning; og bragðar það enginn að
sönnu, nema sá sem er fyllilega yfirbevísaður að það muni lukkulega afspenna.
Þannin meina þeir, að menn skuli halda fast og strangt hina gömlu setninga, og
heiðra sæmilega loflegar tilskipanir hinna fyrri manna, því þeir meina, að ein
respublica eður landsstjórn kunni ómögulega að standast, þar sem hver og einn má
umbreyta lögunum og aftaka þau, eftir eigin velþóknan. Ég þenkt við sjálfan mig:
" Svo, svo! Hversu vel mundi vorum prójektmökurum vegna her, sem undir skini
almúgans gagnsemdar dags daglega uppþenkja nýja setninga, þar þeir þó leita þar
við einskis miður en hennar, heldur einast síns eigin gagns?" Loksins vorum vér
leiddir í stóreflis vítt hús, sem var gjört til þess, að taka við öllum þeim,
sem af seminariis í heila furstadæminu væru sendir til hallarinnar. Vegvísarinn
vor, eður Karattinn, sem hingað hafði fært oss, bauð, að vér skyldum dvelja hér
um kyrrt, inn til þess hann væri búinn að láta furstann vita, að vér komnir
værum. Þá er hann var naumlega burtfarinn, heyrðum vér óvenjulega mikil og
gleðileg hljóð, og þar á meðal gullu pípur oc trumbur. Þys þessi lokkaði oss út
af dyrunum. Þá vér þar komum, sáum vér eik eina, sem bar blómstrakrans á
höfðinu, með herlegri viðhöfn, og þekktum vér strax, að það var sú hin sama eik,
sem vér sáum áður standa úti á víðivangnum með bandi um hálsinn. Orsök til þessa
triumphs eður fagnaðarláta var sú, að sú ráðlegging, sem hún hafði gefið með
lífsháska sínu, var nú gild metin og meðtekin. En það fékk ég með engu móti
vitað, með hverjum röksemdum og ástæðum hann hefði veikt hinn gamla setning, því
að þetta fólk er ærið dult að sér og þögult; og þar af kemur það, að almúgi veit
ekki hið minnsta af því, sem áhrærir almennings nauðsynjar, eður það sem í
ráðinu er ályktað. Og er þessu öðru vísi varið en hjá oss, þar eð ráðstefnu
ályktanir og dómara úrskurðir eru í drykkjustofum og ölhúsum fortaldir,
úrskurðaðir, og líka einnin útliðaðir og að spotti hafðir, hér um einum degi
eftir það þeir eru gjörðir og útgengnir. Eptir einnar stundar bið kom vor
Karatti aftur, og bauð oss öllum sér að fylgja, og það gjörðum vér gjarnsamlega.
Á veginum mættu oss litlir ungviðir hér og hvar, sem höfðu til sölu allra handa
blaðarusl um merkilega og sérlega hluti. Meðal annars varð fyrir mér af hendingu
lítið bæklingskorn, sem hafði titil þenna: Um það nýja og óvenjulega loftsteikn,
eður flugdreka, sem sást á umliðnu ári. Og hér sá ég sjálfan mig í kopar
útstunginn, í sömu mynd, sem ég hvirflaðist í kringum plánetann í loftinu, með
krókstaf í hendi, og dró togstúfinn eftir mér. Ég gat varla haldið mér fyrir
hlátri við þessa sýn, og þenkti: Hvaða látum! Er þetta ei falleg sýn, og
ypparlegt koparstykki? Þó keypta ég kver þetta fyrir einn kilak, sem gildir hér
um þrjú góð groschen: 9. fiskar eftir vorri mynt, þvingaði minn hlátur, og fór
minn veg til furstans bólstaðar, sem var meir álitlegur og þægelegur af
handverks kunnáttu, en að þar væri konungleg og veglega útprýdd herbergi, eður
stásslega málaðir salir, og lagðir með ágætum dýrindis marmara. Ég sá ei marg
hoffólk eður þénara, því furstans hófsemi hefur andstyggð á öllu óhófi. Hér þarf
ei heldur, í raun réttri, svo marga embættismenn og sveina sem á vorum
konungasetrum, því hver eik hefur svo marga armleggi sem greinir, og fyrir því
gengur þeirra vinna, sem með höndum er sýsluð, eður þeirra húsgjörningur,
þrisvar eður fjórum sinnum fljótara en hjá oss. Það var um miðdags máltíð, sem
vér komum til hallarinnar; og af því furstinn vildi helst tala við mig í
einrúmi, fyrr en hann setti sig til borðs, þá var ég einsamall færður í
ádíenssalinn eður málstofuna. Hjá fursta þessum var að finna sérdeilis náðugt og
alvarlegt viðmót, jafnt af hverju. Hann var svo stöðuglyndur og hjartaprúður, að
engin sorg megnaði að umbreyta hans röddu, yfirbragði eður viðmóti hið minnsta.
Þá ég leit furstann, féll ég honum til fóta. Þeir sem stóðu hjá, stönsuðu við
það. Furstinn spurði: hvar fyrir ég félli á kné fyrir sér, en ég svaraði honum
til þess; og þá skipaði hann mér að uppstanda, og mælti: " Slíka lotning eiga
menn að veita guði alleina!" og bætti því við, að fólk í landi þessu áynni sér
furstans náð með hlýðni, erfiði og iðni. Þá ég var uppstaðinn, lagði furstinn
fyrir mig ýmisleg spursmál. En fyrst og fremst spurði hann mig eftir mínu
föðurlandi; hvaðan ég kæmi? og hvar fyrir ég hefði tekið upp á mig reisu þessa?
Ég svaraði svo þessu: Föðurland mitt er ein stærri veröld en þessi. Nafn mitt er
Klím; og er ég hingað kominn hverki á skipi yfir vatn, né á fæti yfir land,
heldur í gegnum það auða loft". Eftir það fór hann að spyrja mig um aðra hluti:
nefnilega; hvað tilborið hefði fyrir mér á ferð minni, og hvað fyrir siðu og
venjur vér hefðum á vorri jörðu? Ég gjörði skil á öllu greinilega, og fortaldi
honum margt um dyggðir mannanna, þeirra vitsmuni, hæversku, siðferði, og aðra
þvílíka hluti, sem mennirnir eru vanir mest að stæra sig af. En á allt þetta
heyrði hann þurrlega, og við suma hluti svo sem geispaði hann, eins og hann
hirti um þá alllítið, er ég þó meinti hann mundi mest undrast. Þá hugsaði ég: "
Æ! mikið ýmislegt er þó geðslag hinna dauðlegu manna? Það sem oss geðjast helst,
aflar fólki þessu leiða og viðbjóðs!. Þó merkti ég, að honum þótti leiðast að
heyra, þá ég sagði honum frá vorum réttargangi; hversu vitni væru leidd, mælsku
talsmanna vorra, og flýti dómaranna að afgjöra sína úrskurði. Ég ætlaði þá að
útskýra honum þetta nokkru ljósara, en hann stytti mína ræðu, og fór að tala um
annað. Loksins spurða hann mig um vor trúarbrögð og guðsþjónustu. Ég gegndi því,
og greindi honum stuttlega allar höfuðgreinir vorra trúarbragða. Við það fóru
nokkuð svo í burtu hrukkurnar úr hans andliti, já! sagðist hann kunna það fyrir
sérhverjum vel að virða, og mætti fullvel við það lynda. En það furðaði sig, að
fólk það, sem hefði brest á skilningi sínum, vissi að framskýra svo skynsamlegar
röksemdir um guð og hans dýrkan. En þá hann framvegis heyrði, að hinir kristnu
aðgreindi sig í ótal flokka sectas, og ömuðust hverjir við öðrum vegna
trúarbragðanna ágreinings, mælti hann: " Hjá oss eru einnin ýmislegar meiningar
í þeim hlutum, sem heyra til guðs þjónustu; en þó sem áður ofsækir ekki sá eini
hinn annan. Því allar ofsóknir yfir teoretískum hlutum þeim sem í þankanum
felast, en ei í verkunum eður þeim villum, sem koma einast af misskilningi,
spretta af drambsemi, með því sá eini meinar fávíslega, að hann sjái betur inn í
hlutinn en sá hinn annar; en sú drambsemi getur guði með engu móti líkað, því
hann elskar auðmýkt. Vér talar hann en fremur ofsækjum þar fyrir engan mann,
þótt hann víki frá viðtekinn meining í teoretískum hlutum, þegar hann að eins er
samþykkur öðrum í þeim hlutum, sem áhræra iðkun guðs dýrkunar, og í þeim pósti
höldum vér það eins og vorir forfeður, þeir eð virtu það óviðurkvæmilegt vera,
að leggja fótakefli fyrir úrskurð skepnanna, eður að taka sér herradæmi til, og
vald yfir samviskunum. Já! Vér gætum einnin gaumgæfilega þessarar reglu í
veraldlegum hlutum; því þó mínir undirsátar séu eigi allir sömu meiningar um
minn lifnaðarmáta, búskaparháttu, og aðra þvílíka hluti, þegar þeir allir halda
mig að eins fyrir sinn réttan fursta og herra, sem þeir séu allir skuldbundnir
að hlýða, þá held ég þá alla saman fyrir góða borgara og þegna". Ég andsvaraði:
" Ypparlegasti fursti! Þetta heitir hjá oss syncretismus, þá sá eini flokkur
fólks eftirgefur allt of mikið hinum öðrum í trúarbrögðunum, og er það allra
minnst liðið af þeim andlegu". Hann leyfði mér þá ei lengur að tala, en skipaði
mér að bíða þangað til hann hefði tekið miðdags máltíð, og gekk svo í burtu í
styggu skapi. Til borðs voru ei fleiri en fjórir menn, sem var furstinn, hans
frú, og einn prins, næst stóra kansleranum, eður Kadoki. Kadoki þessi hafði
innunnið sér mikla virðing hjá Potúanunum, sökum sinna afbrigða vitsmuna og
ágætrar hæversku; því hann hafði í full tuttugu ár eigi afsagt nokkurn einasta
dóm, sem hinir ráðsherrarnir hefðu ei samþykkt einingarsamlega; og í almennum
nauðsynjum hafði hann ekkert það úrskurðað, sem ei hafði óbifanlega haldist; já!
hans orð voru öll haldin yfir höfuð sem fasta ástæður og grundvallar reglur; en
svo lengi var hann að skilja hvern einn hlut, að hann bað sér um hálfs mánaðar
frest í það minnsta, til að gjöra þann lítilvægasta úrskurð. Hefði hann komið í
veröldu vora, hvar öll aðgætni kallast leti og ómennska, hefði hann varla
fundist hæfur til að sýsla nokkuð það, sem sérlega vigtugt væri; en þá hann var
búinn sem grandvarlegast að yfirvega það sem honum hafði einu sinni skilist og
úrskurðaði ekkert, fyrr en hann hafði sem fyllilegast yfirvegað það; þá mátti
með öllum rétti um hann segja, að hann hefði meira sýslað en tíu aðrir, sem
útrétta sín verkefni fljótt og hratt, og almennt plaga að kallast þeir miklu
andar, en þeirra sýslanir og gjörðir eru þó ærið oftsinnis umbreyttar,
endurlagaðar, og gegnum kembdar; svo þá þeirra embættistíð er umliðin, þá hafa
þeir reynt og tekið sér allra handa slags fyrir, en þó ekkert fullkomnað, né til
lykta leitt. Þar fyrir er það meðal annarra minnisverðra orðskviða á þessu hofi
sérdeilis merkilegt, þá þeir segja, að þeir sem taka mjög ákaflega fljótt sér
fyrir hendur einhverja sýslan, séu líkir þeim lötu gólfgöngumönnum, sem ganga
altíð inn sama veg, með því að spássera um hinn sama reit, en útrétta þó ekkert,
né komast lengra, með öllu ómaki sínu, hræringum og vastri. Eftir það þetta
ypparlega ættfólk var niðursest, gekk jungfrú nokkur, með átta greinum, inn í
stofuna, og bar jafnmörg borðföt og diska, eins og hennar greinir voru, og lét
mat á allt borðið í augnabliki. Brátt eftir það kom ein önnur eik með átta
flöskur, sem voru fullar af ýmislegri must og öðrum drykkjum. Hún hafði níu
greinir, og var þar fyrir hin hentugasta til húsgjörnings og að gegna gestum.
Þannin útréttu tveir hér allt það sem sýslað kann vera á vorum hofum með miklum
þénaraskara. Þá miðdagsmáltíð var enduð, voru borð niðurtekin, með sama
hraðleik, sem þau fyrr búin voru. Miðdagsmáltíðin var sparleg, en þó sérlega
notagóð og þægileg. Eigi tók furstinn nema til eins réttar af þeim framborna
mat, þess sem hann hafði besta lyst á, og fór hann öðru vísi að, en hinir ríku
hjá oss, sem ei halda það fyrir neina kostulega máltíð, ef ei var altíð settur
einn stærri diskur í staðinn hins fyrra, og betri réttur en hinn fyrri matur
var. Meðan til borðs var setið, var ýmislegt talað um dyggðir og löstu, og líka
einnin um veraldlegrar stjórnunar hluti, svo maturinn var þannin kryddaður með
vísdómi. Stundum var og mín getið yfir borðum, en þó með litlu hrósi; því þeir
meintu ég mundi vera trédrumbur nokkur, af því mér skildist hver hlutur svo
fljótt, og mundi trauðlega verða tilbúið af mér nokkurt fagurt bílæti. Eptir það
menn höfðu sig mettað, og borð voru ofantekinn, óskaði furstinn að sjá minn
vitnisburð; og þá hann var búinn að lesa hann, sá hann mig til fótanna, og
mælti: Þeir Karatti hafa rétt úrskurðað; það skal svo vera! Af andsvari þessu
varð ég sleginn eins og af reiðarþrumu, og bað grátandi um lagfæring á sýslan
þessari; því ég hafði vænt mér miklu náðugri úrskurðar, sökum minn dyggða og
sinnisins gæða, ef þau væru betur rannsökuð. Furstinn varð ei heldur óljúfur við
mína grátbeiðni, þó hún væri óvenjuleg og óþokkafull; því hann var af náttúrunni
mildur og réttvís; og skipaði því þeim nálæga Karatto að yfirheyra mig á ný, og
rannsaka rétt gaumgæfilega og innvirðulega. Á meðan þessi rannsökun varaði, gekk
furstinn í burtu litla stund, til að yfirlesa aðra mína vitnisburði. Þá furstinn
var á burt genginn, lagði hann fyrir mig að nýju ýmislegar spurningar, og
svaraði ég þeim fljótt, eins og ég var vanur. Hann undraðist og sagði: " Þér
skilst að sönnu fljótt hver hlutur, en þú sér hann þó ei rétt fyllilega í gegn;
því svör þín sýna, að þú skiljir spurningarnar að vísu, en íhugar þær ei rétt
áður en þú svarar þeim." Þá examen yfirheyrslan var enduð, gekk hann til
furstans inn í ádíenskamersið málstofuna, og kom stuttu síðar aftur með þá
úrlausn: að ég hefði óviturlega gjört, að leiða í efa Karattanna úrskurð, og
væri því fallinn í straff það, sem illgjörnum lösturum væri sagt á hendur í, í
fjórða stóra rúmi og þar stendur í þeim þriðja minna reit því þeir deila lögbók
sína í stóra og smáa reita, eður í Skibal og Ribal, og skilja fyrir eitt stórt
rúm einn þátt eður bók, en fyrir lítið rúm einn kapítula nefnilega, að mér
skyldi eftir gamalli venju takast blóð á báðum handleggjunum, og síðan setjast í
tyftunarhúsið. Laganna orð um lastara hljóða þannin, í fjórðu bókar þriðja
kapítula: Spik. antri. flak. skak. mak. tabú. míhalatti. silak. Nú þótt að
skilningur þessara orða væri ljóss og auðskilinn, og ekkert fortak væri í
lagagrein þessari, þá ályktaði þó hans yppirleiki, ef sérdeilis náð, að
fyrirgefa mér yfirsjón þessa að því sinni; bæði sökum þess, að ég hafði svo
skilningsnæmt höfuð, sem og, að ég vissi eigi af lögmáli þessu; og að ég, að
auki, var framandi, og nýr gestur, hverjum, án laganna niðurdreps, kunni að
nokkru leyti eftirgefast straffið fyrir þessa yfirsjón. Og svo hann en fremur
mætti yfirbevísa mér sína sérdeilis náð og góða geðþekkni, þá lét hann mig vita,
að hann hefði sett mig til að vera einn af þeim venjulegu hofhlaupurum, og þessa
náð skylda ég mér lynda láta. Þá nú búið var að tilkynna mér allt þetta, var
kallað á einhvern kiva, eður sekretera, sem mig skyldi teikna, ásamt öðrum
nýkomnum candidatis, í þá bók, sem í voru rituð nöfn þeirra, sem verðugir voru
að setjast til embætta. Sekreteri þessi var í ærið miklu áliti, því hann hafði
ellifu greinir, og gat því ritað ellifu bréf eins hratt og vér eitt. Þó hafði
hann meðallags úrskurðarkraft, og kunni því ei að öðlast neitt hærra embætti,
heldur neyddist að verða gráhærður í þessari sýslan, sem hann hafði nær þrjátíu
ár á hendi haft. Maður þessi var sá, er ég síðan lifði með svo fortrúlega, þann
er ég og einn helst heiðra mátta; því hann skráði öll þau bréf og skipanir, sem
ég hlaut að bera út um héröðin, eins og annar hofhlaupari. Ég féll oftsinnis í
forundran, þegar ég sá hversu fljótt hann útrétti sitt embætti, með því að hann
skráði ellefu bréf undir eins, og innsiglaði öll þau á sama tíma. Fyrir því var
það haldin sú hin mesta lukka sérhvers ættfólks, ef þeirra börn voru borin með
mörgum greinum; enda létu yfirsetukonurnar það kostgæfilega jafnan vita
nábúakonur sínar, þá konurnar urðu léttari, með hvað mörgum greinum fædd væru
þeirra börn; og um áminnstan sectretera sögðu menn, að hans faðir hefði haft
tólf greinir; og eins, að öll sú ætt hefði framar öllum öðrum nafnkennd verið af
sínum greinafjölda. Ég gekk til sængur, eftir það ég hafði meðtekið mitt
embættesbréf og var orðinn siðvenjulegur hofhlaupari; og þó ég væri gjörsamlega
þreyttur, gat ég þó ei sofið mest alla þá nótt; því ég gat ei slitið úr mínum
þanka það hið ósæmilega embætti, sem mér var búið að veita: sýndist mér það í
mesta máta ósæmilegt og óþolandi, að einn candidatus ministerii, og baccalaureus
úr þeim stóra heimi, skyldi vera lítils virður hlaupari hér hjá undirheimabúum
þessum. Ég gat öldungis ei sofnað alla nóttina fyrir þessum hryggðarþönkum; og í
þessu volæði las ég oftar en einu sinn minn akademíska vitnisburð, sem ég hafði
hingað með mér fært því ég hefi áður þess getið, að hér munar lítið hvert dagur
er eður nótt. Þá nú bæði sorg og þankar höfðu mig mætt fyrir alvöru um síðir, þá
féll ég í þungan svefn; en það var margvíslegt, sem mig dreymdi á meðan ég svaf:
Stundum þóttist ég kominn í mitt föðurland til minna landa, og greindi það
minnsta með því mesta, sem mér hafði til handa borið á minni undirheima reisu;
stundum sveimaði ég aftur í loftinu, og var í baráttu við þann hinn
andstyggilega griffón, og átti slíka viðureign við hann, að ég vaknaði loksins
við þetta einvígi. En hvað skelkaður varð ég ei, þá ég lauk upp augunum, og sá
einn furðu stórann apa standa fyrir minni rekkju, sem hrundið hafði upp dyrunum,
er ég hafði ei nógu fast lokað, og var kominn inn í mitt svefnherbergi. Við
þessa óvenjulega ásýnd varð ég svo hræddur, að ég tók að hljóða af öllum mætti,
og hrópaði um hjálp. Við þetta hróp vöknuðu nokkrar eikur, sem sváfu í næsta
herbergi við mig, komu til mín, og ráku þetta ljóta dýr á flótta til dyra, sem
ég flaugst á við. Þegar þetta barst síðan til furstans, þá hafði hann að því
hlegið rétt innilega. En svo að slík óheill skyldi mér ei oftar tilfalla, þá
skipaði hann strax að láta klæða mig eftir þeirra landsvenju, og setja á mig
greinir; en minn evrópeíski klæðnaður, sem ég hafði hingað til borið, var tekinn
þá frá mér, og sökum síns fáséleika upphengdur í það furstans herbergi, sem
geymdi hans fásénu gripi, með svo látandi hjáskrift, eður meiningar orðum: Þetta
er klæðnaður eins dýrs úr þeim efra heimi. Um þetta hafða ég við sjálfan mig
slíka þanka: " Ef meistari Jóhann Andreas, skraddari í Björgvin, sem klæðnað
þenna heft tilbúið, vissi, að sín handaverk hefðu hlotið þá virðingu, að þau
væru geymd í eins undirheimafursta raritetaklefa, þá yrði hann vissulega svo
dramblátur, að hann mundi síðan varla lofa borgmeistaranum, eður staðarins
yfirmanni í Björgvin, að verða sér meira metinn". Eftir viðburð þenna vakta ég
það sem eftir var næturinnar, allt til sólar uppkomu. Þá ég stóð upp, var mér
afhent eitt diplóma herra skipunar bréf, hvar í mér var skipað að vera
hofhlaupari. Ég fékk strax ótal erindi að útrétta, og var jafnan og iðulega á
faralds fæti: Því ég hafði að færa furstans skipanir, og aðra hluti, ýmist í
stóra eður smáa staði, þær er áhrærðu almennings erindi. Um leið, ég hafði
slíkar sýslanir, útgrennslaði ég ætíð meir og meir lunderni þessarar þjóðar, og
merkti hjá þeim flestu undrunarverða hæversku og sérdeilis hugvit. Innbúar
staðarins Maholki, sem yfir höfuð voru þyrnistönglar, sýndust mér einir vera,
þeir sem lítt voru siðprúðir eður hæverskir. Því sérhvert hérað provincia hefur
sín sérdeilis tré eður innbyggjendur, sem best kann að sjást á landsfólkinu,
eður þeim trjám, sem fædd voru í því héraði eður landsplássi, þar sem þau búa á
mörkinni eður bóndabyggðinni. Því að í stóru stöðunum, og einkum í höfuðstaðnum,
má finna fjölda af allra handa eikum, úr öllum landsálfum. Ég festist því betur
í þeirri meiningu, sem ég hafði fengið um skynsemi innbúendanna í þessum
furstadómi, þá ég fékk betra tækifæri að komast að þeirra dyggðum meir og meir.
Ég mátti ei annars, en láta mér vel geðjast þeirra lög og siðvenjur, sem ég
hafði áður lastað, þá ég sá nú þeirra réttvísi og sannsýni; svo sú fyrirlitning,
sem ég hafði lagt á þau, snerist nú í forundran. Mér væri hægt, ef ég vildi, að
teikna upp mjög margt af þeirra hlutum og siðvenjum, sem mér sýndust yfirtaks
dárlegar í fyrstunni, meðan ég áleit þær ei nema svo lauslega; en þá ég
rannsakaði þær nákvæmlegar, og leitaði að grundvellinum, þá sá ég glöggt, að þær
voru fullskynsamlega og loflega tilskipaðar og innstiftaðar. Ég vil nú af
ótalmörgum koma með eitt einasta dæmi, sem afmálar rétt náttúrlega þessa fólks
sinnislag. Það bar til, að nokkur philosophiæ studiosus sótti eftir
skólameistaradæmi í einhverjum vissum skóla, þá gáfu borgararnir í staðnum
Nahami honum slíkan huggunarríkan vitnisburð, að sá candidatus hefði í full
fjögur ár lifað rétt hóglátlega spakferðuglega og kyrramóðlega með sinni ótrúu
konu, og borið horn sín það er, verið kokkáll með þolinmæði. Sá vitnisburður var
nærri lagi með þessum orðum stýlaður. " Með því sá lærði og æruverðugi herra
Jochtan Hu leitar vitnisburðar um sinn lifnað og dagfar, hjá forstjórum
staðarins, þá vitnum og berum vér innbyggjendur í sveitinni eður landsplássinu
Posko, að hann hefur lifað hér í full fjögur ár með sinni ótrúu konu, fyrir utan
alla þrætu og misklíð, oc borið sín horn með þolinmæði. Já! hann hefur með
slíkri hugarlátsemi þolað sitt mótlæti, að vér höldum fyllilega, að ef hans
lærdómur sambýður hans siðum, að hann sé fullkomlega verðugur að setjast í það
auða skólameistara embætti. Útgefið í pálmamánuði, á þrjúþúsundasta ári eftir
hið mikla syndaflóð". Með þessu rekommendasjónsskrifi staðarforstjóranna fylgdi
eitt annað, sem þeir Karatti seminarii höfðu hjá hinu lagt um einhvern annan,
sem sýndist fyrr mundi þetta embætti öðlast, sökum síns lærdóms; því ég gat ei
skilið hvað einn rektor, sem var innskrifaður í þá stóru embættabók, skyldi af
öðrum kennendum bera. En þenna kátlega vitnisburð var svo að skilja: Meðal
þeirra dyggða, sem mest prýða hvern skólakennanda, er helst að telja
þolinmæðina; því sé hann ei gæddur með stálhörðu þollyndi, þá útréttir hann
alllítið með öllum sínum lærdómi í sínu skólaembætti, sem forstandast á fyrir
utan of mikla freku, heift, harðúð og stríðlyndi, að það ei upperti geðsmuni
lærisveinanna, með óvægri barsmíði. Þar sem nú nábúar þessa kandídati vissu ei
að frambera annað stærra og betra kenniteikn um hans þolinmæði en þetta, að hann
hefði sinn svo stakan húskross borið með stærsta þolgæði, þá víluðu þeir eigi að
hafa þennan póst fyrir ástæðu, þar af að sýna hversu góss og hógværs
skólaeinvalda menn mættu vænta sér þar sem hann væri, með því hann hefði þá
dyggð til að bera, að vera í stærsta lagi þolinmóður. Mælt var, að furstinn
hefði rétt hjartanlega hlegið að þessu rekommendatíuskrifi; og af því hann sá,
að þetta var ei öldungis og með öllu móti af sér komið, þá hafi hann veitt honum
hið auða skólameistaradæmi; já! reynslan kenndi, að hann forstóð síðan sitt
embætti svo duganlega, og gjörði sér unglingana með slíkri þolinmæði og hógværð
svo skuldbundna, að þeir héldu hann meir fyrir sinn föður, heldur en
skólameistara; og að auki fór þeim svo fram í lærdómi undir hans tilsögn, að nú
á dögum eru fáir skólar, úr hverjum komi svo margar ypparlega lærðar og
velsiðaðar eikur árlega, sem úr þessum. Í þau fjögur ár, sem ég var hlaupari,
hafði ég tækifæri að glöggva mig grannt í þessa lands háttalagi, og að þekkja
siðu og sinnislag fólks þessa, einnin líka þeirra almúgans stjórn, guðsdýrkan,
lög og lærdóm. Fyrir því vona ég, að það verði eigi mínum lesara óþægt, þó ég
bindi það saman í stutt ágrip, þar sem þess háttar fyrirfellur hér og þar í
bæklingi þessum. Kapítuli fimmti. Um landsins Potú ásigkomulag, og þess
innbyggjenda lunderni. Furstadæmið Potú er eigi mjög víðlent, og er að eins einn
töluverður partur af þeim veraldarhnetti. Heili plánetinn Nazar er varla tvö
hundruð þýðverskar mílur allt um kring. Sérhverjum ferðamanni er alhægt að
ferðast um hann alla vegana í krók og kring, því menn tala eina og hina sömu
tungu allstaðar á þeim heila pláneta, jafnvel þó Potúanarnir séu í sínum siðum
og lögum mjög ólíkir hinum fríþjóðum og furstadæmum; og allt eins og
norðurbúarnir eru metnir öllum þjóðum fremur á vorri jarðarkringlu, svo eru og
Potúanarnir ypparlegari haldnir öllu öðru fólki á þessum pláneta, bæði að dyggð
og vitsmunum. Á vegunum eru hér og hvar uppsettir mílusteinar, sem vísa til
mílnanna og vegarins til sérhvers þorps og staðar, annað hvert líkneski með
útréttum höndum, eður öðrum vissum kenniteiknum. Heili furstadómurinn er fullur
af þorpum og ágætum borgum. En það er í sannleika mjög merkilegt og mjög
undrunarvert, að allir innbúar þessa pláneta tala einu tungumáli, þar sem þó
hver ein þjóð er svo mjög ólík hinni annarri að velsemd, dyggðum, lögum og
sinnisgáfum, að veröld þessi vísar fyrst og fremst allra rétt skýrlega
margfjölda tilbreytni náttúrunnar; og kann þetta ei einast að fornægja reisandi
mönnum, heldur og að setja þá í mestu forundran, og láta þá verða svo sem hjá
sér. Löndin eru aðgreind, annað hvert með stórum fljótum, eður minni
vatnsföllum. Þau hin stóru eru skipgeng, og er róðurinn þeirra skipa svo lagaður
sem hann væri með töfrum gjör; því þeim er ei stýrt með hendinni, heldur með
vissum maskínum eður hræringar verkfærum eins og sigurverk. Ég kann ei að greina
þá eiginlegu aðferð, kunnáttu og mennt, hversu þau eru tilbúinn; því að þó ég
hafi ei gleymt miklu í matematískum listum eður þeirri kúnst, sem áhrærir
augljósa hræring hlutanna, þá vita eikur þessar svo meistaralega að laga og
hylja alla þess háttar hluti, að sá er vildi uppgötva þenna kunnátturíka hlut
mætti vera glöggskyggnari en nokkur Argus, og vera gæddur nálega guðlegu viti.
Annars hefur pláneti þessi, viðlíka sem vor jörð, þrefalda hræring; svo að
tíminn er, eins og hjá oss, aðgreindur í nótt og dag, sumar og haust, vetur og
vor; og plássinn undir polis eður snúningshringunum eru rétt eins kaldari en hin
önnur. En það lýsingunni viðvíkur, þá er lítill munur á degi og nóttu, vegna
áðurtaldra orsaka. Það meira er, þá kann nóttin að nokkru leyti þykja þægari en
dagurinn sjálfur; því maður getur ei innmyndað sér fegri hlut en þetta ljós er,
sem sú hin efri himinsins helft eður sá stöðugi festingarhimin orsakar, með því
að það slær til baka geislunum, sem falla ofan á plánetann af sólunni, og sýnist
þar fyrir alla vegana út frá sér, sem væri það einn æverandi máni, ómælanlega
stór. Innbúar pláneta þessa eru ýmisleg tré, svo sem eru eik, linditré,
poppeltré, pálmaviður, þyrnir, og en fleiri slags. Af þeim hafa þeirra sextán
mánaðir fengið sín nöfn, sem árið inniheldur: Því á sextánda mánaði útendar
plánetinn Nazar sitt hlaup einu sinni. Þó skeður slíkt, sökum sinnar misjöfnu
hræringar, eigi á einn vissan og ákvarðaðan dag, heldur þjáir hann
festingarhiminsins innbyggjendur með sínum margföldu fráhlaupum, álíka sem
máninn stjörnuskoðarana á vorri jörðu. Þeirra ára og alda tal er ýmislegt, og
byrjar á hinum merkilegustu viðburðum, sem til forna skeð hafa; en sér í lagi er
þó nafntogað áratalið frá þeim stóru halastjörnum, sem sagt er orsakað hafi það
almenna syndaflóð fyrir þrjú þúsund árum síðan; í hverju að tortímdist í vatninu
heila ætt eikanna, og öll dýrin, að fráteknum nokkrum örfáum, sem björguðu sér á
hæstu fjallatindum fyrir þessari almennings eyðilegging, af hverjum þeir nú
verandi innbyggjendur eru komnir. Landið í sér sjálfu er yfri frjósamt, og
finnast hér nálega alls kyns ávextir og aldini, sem í hulstrum vaxa, eins og hjá
oss í norðurálfunni, nema alleinasta hafur, sem ei vex hér; og er eigi heldur
þörf á, því hér eru engir hestar í landi þessu. Í sjó og vötnum eru kostulegir
fiskar. Sjávarklettarnir eru prýddir með húsum, sem eru ýmislega byggð, og
fallega þakinn. Þau standa þannin nálæg sín á millum, en sum nokkuð langt hvert
frá öðru. Vökvinn, sem þeir brúka til drykkjar, er tilbúinn af vissum urtum, sem
eru sígrænar. Þeir eð selja drykk þenna, eru almennt kallaðir Minhalpi, eður
urtakokkar, sem eru í vissri og ákvarðaðri tölu í hverri borg, og mega engir
aðrir tilbúa drykk þennan, af því þeir alleina hafa til þess frjálst leyfi. Þeir
sem hafa þessu leyfi að fagna, mega enga aðra höndlan hafa, eður ábatast nokkurs
staðar með öðru móti. En sér í lagi banna lögin þeim að tilbúa vökva þenna, sem
standa í opinberum embættum, eður lifa af almennings skuldunautum; vegna þess
þeir dragi þá flesta seljendur til sín, sökum sinna virðinga, sem þeir standa í
hjá borgarlýðnum, og veiktu með svo móti hinna annarra uppeldi; líka, að þeir,
sökum annarra inntekta, geta selt drykk þenna með léttara verði en þeir, sem
ekki geta tekið sér annað fyrir hendur en þetta. Eins og vér sjáum það alloftast
tilganga á vorri jörðu, að þeir sem standa í opinberum embættum, eður njóta
náðarpeninga, draga með þessu móti ábatann til sín og verða auðugir á stuttum
tíma, en annað handverksfólk og kaupmenn líða við það skaða. Til að fjölga
innbúendunum hjálpa sér í lagi einslags staklega heilnæm lög um barnaaflann; því
þess fleiri börn, sem nokkur á, þess meira nýtur hann af góðgjörðum og
fríheitum: svo sá sem er sex barna faðir, þarf hverki að útgefa venjuleg útlát
eða óvenjuleg. Fyrir því er ættanna aukning, eður barnafjöldinn, svo gagnlegur í
landi þessu, sem hann er hjá oss þungur og skaðlegur, þar eð viss höfðaskattur
er lagður á þá menn, sem nærri eru uppskroppnir vegna barnanna, og allsendis
örþrota. Enginn má í landi þessu þjóna tveimur embættum, því þeir hyggja, að
sérhver sýslan þurfi einn sérlegan og heilan mann; og sökum þessa með leyfi
vorra jarðarbúa að segja eru embættin betur og loflegar fyrirstaðinn þar, en hjá
oss. Já! svo hart er haldið upp á siðvenju þessa, að til dæmis einn læknir má
ein gefa sig inn í alla lækniskúnstina, heldur leggja sig eftir að útgrunda einn
einasta sjúkdóm hið allra besta, og þar eftir að uppræta hann með rótum; og einn
hljóðfæramaður skal kostgæfa að leika fullkomlega á eitt einasta hljóðfæri: Og
er svo á þessu langt öðru vísi háttur en hjá oss, hvar eð sökum annríkis og
embættafjölda, sem einn einasti maður hefur á hendi, mannúðleikinn verður
hrörlegur, en nöldur, kurr og mögl foraukið, og embættin sljólega fyrirstaðinn,
af því vér erum aldrei heima, en allstaðar annarsstaðar: Því á báðar síður
forsæi sig læknirinn, ef hann vildi gjöra bót á líkamans meinum, og undir eins
almúgans; og ef nokkur hljóðfæramaður vildi vera bæði hörpuslagari og ráðsherra,
þá mætti maður ei annars af honum vænta, en illa samhljóðandi hluta. Vér
undrustum þá sem ei svífast að taka upp á sig sundurleit embætti, og flækja sig
óbeðnir í þeim vigtugustu sökum og málum, meinandi um sjálfa sig, að allir
söðlar séu þeim til hæfis; en slíkt er eintóm ofdirfska og óviska, af því þeir
þekkja ei sína eiginn burði, og samt sem áður erum vér svo dárlegir, og
undrustum þó slíka menn. Því ef þeir réttilega sæju, hvað mikinn dugnað
útkrefði, eitt einasta embætti á hendi að hafa, og kynnu þar við að meta krafta
sína nóglega, þá mundu þeir skelfast eintómt embættis nafnið, og að vísu hliðra
sér hjá að taka við því, ef það væri þeim uppálagt. Fyrir því vogar hér enginn
að takast á hendur nokkurt embætti, nema hann meini sig fullfæran fyrir því. Ég
minnist, að ég heyrði einu sinni þann nafnfræga speking Kakbasi svoleiðis um
þetta tala: " Hverjum manni byrjar að vita sína sinniskrafta, og sjálfur hið
ýtrasta að dæma um sínar dyggðir og löstu; svo að comædíuspilarar skuli ei
sýnast hyggnari en vér: því sérhver útvelur ei hinar bestu skröksögur, til að
setja það efni fyrir sjónir, sem hann vill, heldur þær sem hann ætlar best muni
verða meðteknar. Mun þá einn kómedíant sjá það á sínu skoðunarplássi, sem einn
spekingur ei markar á sinni ævi?" Innbyggjendur þessa furstadæmis eru ei
aðgreindir í aðal og alþýðu. Forðum var þessi greinarmunur viðhafður; en þá
furstarnir merktu, að undir þessu lá fólgið tundur til óeiningar, þá hafa þeir
rétt viturlega burttekið allan ættarmun, og eru innbúarnir hér virtir alleina
eftir sínum dyggðum, og upphafðir til metorða og embætta, eftir því sem þeir
vinna til, sem ég mun en glögglegar sýna í öðrum stað. Sá einasti ypparleiki,
sem ætternið eður fæðingin aflar, er fólgið í fjölda greinanna eður svigana; því
þess fleiri greinir, sem einhver eik hefur, þess göfugri er hún haldin; og því
færri, þess ógöfugri. Því fjöldi greinanna á einni eik gjörir hana hæfilegri til
að útrétta hið snarast allt vinnulag, sem með höndum er gjört. Ég hefi hér og
þar áður margt getið um náttúrufar og siðu fólks þessa, og vísa þar fyrir
lesandanum aftur til baka, til þess sem áður er sagt; enda svo þennan kapítula,
og fer lengra áfram. Kapítuli sjötti. Um Potúananna guðs dýrkan og þjónustu.
Potúananna trúarbrögð eru innifalinn í fám einum reglugreinum, og er hennar
innhald ein stutt trúarjátning, sem er litlu lengri en vor postullig
trúarjátning. En hér er bannað, undir straffa að verða rekinn til
firmamentisins, að útleggja eður útþýða trúargreinirnar; og ef nokkur vogar að
dispútera um guðs veru og eiginleika, þá er honum dæmd blóðtaka, og að setjast í
sjúkrahúsið; því þeir segja, að þeir séu vitstola narrar, sem látast vita það
fyrir víst, sem vorir vitsmunir skilja svo lítið, sem náttugla getur þolað
sólarskinið. Í því samstemma þeir allir hver með öðrum, að menn eigi að dýrka
eina vissa guðdómsveru, sem með sínu almætti hafi skapað alla hluti, og með
sinni forsjón viðhaldi öllu. Þá þeir eru nú samdóma í þessu, er í hinu öðru engu
kastað í veginn fyrir mann, þó hann sé öðruvís til sinnis, hversu og með hverri
aðferð byrji að dýrka þessa guðdómlega veru; en þeir sem opinberlega mótstríða
þeirri guðs dýrkan, sem einu sinni er fast lögtekin, verða álitnir sem þeir, er
trufla almennings rósemi. Með svo móti mátti ég brúka hér mína religion
trúarbrögð frjálslega, og í því mótþægði mér enginn. Þeir Potúanar biðjast fyrir
ærið sjaldan, en þá þess ákaflegar; og það svo mjög, að þeir sýnast sem frá sér
numdir, þá þeir biðja. Einu sinni sagða ég þeim, að vér beiddumst oftsinnis
fyrir, og jafnvel í voru húserfiði og handverkum, og syngdum andleg ljóð og
sálma; en þeir Potúani misvirtu það mjög; með því að þeir kváðu einn veraldlegan
höfðingja álíta það illa, ef nokkur, sem kæmi til hans með einhverja
supplication eður auðmjúka beiðni væri um leið í hans nærveru að bursta sín
klæði eður krúsa sitt hár; því þá ei guð miklu framar? Ei gjörðu þeir heldur
meir úr vorum söng, því þeir meintu það vera hlæilegt að láta sína iðran og
angur í ljósi með sönglist og dyllunarhljóðum, þar sem þó reiði guðs yrði mýkt
og burtsnúin með tárum og andvarpi, en eigi með söng og pípnahljóm. Þetta og
þvílíkt annað heyrða ég á, og það með óþóknan, með því minn sálugi faðir hafði
forðum samsett nokkra kirkjusálma, sem en á dögum eru tíðkaðir; líka vilda ég að
nokkru leyti einu sinni sækja eftir einu lausu kantors söngvara embætti. En ég
mátti ei láta merkja mína reiði, því þetta undirjarðarfólk kann svo vel að
forsvara sína meiningu, og vita þeir að gjöra alla hluti svo líklega, að maður
er ei altíð fullfær að drífa þá til baka, og það jafnvel í þeirra berlegum
ávirðingum. Þeir hafa og einslags aðrar stakar meiningar í andlegum efnum, sem
þeir stríða fyrir með jafnmikilli kunnáttu sem sanninda skini. Ég sagði
oftsinnis við nokkra þá, sem ég umgekkst við rétt einlæglega, að þeir hefðu ei
að vænta neinnar sáluhjálpar eftir dauðann, af því þeir lifði í mikilli þoku; en
þeir andsvöruðu mér: Sá sem fordæmir aðra af alvöru, stendur ærið hætt, að verða
ei sjálfur fordæmdur: Því að fordæma aðra skeður að meira leyti af drambsemi,
sem guði þó mislíkar á sínum skepnum, af því hann elskar lítilætið. Að fordæma
annarra úrskurði, og þá sem ei hafa sömu meining í trúarlærdómnum, að vilja
neyða þá til þess með ofríki, það er allt eins og að vilja tileigna sér einum
allt við og ráðkænsku; en slíkir menn væri gárungar, sem meintu sig vera alleina
vísa. Framvegis, þegar ég nokkru sinni vitnaði til minnar samvisku, til að
auðsýna og styrkja eina sérlega meiningu fyrir mínum mótparti, þá hrósaði hann
að sönnu minni auðsýningar ástæðu, og ætlaði ég skyldi halda áfram að fylgja
vitnisburði minnar samvisku, og hét mér að gjöra altíð eins á sína síðu; og með
slíku móti verður öll þræta fyrirbyggð, og allt tækifæri og tilefni til
dispúterunar hjá sér leitt, ef í þrætumálum blífi hver við sína þekking og
samvisku. Það viðvíkur vorum gjörningum, þá neitaði hann ei, að guð launaði þeim
góðu, en refsti þeim vondu; en þeir meintu, að þessi réttvísi kæmi fyrst fram í
hvers eins líferni. Ég setti hér fram á móti dæmi soddan manna, sem sökum sinna
skamma og illverka hefðu verið hegndir í þessu lífi. Þeir sögðu mér aftur
jafnmörg eftirdæmi um þær lastamestu eikur, sem ætíð hefðu lifað guðlausar, en
þó haft ágætustu lukku allt til æviloka; og sögðu þar hjá, að svo oft sem vér
stríddum við vora mótparta, þá tækjum vér út úr koffri þess almenna lifnaðar
alleinasta slíkur pílur og aðgættum eintóm eftirdæmin, sem oss eru fyrir augum
og styrkja vora meining; en þau hin önnur, sem oss eru á móti, áhrærum vér ekki.
Þar til leiddi ég mig sjálfan til dæmis, og greindi, að margir þeir sem hefðu
gjört mér ofríki og órétt, hefðu fengið sorglega endalykt. Þeir svöruðu, að
slíkt kæmi af minni sjálfselsku, ef ég tryði, að ég væri í guðs augliti betur
álitinn en aðrir, sem eins hefðu mátt líða hinn mesta órétt, en hafa þó séð, að
þeirra ofsóknarmenn hafa orðið gamlir í sífelldri vellíðan. Framvegis sagði ég
einu sinni, það væri betra, að menn beiddi guð daglega. Þá svöruðu þeir, að þeir
neituðu að sönnu eigi, að bænin væri nauðsynleg; en það vissi þeir öldungis
fullkomlega fast, að frómleiki og sú hin sanna guðs dýrkan væri fyrst og fremst
innifalin í því, að halda aumgæfilega guðs lögmál: Og svo þeir gætu þetta
auðsýnt, þá drógu þeir eftirfylgjandi argúment röksemd af einum fursta eður
löggefanda: Einhver fursti hefur tvenns lags undirsáta eður þegna: Þeir einu
syndga daglega og yfirtroða hans boðorð, annað hvert af breyskleika, eður af
vonsku og þvermóðsku; og þessir koma daglega til furstans með súpplikatíur og
bænaskrif, og biðja þar í um fyrirgefning sinna glæpa, sem þeir ætla sér þó að
drýgja og fremja brátt aftur. Hinir aðrir hér á móti koma sjaldan, og eigi fyrr,
en á þá er kallað til furstans hallar, heldur sitja jafnan heima, og taka með
allri alvöru trúlega vara á furstans skipunum, og þannin yfirbevísa þeir
furstanum sína stöðuga hlýðni, sem þeir eru honum þó skyldugir. Hver mundi nú
draga efa á? að furstinn héldi þá verðuga sinnar náðar; en hina aftur álíta sem
lata, óaflátsama, og undir eins yfrið skaðlega undirsáta eður þegna, og það bæði
sökum þeirra misgjörða og þrályndis. Oftsinnis átta ég að sýsla við slíkar og
þvílíkar dispútatíur, en útrétti þó ekkert með þeim, því ég fékk engan á síðu.
Þar fyrir vil ég ei nefna hinar aðrar misklíðir í trúarbrögðunum, utan að eins
upptelja þá merkilegustu pósta; en lesandinn sjálfur leggur þann úrskurð á, sem
honum líkar, eftir því sem honum líst lofs eður lasts vert vera: Potúanarnir
trúa á einn einasta almáttugan guð, sem alla hluti hefur skapað og þeim
viðheldur, og auðsýna berlega hans almætti og eining af stærð og samhljóðan
þeirra sköpuðu hluta. Og þó þeir séu yfirburða vel menntaðir, fróðir og
grundaðir í stjörnulist og náttúruspeki, þá hafa þeir samt svo háva þanka um
guðs veru og hennar eiginleika, að þeir halda þá fyrir gikki, sem látast ákvarða
grannt það sem þeir þó ómögulega geta skilið. Þeir halda á hverju ári fimm daga
heilaga: Þann fyrsta þeirra halda þeir helgan með djúpri andakt eður
guðhræðslunnar alvörugefni í dimmum stöðum, sem sólin getur ei tilkomist að
skína. Með því vilja þeir teikna, að guðdómurinn, sem þeir dýrka, sé
ómælanlegur. Þá þeir nú biðjast fyrir í þessum dimmu stöðum, svo sýnast þeir
vera sem frá sér numdir; og eru þeir grafkyrrir frá sólarinnar uppgangi til þess
hún rennur aftur til viðar. Hátíð þessa kalla þeir dag hins órannsakanlega guðs,
og fellur hann inn á fyrsta degi eikimánuðinum. Þær aðrar fjórar hátíðir eru
haldnar í upphafi þeirra fjögra ársins tíma, og eru til þess innsettar, að menn
þakki þá drottni fyrir meðtekna velgjörninga. Þeir eru fæstir í heila
furstadæminu, sem er eru nálægir við þessa opinberu guðsþjónustu. Hinir sem eru
þar frá, og ei geta sýnt brýnar orsakir til sinnar fjærvistar, eru haldnir
vondir undirsátar, og lifa í ævinlegri forsmán. Þær almennu bænir eru svoleiðis
lagaðar, að þær áhræra ei einasta velferð sjálfra þeirra, sem þeim biðja, heldur
miklu fremur furstans og almúgans. Og þess vegna biður enginn maður opinberlega
fyrir sjálfum sér; og skeður þetta þess vegna, að Potúanarnir halda, að hvers
manns velferð sér í lagi sé svoleiðis fast samanbundin við almúgans vellíðan, að
hvorugt geti frá öðru viðskila orðið. Enginn maður er neyddur til opinberrar
guðsþjónustu, með valdi eður fésektum, því þeir trúa að guðs ótti sé fyrst og
fremst falin í elskunni, og reynslan kenni, að kærleikurinn hindrist meir en
uppörvist við þvingunina. Er það svo þeirra meining, að það er ei einasta
óþarft, heldur og mjög skaðlegt, að þvinga þá lötu í guðsþjónustunni til að vera
frómir og góðir. Þenna setning upplýsa þeir með dæmi þessu: Nefnilega, ef
einhver maður, sem vill verða elskaður aftur á móti af sinni eiginkvinnu,
fordrífur hennar kaldlyndi með slögum og snoppungum, og vill með því móti örfa
hana til gegnelsku að elska sig aftur á móti, svo mundi hann fyrir víst eigi
öðlast sinn ásetning; því með þeirri aðferð yrði elskan ei uppkveikt, heldur
óþóknan en meir aukin, sem um síðir mundi umbreytast í viðbjóð og óforlíkanlegt
hatur. Forðum dýrðkuðu Potúanarnir guð með fórnfæringum, skoðunarspilum, og
öðrum seremoníum. Sú útvortis dýrðkun varaði inn til tíma þess hins mikla
spekings Limali, sem fyrir átta hundrað árum tók fyrir sig að gjöra umbreyting á
trúarbrögðunum hjá þeim Potúönum, og útgaf bók undir svo látandi titli: Sebolac
Tacli, það er Kenniteikn á sérhverju guðhræddu tré. Ég las bók þessa nokkrum
sinnum í gegnum, og gat mér eigi leiðst það. Hún inniheldur reglur um guðs
þekking og dyggðugan lifnað, sem Potúanarnir kunna utan að. Orsökin, hvar fyrir
þessi undirheima kennslumeistari heldur að offranir og aðrir þvílikir siðir ættu
að aftakast, er svoleiðis af honum sjálfum í ljós leidd: Hinar sönnu dyggðir,
segir hann, eru þær, sem spilltum hjörtum fellur bágt og óþægilega að fremja; en
að offra, syngja sálma, að heiðra moldir dauðra manna, ganga í prósessjón með
helgra manna bílæti, er meir heilagur tímaspillir en heilagir gjörningar. Og
þótt slíkt mætti kallast gjörningar, þá eru þeir þó þess slags, sem jafnvel
óguðlegir menn gjöra með lostugum vilja, sökum þess að þeir hverki eru torveldir
né bágbornir. En svo sem til þess, nefnilega, að hjálpa fátækum með sínu góssi,
að þvinga hatur og hefndargirni, að mótstanda karlmannlega vellystingunum, og
önnur slík barátta og einvígi móti þeim vondu tilhneigingum, útheimtist bæði
kostnaður og erfiði; svo er það og líka hið rétta kenniteikn á sannri
guðhræðslu, og auðsýning hlýðninnar. Stríðsmaðurinn þekkist á klæðabúnaðinum frá
borgarbóndanum, hans stríðskjóli, harðneskju og glitrandi vopnum. En sérhver
manndómsmikill stríðsmaður þekkist af sinni hugprýði, hörku að þola vos og
volkan og að selja sitt líf og limu fyrir föðurlandins velferð. Með þessum og
þvílíkum ástæðum grundvallar og auðsýnir Limali sína framsögn, lærdóm, eður
atriðisorð. Og sökum þess að Potúanarnir gaumgæfa með athygli hans kenningar, þá
útrétta þeir rómversku sendiboðar, og hafa afrekað, næsta lítið með sínum
lærdómi og kenningum, er tjá svo mikið fyrir mönnum og tilráða að taka vara á
skikki ýmislegu eður seremoníum og heita þeim himnaríki, sem heiðra dauðra manna
bein og ösku, eður sem alleina feita sig á föstutímanum með því matarsælgæti,
sem fást kann á mörkinni, úr urtagörðum, frá vínfjöllum, eður úr fljótunum og
sjávarhafinu. Þessir eru þeir flestu póstar af hinni potúanísku guðfræði, sem
sumum sýnist ei vera annað en eintóma náttúrleg guðsdýrkan og trúarbrögð, sem
mér og sjálfum sýndist í öndverðu. En víst er, að Potúanarnir standa fast upp á,
að sér sé allt þetta opinbert af guði, og hefði þeim verið fengin ein bók fyrir
nokkrum hundrað árum, sem innihéldi bæði hvað þeir ætti að trúa og gjöra. Þeirra
forfeður hefðu í gamla daga látið sér að vísu alleina duga þá náttúrlegu
religion, en þeim hefði verið af guði gefin skrifuð lög, af því reynslan hefði
kennt, að náttúrunnar ljós væri ei sjálfbjarga og fullnóg; af því að sökum
hirðuleysis og gáleysis hinna flestu hefðu þau náttúrlegu lög komist um síðir
allshendis í gleymsku, en aðrir aftur á móti hefðu viljað fílósófera: látist
tala með spekirökum allt of smásmuglega, ef ekkert hefði fyrir hendinni verið,
það sem hefði dempað þeirra sjálfræðis frjálsleika að uppþenkja eitt og annað,
og haldið þeim í taumi; annars hefði allt orðið fordjarfað. Og er af þessu
ljóst, hversu mjög þeir villast, sem neita þverlega nauðsyn á opinberaninni. Ég
meðkenni rétt gjarnan, að þó ei sé strax vert að samþykkja sumar
guðfræðnisgreinir Potúanna, þá sýnast þær mér samt þó ei allar ónýtar og
burtkastandi; en sumar eru þær, sem ég get með engu móti samþykkur orðið. Það
leist mér ei einasta loflegt, heldur og undrunarvert, að í stríðstíðum, þá þeir
hafa unnið sigur á sínum óvinum, að þeir eru í nokkra daga öldungis sorgfullir
og kyrrir, eins og þeir skammist sín fyrir þann blóðuga sigur, í staðinn þeirrar
gleði, sem vér auglýsum yfir því, og kyrjum upp þetta: Ó! drottinn guð! vér
lofum þig. Þess vegna finnur maður og sjaldan í þeirra árabókum eður almanökum
nokkuð teiknað um þeirra stríð, heldur innihalda þær búskaparefni, skipanir,
setninga, stiftanir, og þvílíkt annað. Kapítuli sjöundi. Um stjórnunarlag þeirra
Potúana. Furstadæmið Potú gengur að erfðum, og hefur sá erfðaréttur gengið um
beinan ættlegg í full þúsund ár, og er hans en nú óraskanlega gætt, inn til
þessa tíma. Það finnst að sönnu í tímabókum, að Potúanarnir hafa einu sinni
vikið frá erfðaréttinum, sökum þess að óbrjáluð skynsemi sýnist að útkrefja, að
furstar og foringjar eigi að vera ypparlegri sínum þegnum að viti og öðrum
sinnisins gáfum. Fyrir því héldu sumir nauðsynlegt, að menn skyldu meir álíta
dyggð og mannkostu, en ættgöfugleika, og útvelja þann eina til fursta, sem í
þessu bæri af öllum öðrum. Þeir viku því frá hinum forna erfðarétti, og útvöldu
allir samhuga einn heimsspeking til fursta yfir sig, þann er hét Rabaku. Þessi
stjórnaði í fyrstunni svo víslega, spaklega og hógværðarlega, að hans stjórnan
gat verið öllum stjórnurum gott form og fyrirmyndan. En þessi lofsverða stjórnan
varaði stuttan tíma, svo Potúanarnir fengu glöggt að sanna, að það er ósatt, sem
almennilega er mælt, að það ríki sé lukkulegt að reikna, sem spekingur stjórnar.
En af því að dyggðir hins nýja fursta, og stjórnunarkunnátta, gat eigi afrekað
né viðhaldið þeirri hátign og undirgefnis hollustu, sem eru viðlíkt sem styrkur
og múr sérhverrar þjóðar og landslýðs, sökum þess að hann var af lítilli ætt; þá
varð þeim, sem annað hvert voru áður hans jafningjar eður kannski ypparlegri,
varla til þess núið, að þeir veitti honum skylduga hlýðni, sem einum fursta og
foringja tilhlýðir. Þar fyrir skeði það, að svo oft, sem þeim var skipað
eitthvað það sem erfitt var og mikið áreið, að þeir mögluðu um það, og gjörðu
engan mismun á furstanum, sem hann var nú orðinn, eður sem hann áður var fyrri
en hann upphófst. Fyrir því varð hann að bænþiggja af þeim alla hluti, eins og
með biðlunarlátum; en þó afrekaði hann lítið með góðyrðum, því þeir öktuðu
ekkert hans boð og skipanir, heldur veltu vöngum, og kinkuðu kolli við öllu sem
hann skipaði. Þá nú spekingur þessi Rabaku sá, að hann hlaut að taka til annarra
meðala, ef hann skyldi halda sínum þegnum í hlýðni, þá féll hann frá linleik og
lempni til freku og harðlyndis. En ei tókst það að heldur; því þeir gneistar,
sem hingað til láu fólgnir undir öskunni, spruttu nú út, og urðu að augljósu
báli; svo undirsátarnir tóku berlega að setja sig upp á móti sínum fursta; og
varð svo harmur og neyð orsök til eftirkomandi uppreistar og rebellionis. En þá
hann um síðir sá, að alþýðu tilstand gat ei staðist, ef því væri ei stjórnað af
þeim yfirmanni, sem væri ættborinn af hágöfugu kyni, og hans ættar ypparlegleiki
innprentaði ei fólkinu neina höfðingjahræðslu; þá lagði hann fríviljuglega
stjórnina af sér upp á prinsinn, þann sem hún með réttu heyrði til sökum
ættaryfirburðanna. Með þessu móti var aftur á ný stiftaður friður við það gamla
furstalega ættfólk, svo það stormviðri féll undir eins í logn, sem nógu lengi
hafði sundurdreift almúganum og alþýðu tilstandinu. Og síðan þann tíma er
forbannað, undir lífsstraff, að umbreyta nokkru framvegis í ríkisins erfðarétti.
Þannin gengur þetta furstadæmi að erfðum, og er líklegt, að það blífi alla ævi
við hinn gamla efðakynþátt, með því móti, að þeir muni aldrei, án stærstu
nauðsynja, víkja frá þeim frumgetna af prinsunum. Þeir potúanísku annálar, eður
tímabækur, geta eins hvers spekings, sem upphugsað hafði eitt annað ráð, til að
kollkasta þeirra konungalögum. Hann réði til, nefnilega, að menn skyldu, að
sönnu, ei víkja frá því konunglega húsi, en menn skyldu ganga í valið um
prinsana eftir þann andaða fursta, og setja ríkisstjórnina upp á þann eina, sem
bæri af hinum að dyggðum, og undirsátunum þætti best tilfallinn að bera þessa
þungu byrði. Þá spekingur þessi hafði í ljósi látið meining sína, lagði hann sig
sjálfan undir þá venjulegu rannsókn, og lét leggja sér band um hálsinn, á meðan
var verið að ráðslaga um þetta. En þá búið var að halda ráðstefnuna og safna
saman meiningunum, þá var forkastað þessu forslagi, svo sem það væri ógrundað,
dárlegt, og landslýðnum skaðlegt; því þeir meintu, að þetta mundi vekja mikinn
óróa og óeining meðal þeirra konunglegu prinsa; þar fyrir færi langt um skár að
blífa við þá gömlu viðteknu venju, er léti altíð þann frumgetna prins vera
fyrstan til stjórnarinnar, jafnvel þótt hann jafnaðist ei við hina að yfirburðum
í sinnisins gáfum. Þannin burtköstuðu allir í einu hljóði spekings þessa
meiningu, og kyrktu hann í bandi; því í furstadómi þessum er engum refst á
lífinu, nema prójektmökurum einum; því Potúanarnir meina, að öll umbreyting á
helstu glæpum, þó hún sýnist aldrei svo vel grunduð, gefi þó orsök til allra
handa óróa og ruglunar, og léti alþýðunnar velstand reykandi verða; því ef hún
væri illa uppspunnin og of fljótt yfirveguð, mundi hún loksins kollsteypast og
öldungis til grunna ganga. Þótt stjórnaninni furstans í Potú séu engar
lagaskorður settar, þá er hún samt brúkuð meir föðurlega, en með einvaldsdæmi:
Því svo sem þeir þjóna réttvísinni meir með skynsemi en með lögum, svo menga
þeir altíð saman herravaldi og frjálsleika, sem eru þó tveir þeir hlutir, sem
sjaldan finnast að eigi sess saman. Meðal laganna í furstadæmi þessu er eitt
fyrst og fremst hið hollasta, að furstarnir kostgæfa, svo mikið sem mögulega
verður, að undirsátarnir séu jafnir; og fyrir því finnst hér ei, að nafnbætur
eður tignarsæti séu aðgreind í vissar classes eður raðir; heldur hljóta þeir
undirgefnu að hlýða þeim yfirsettu, og unglingarnir hinum gömlu. Af
aldafarsbókunum má að sönnu sjá, að tignarsætin hafa verið í vissum skammti, og
þau hafa veit tilskipuð í almennings lögum; en af þeim má og undir eins sjá, að
það hefur orsakað margfaldan óróa; því þeim gömlu körlum sýndist of hart og
ósæmilegt, að þeir skyldu víkja fyrir þeim yngri, eður eftirláta þeim forsætin,
og var þeim gömlu óþolanlegt, að þeirra börn skyldu vera tekin fram yfir þá; og
fyrir því forðaðist það eina tré, að vera í nálægt hjá hinu öðru; og um síðir
hætti allri umgengni þeirra á miðli, öldungis til hópa. Þó var ei öfugleiki
þessi og ókostur alleina; því af þessum grundvelli hlaust það um síðir smám
saman, að þær bestu, ásélegustu og verðugustu eikur, sem náttúran hafði prýtt
með þeim ypparlegustu sinnisins gáfum og flestu greinum, voru settar allra
neðstar í gestaboðum og samkvæmum; því engri eik, sem hafði sitt innvortis
ágæti, eður gædd var með dyggð og dugnaði, varð komið til að sækja eftir
tignartitlum eður röð fyrir öðrum; en einskis verðar eikur, sem höfðu engar
sérdeilis gáfur, nauðuðu svo lengi við furstann, inn til þess þær pláguðu út af
honum tignartitil, til að hylja með honum nokkurn veginn sín náttúrleg lýti. Af
því kom það, að tignartitlarnir urðu merki og kenniteikn á þeim lökustu og
lítilvægustu trjám. Vegna þess sýndist hinum framandi það kátlegt og hlægilegt,
þá þeir voru boðnir í almenn samkvæmi og gestaboð, að þeir sáu þyrnir og þyrstla
sitja fyrir ofan, en þvert á móti pálma og sedrusviði og álitleg eikitré, sem
báru tíu eður tólf greinir, skipast í hin neðstu sæti: því á meðan þessi
mismunur varaði, var fáa þyrstla að finna, sem ei höfðu haft nokkurn
virðingartitil. Konurnar voru titlaðar fyrir gestaboðaráðskonur, stjórnarfrúr,
og hofráðskonur; og uppvakti þessi titlagangur þó langt meiri misklíð hjá
kvenkyninu, heldur en hjá karlmönnunum. Það meira er, sú hégómlega virðingagirnd
gekk svo vítt fyrir sumum trjám, að þó þau hefðu af náttúrunni tvo eður þrjá
kvistu, kepptust þau samt eftir þess háttar virðingartitlum, sem tilheyrðu
einasta þeim trjám, sem höfðu tíu eður tólf kvistu; og vildu þyrnar og þyrstlar
að vísu kallast Pálmar; en það var allt eins hlægilegt, sem illa og afskræmilega
vaxinn maður vildi vera kallaður velborinn, eður nokkur af kvikinda ætt vera
kallaður eðalborinn eður ættgöfugur. Þá þetta meinsama ólag var stígið sem hæst,
og það heila land var viðlíka sem komið aftur í sína fyrstu ómynd og
samanruglaða kekki, varð til borgari nokkur í Keba að ráða til slíkrar
lagaskipanar, sem aftæki aftur þenna vonda ósið. Sökum þess var hann leiddur á
það almenna torg, og lagt band um hálsinn, eftir gömlum sið; en þá menn höfðu
haldið ráðstefnu um það, og samantekið uppkvæðinn vota, var hans ráðlegging
samþykkt og úrskurðuð fólkinu nytsamleg, án þess að nokkur mælti því nokkuð á
móti. Þá það var skeð, var hann prýddur með blómstrakransi, og færður gegnum
staðinn í triumpho, eður með fagnaðar prýði; fylgdi honum allur lýður, og lagði
honum ypparlegar lofræður til. Já! þá menn sönnuðu eftir hendinni, hversu
nytsamlegt og ágætt það var, að siður þessi var niðurlagður, var hann nefndur
til kadoki, eður stóra kanselera. Síðan þann tíma eru það lög, að nokkurs konar
jöfnuður sé haldinn milli borgaranna hið gaumgæfilegasta. Hér að auki er, með
aftekt þessa vana, ei alleinasta öll öfund útibyrgð, heldur kepptist eftir það
sá eini að yfirganga þann annan að dyggðum og góðri verðskuldan. Af undirheima
historíum má sjá, að eftir þann tíma hefur ei gefið sig fram nema einn einasti
prójektmakari, sem hefur tekið sér fyrir, en þó heimugliga, að endurnýja tvisvar
þenna aftekna gamla vana um niðurskipan tignarsætanna í vissar raðir. Þá hann
kom upp á það í fyrra sinni, var honum tekið blóð; og þá hann í síðara sinni var
klagaður, að hann léti ei af sínu uppátæki, var hann loksins sendur í útlegð til
firmamentisins. Þar fyrir er nú ei fremur að finna nokkra röð á virðingarsætum
né titlum í því heila furstadæmi, heldur upphefur hið hæsta yfirvald sum
handverk yfir hin önnur, og þar af kemur það, að þau tré, sem hafa mæta sýslan á
hendi, fá með engu móti rétt til að hafa meiri metorð í samkvæmum og gestaboðum.
Þenna mismun má sjá af þeim furstalegu edictis og skipunum, sem almennilega eru
vön að endast með þessum orðum: Vér bjóðum vorum akurmönnum, smiðum, kaupmönnum,
handverksmönnum, spekingum, kúnstasmiðum, hoffólki, og svo framvegis. Ég hefi
fundið, að í því furstalega arkívi gamalla skjala hirslu herbergi liggur geymd
ein tignarembætta niðurraðan, sem hefur þetta innihald: Embætta röð: 1. Þeir
einir hafa rang virðingar sess og gang fyrir öðrum öllum, er komið hafa
almúganum til hjálpar með sínum fjármunum, þá stór neyð hefur aðþrengt. Því næst
kemur: 2. Þeir einu hofþénarar, sem þjóna launalaust sínu embætti. 3. Bændur og
akurkarlar, sem hafa átta greinir eður sviga. eður fleiri. 4. Akurfólk, sem
hefur sjö greinir, og en þá færri. 5. Smiðir, og þeir sem stifta handvinnulag.
6. Handverksmenn, sem hafa á hendi nauðsynlegustu og nytsamlegustu sýslanir. 7.
Philosophi heimsspekingar, og þeir sem eru í fullu embætti doctores
lærimeistarar af hverutveggja kyni. 8. Kúnstamenn í smíðum. 9. Kaupmenn. 10.
Hoffólk, sem árlega hafa fimm hundruð rupata. 11. Það hoffólk, hverra árleg laun
hlaupa sig til þúsund rupata. Mér sýndist þessi rangorða eður embætta niðurraðan
yfrið hlægileg, og veit ég fyrir víst, að engum manni mundi hún líka hjá oss. Ég
skildi vel, hvað innbyggjarar þessa furstadæmis vildu sér með þessa öfugu
embættaröð, á hverju þeir byggðu hana, og af hverjum röksemdum hún væri
sprottin. Meðkenni ég, að mér hefur hingað til dags sýnst hún yfrið önugleg, og
get ég eigi skilið hana fyllilega. Meðal annarra hluta, sem mest voru
merkilegir, forþénar þetta, sem nú eftirfylgir, að vera uppteiknað: Þess meiri
velgjörðir, sem einhverjum eru veittar af almúganum, þess lítillátari auðsýnir
hann sig. Fyrir því sá ég, að þá einn af þeim allra ríkustu borgurum í Potú, að
nafni Bospolak, mætti borgurunum í Potú á strætinu, þá auðsýndi hann slíkt
lítilæti, að hann lét allar sínar greinir niðursíga, og auðsýndi sitt þakklæti
sérhverri minnstu eik. Ég forvitnaðist um orsök til þessa lítilætis, var mér
svarað, að það kæmi til af því, að hann hefði notið þeirra mestu velgjörninga af
repúblíkunni eður almúganum, og því ætti hann þeim mest að þakka, og væri þeirra
stærsti skuldunautur. Þó skyldast enginn til þessarar hæversku eftir lögunum;
því svo sem Potúanarnir hugleiða alla hluti sem gaumgæfilegast, þá æfa þeir
slíkar dyggðir að sínum frívilja, og meina, að þeirra þakkláta sinni sé skylt að
veita slíka lotning án nauðungar. Og í þessum hlut hegða þeir sér langt öðru
vísi en hjá oss viðgengst almennilega, að þeir er sitja í stærstu virðingum, og
njóta af þeim mestu gagnsmuna, vilja varla líta hina fátæku og lítilmótlegu yfir
axlirnar. En þeir borgarar, sem hafa mest gott gjört af sér, og allir hafa í
heiðri án mismunar, eru þeir sem eru frændmargir. Þessir eru undirheima
höfðingjar, og þeirra minning varir í blessan ævinlega hjá eftirkomendunum: Þeir
eru og þeir einustu, sem veittur er sá titill, að kallast mikill. Þar sem þvert
á móti eru þeir einir hjá oss kallaðir miklir, sem með ofsa einum áreita allt
mannlegt kyn. Af þessu er hægt að vita, hvað þessir undirheimabúar halda um
Alexandrum hinn mikla, eður um Julium keisara, sem báðir dóu erfingjalausir, en
hér á móti niðurhjuggu nokkrar milljónur manna. Ég minnist hér um leið
grafskriftar einnar yfir bónda nokkurn, sem þeir í Keba gjörðu yfir hann, og svo
hljóðar: Hér liggur hinn mikli Jochtan, þrjátíu barna faðir, og hetja á sinni
tíð. Þó er hér þess að gæta, að ei orkar getnaður margra barna alleina, að
nokkur fái þann tignartitil, að heita mikill, heldur heyrir þar til, að börnin
séu uppalinn ærlega og heiðarlega. Þá einhver lagasetningur á að útgefast,
gengur það mjög seinlega til: Því lög eru hér gjörð næst um því viðlíka, sem hjá
hinum gömlu Rómverjum. Því nýir setningar eru í öllum borgum uppfestir á
ráðhúsinn, og er það í sérhvers borgar frívaldi, að rannsaka þann sama, og senda
sitt álit yfir hann til samkvæmis vitringanna, sem þess vegna eru haldin í
borginni Potú. Í þessu samkvæmi er allt gjörsamlega yfirvegað, sem að gagni er
framsett eður aðfundið slíkum lagasetningi, annað hvert til að staðfesta hann
eður ónýta, samþykkja eður forbetra, vana eður auka; og þá lögvitringarnir eru
búnir að laga það rétt til og hreinskrifa, er það loksins sent furstanum til
staðfestingar og undirskriftar, áður en það er auglýst fyrir alþýðu. Þetta langa
volk mun sýnast sumum hlægilegt. En það er víst, að verkun þessarar varhygðar er
sífelldlega varanleg, sem slík lög hafa, sem svoleiðis eru útgefin. Það meira
er, mér hefur verið sagt, að í fimm hundruð ár hafi ei veit hið minnsta umbreytt
í lögunum nokkurs staðar í þessu furstadæmi. Á furstans garði er látin vera ein
uppteiknan á þeim frábærustu eikum, og fylgir henni tvöfalt testimonium eður
vitnisburðar skírteini fyrir sérhverja slíka eik: Það eina er það sem Karatti
hafa útgefið um hennar lærdóm og sinnisgáfur; annað það sem hún hefur öðlast af
sínu landsfólki, nábúum og tilsjónarmönnum um sinn heiðarlegan lifnað og
framferði. Fyrir því vantar aldrei tilvaldar eikur að setja í þau auðu
embættapláss til almúgans stjórnar. En það er sér í lagi athuga vert, að engum
manni er lofað að búa í nokkurri borg eður þorpi, ef hann getur ei framvísað
vitnisburð um góða hegðan sína, frá þeim stað, sem hann hefur áður þangað til í
lifað, oc setur borgun, að hann ætli einnin að lifa hér framvegis ærlega og
dándimannlega. Enginn má, undir lífsstraff, voga að gjöra útleggingar yfir það
lögmál, sem einu sinni er opinberlega búið að staðfesta, svo sjálfræðinu eru
meiri skorður settar í veraldlegum efnum, en í þeim andlegu. Til þessa tjá þeir
þá orsök vera: Ef nokkur villist í trúargreinum sínum, þá ratar hann í hættu
alleina fyrir sína persónu; en sá er leiðir í efa opinber lög, og klínir á þau
öðrum skilningi með sínum útþýðingum, hann villir allan almúga. Ég hefi eitt og
annað fyrri ávikið um hofsins háttalag, og þess heima stands lögun. Einnin hefi
ég minnst á, að Kadoki, eður stóri kanselerinn, væri ypparstur af öllu
hoffólkinu. Næst eftir hann kemur Smirian eður sá stóri gjaldkeri. Í minni tíð
stóð fyrir því embætti sjögreinuð ekkja, hún hét Rabagna, sem var upphafin til
slíks ypparlegs embættis, sökum síns frómleika og annarra frábærra sinnisgáfna.
Hún hafði staðið fyrir þessu embætti nokkur ár, áður en hennar maður andaðist.
Sá hafði að sönnu verið velkænn í þeim hlutum, sem útheimtast af einum
gjaldkera; en þó farið svo að ráðum og vellíkan konu sinnar, að hann mátti
heldur kallast ráðsmaður hennar en eiginmaður. Þá hans frú lá í barnssæng eður
var annars kvilluð, svo hún gat eigi fengist við almenn erindi, þá skráði hann
bréf og let út ganga skipanir í sínu sjálfs nafni; en það var þó eigi tekið
fyrir gilt og gagnlegt, ef hans kona hafði ei áður undirskrifað það og innsiglað
með eigin hendi. Rabagna þessi átti tvo bræður: sá eini þeirra var kjallara eður
drykkjar umsjónarmaður, en annar kjötmangari, og vogaði hvorugur þeirra, sökum
þeirra sljóu vitsmuna, að sækja eftir hærra standi, jafnvel þó þeirra systir
væri svo ypparleg. Svo grannt er hér réttvísin aðgætt í embætta veitingum. Sjálf
Rabagna annaðist barn sitt, sem hún fæddi til veraldarinnar stuttu eftir
burtkallan bónda síns, jafnvel þótt hún hefði svo vigtugum erindum að gegna. Þá
ég talaði um, að ég héldi alltof þungt, að slík ein ypparleg matróna skyldi
sjálf láta sitt barn sjúga sig, já, og það væri öldungis ósæmilegt; þá var mér
svarað af þessum undirheimabúum: " Meinar þú að náttúran hafi gefið brjóstin á
konunum, svo sem til eins prýðilegs posa, eður blómlegrar buddu, eður líkamans
prýði; en ei miklu framar til að fóstra sín börn þar með. Mikið gjörir frábær
skynsemi móðurinnar og náttúrlegt ásigkomulag mjólkurinnar að verkum, til að
innræta góðar dyggðir hjá barninu. Þeir sem trúa öðrum til að láta sjúga og
uppfóstra börn sín, slíta í sundur elskunnar band og hugskotanna sameining".
Sökum þessa fóstra allar æruríkar frúr í þessu heila furstadæmi sín börn á sinni
eigin brjóstamjólk. Erfðaprinsinn var sextán ára gamalt ungmenni; og sýndist
hann mundi verða frábrigða vitugur og úrtöku dyggðugur. Hann hafði sex greinir,
sem er nokkuð óvenjulegt á svo ungum aldrei: því enginn maður fæðist hér með
fleiri en fimm eður sex greinum; hinar vaxa með aldrinum. Hans hofmeistari var
sú vísasta eik í heila furstadæminu, og kenndi þessum ypparlega skólasvein
sögur, hræringanna kúnst mathematicam og dyggðamenntina. Ég hefi séð þá
ypparlegu móralísku sem höndlar um dyggðir og ódyggðir bók, sem hann gjört hefur
til að brúka fyrir þenna prins, sem inniheldur stutt ágrip um dyggðalærdóminn og
stjórnunarspekina. Hennar titill er þessi: Mahalda Libab Helil, sem á þeirra
tungu þýðir svo mikið sem: stýrimaður alþýðustjórnarinnar. Hún inniheldur
sérdeilis vel grundvallaðar og heilnæmar kenningar og boðorð. Ég minnist þar af
þessar, sem nú eftirfylgir. 1. Maður skal ei vera fljótt auðtrúa, hverki þá
lastað er né lofað; heldur á maður að láta sinn úrskurð bíða þangað til, að
maður er fyrst búinn að gegnumskoða og rannsaka hlutinn rétt innvirðulega. 2. Þá
nokkur er klagaður fyrir einhvern glæp, og hann verður honum yfirbevísaður, þá
ber manni að gæta, hvert sá sem fyrir sök er hafður, hafi áður nokkuð gott
innstiftað; og bera svo saman hans góðu og vondu verk, og dæma yfir þeim; og svo
að lyktum laga sig eftir því, þá hann leggur á úrskurðinn. 3. Þeim ráðgjöfum,
sem bágir eru og mótmælasamir, má einn yfirboðari helst trúa, því þeir eru hinir
valinkunnustu undirsátar; því enginn segir sannleikann með meiri hættu en þeir,
sem föðurlandsins velferð er kærari en sín eigin. 4. Taki maður engan til
ráðsherra, nema þann er á mikið fastagóss; því þeirra gagn er mjög svo
samanbundið með almúgans velferð. Þvert á móti álíta hinir, sem í nokkru
furstadæmi eiga ekkert fastagóss, landið eigi sem sitt föðurland, heldur viðlíka
sem áfangastað eður gestahús, hvar þeir séu alleina til herbergis. 5. Maður kann
vel að nýta sér um nokkurn tíma þénustu af vondum manni, ef hann er hæfur til
vissra erinda; en ei er ráðlegt að virða hann sérdeilis góðsemdar: Því ef illur
og forhataður maður er tekinn í tölu furstans vina, þá koma fram fleiri aðrir
vondir menn, og þrengja sér inn í almenn embætti. 6. Hver einn fursti má helst
gruna þá, sem oft koma til hófa, og ráfa sífellt kringum hann: Því þeir sem koma
oft ókallaðir á konungs garð, þeir hafa annað hvert drýgt einhvert ódæði, eður
hafa það en í sinni. 7. Hann má ei í hinu minnsta upphefja þá, sem sækja ákaft
eftir virðingum. Því, eftir sem enginn biður um náð, sem ei er fátækur, eður
hungur aðþrengir; svo er enginn ákafari eftir virðingarsætum, en þeir sem vita,
að þeir geta ei áunnið sér nokkurt hrós, hverki með dyggðum eður annarri
verðskuldan. 8. Nú kemur ein forkunnar nytsöm regla, er ég get með engu móti
samþykkt, vegna þess forhataða eftirdæmis, sem hún var upplýst með. Orðinn þar
um eru þessi að mestu leyti: Engan borgara þarf að halda öldungis og að öllu
leyti ónýtan; því enginn er svo gjörsamlega viti firrtur, að hann verði ei til
einhvers hlutar brúkaður, ef maður útvelur hann réttilega; og það meira er, að
hann ei hafi yfirburði framar öðrum í einum eður öðrum hlut. Til dæmis: Sá eini
hefur sterkan úrskurðar eða dómakraft; annar fljótan skilning. Sá eini er hógvær
í geðinu; annar yfrið sterkur að líkamans kröftum: Þessi er hæfur til dómara
embættis; hinn til að vera skrifari eður sekreteri: Þessi er hugvitssamur til að
uppáfinna eður uppgötva; hinn til að framkvæma erindið örðugur. Fyrir því eru
þeir örfáir, sem til einskis eru neytir. Í því hefur skaparinn enga skuld, að
sumar skepnur eru haldnar alls hendis ónýtar, heldur mennirnir, þeir sem ei
rannsaka nóglega sérhverrar kraft, að brúka hana til þess, sem hún er hæfileg.
Þetta sýnist mér fyrir mitt leyti megi þannin upplýsast: Vér höfum á vorum dögum
séð eitt dýr komið úr hinni efri veröldu, sem er haldið öldungis ónýtt, sökum
síns ofbráða skilnings og hvatvísi; þó höfum vér allvel getað nýtt það, sökum
hraðleika sinna fóta, að hverju það yfirgengur oss alla. Þá ég las þessa grein,
þenkti ég heimugliga við sjálfan mig: Upphafið hefur ærlegur maður gjört, en
einhver skelmir álykktunina. 9. Sérhver fursti athugi, meðal annarra stjórnunar
kúnsta vandlega, að fá sínum erfðaprinsi duglegan hofmeistara, og útvelji þann
eina, sem mest er afbrugðinn að dyggðum og lærdómi. Því af undirvísan þess
tilkomanda eftirfylgjara hangir velferð almúgastjórnarinnar. Því vér höldum því
síðan óaflátanlega, sem vér numdum og erum vanir til í vorum blauta barndómi.
Fyrir því er nauðsynlegt, að lærimeistarinn elski sjálfur föðurlandið, svo hann
innræti furstanum elsku til sinna þegna; því þangað í átt á allur lærdómur að
lúta, sem hann kennir sínum tiltrúuðum lærisvein. 10. Sérhver fursti þarf
nauðsynlega að rannsaka sinnislag sinna þegna hið gaumgæfilegasta, og láta sem
sér líki það; og þá hann vill afkoma löstum sinna undirsáta, að dempa þá fremur
með góðum dyggða dæmum, en með laganna freku: Því vond dæmi tæla oss
auðveldlega, þá vér sjáum þau á ypparlegu fólki. 11. Engum sé liðið að ganga
fram í iðjuleysi, því letingjar eru föðurlandinu til þyngsla: Já! með iðni og
sífelldu erfiði verða almúgans kraftar styrktir og staðfestir; en hér á móti
vondar ráðagjörðir og sviksamleg fyrirtæki tvístruð og að útideyfu gjörð. Sökum
þess er betra fyrir hvern einn landslýð, að fólkið fáist heldur við óþarfa
hluti, og forlysti sig heldur með fánalegri ofneyslu og leikaraskap, en að ganga
fram í iðjuleysi, af hverju allt illt framkemur. Á austanverðu Íslandi liggur
hérað eitt mikið og fagurt, er .....hérað heitir; þar gjörðist saga sú, er hér
skal rituð. Hérað þetta er allfjölbyggt, en var þó betur bæjum skipað á dögum
Síðu-Halls, og sést nú víða aðeins fyrir tóftum, þar sem sögurnar segja, að
verið hafi vel hýst höfðingjasetur. Sjón er sögu ríkari, en eigi vitum vér, hvað
veldur. Þeir, sem rita og ritað hafa um landsins gagn og nauðsynjar, verða ekki
á eitt sáttir um það efni; ætla nokkrir, að hin fögru býli hafi lagst í eyði
sakir ódugnaðar landsmanna, og hafa það til síns máls, að eins sé landið nú"
fagurt og frítt" sem á fyrri öldum, þegar Norðmenn tóku sér þar bólfestu, og enn
sé þar víða byggilegt, sem ekki er byggt. Þá eru aðrir, sem kenna hafísnum og
timbureklunni um, að landið sé strjálbyggðara nú en á tíundu og elleftu öld;
segja þeir, að um þær mundir hafi enginn hafís komið, en landið verið skógi
vaxið frá fjalli til fjöru og nægur húsaviður hvervetna. Það má vel vera, að
hvorirtveggja hafi að nokkru leyti satt að mæla; en ekki á mál það að dæma hér á
þingi, fyrir því að annað er efni bæklings þessa. Upp af héraði því, er vér um
gátum, gengur dalur einn mikill og breiður, sem ....dalur heitir. Fram af dal
þessum liggja aftur tveir minni dalir, er vér köllum Fögrudali. Fagridalur hinn
eystri er allur vaxinn víði og vafinn í grasi; landskostir eru þar góðir, en
vetrarríki í meira lagi. Dalurinn er þráðbeinn; fjöllin að honum ekki há;
hlíðarnar iðgrænar á sumrin og nær því klettalausar; hér og hvar kvíslast
smálækir og gil ofan um hjallana. Eftir miðjum dalnum fellur á mikil, það er
jökulvatn lygnt og þó ekki afarbreitt. sá, sem stendur um morgunstund við
dalbotninn í björtu sumarveðri við upprás sólar, þegar skuggamyndirnar eru að
þokast undan sólarbirtunni, og lítur yfir dalinn endilangan, mun ekki geta
bundist þeirra orða: Fagur ertu, dalur fósturjarðar minnar, hér vil ég beinin
bera. Sex bæir eru í Fagradal eystri, og heita fremstu bæirnir Indriðahóll og
Sigríðartunga og standa því nær hvor á móti öðrum, sinn hvorum megin árinnar.
Litlar samgöngur voru millum bæja þessara; sinn átti hvora kirkjusókn, og sinn
var í hvorum hrepp. Áin er óvíða reið þar í dalnum, og fá vöð eru þar á henni; á
veturna leggur hana í mestu aftökum, en ekki fjölgaði milliferðum fyrir það, með
því bændurnir voru heldur engir vinir; hvor bjó að sínu og hafði mest mök við
sína sveitunga. Enginn nábúakrytur var þó með þeim bændunum; áin skar svo skýrt
og greinilega úr landamerkjum hvorratveggja jarðanna, að aldrei gátu risið
deilur út úr átroðningi eða slægjubletti, sem vant er að vera hneykslunarhella
nágranna á Íslandi; en forlögin höfðu hagað því svo til, að bóndinn á
Indriðahóli hafði hreppstjórn á hendi í sinni sveit, og í Sigríðartungu bjó og
hreppstjóri. Nú þótt menn séu vænir, sem hlut eiga að málum, má það margt verða
í sveitarsökum, er sitt líst hverjum; hefur það og lengi mælt verið, að
fátækrastjórnin sundri hreppstjórunum, en samtengi þá ekki, og svo fór hér
einnig. Í langan aldur höfðu hreppstjórar þessir gengið í friði og spekt hvor
hjá öðrum á leið lífsins og hreppstjórnarinnar, þangað til steinn kom í götuna,
en það var kerlingarskepna gömul og slitin; enginn maður vissi með sönnu að
segja, hvar hún var í heiminn borin, og sjálf mundi hún ekki fyrir víst, hvað
hún hafði heyrt um það. Nú fóru menn að rannsaka ritningarnar, það er að skilja
kirkjubækurnar í Sigríðartunguhrepp og Indriðahólshrepp, en þá tók málið
algjörlega að flókna; í Indriðahólssveitar kirkjubók fundu þeir nafn, og líktist
fyrsti stafurinn í því upphafsstafnum í heiti kerlingar, en að öðru leyti var
nafnið máð og ritað með sortubleki; þótti bændum í Hólshrepp ísjárvert að gjöra
kerlingu þar sveitlæga eftir svo óljósu handriti. Í Tunguhrepps kirkjubók var
hundrað ára eyða, og sögðu sveitarmenn, að eftir kirkjubókinni að dæma væri eins
líklegt, að hún ætti ekki sveit þar í hrepp. Þá skyldi sýslumaður skera úr
þrætunni, og var honum ritað af hreppstjórunum. Sýslumanni varð heldur ógreitt
um svarið, en svo búið mátti ekki standa, og tekur hreppstjórinn í Sigríðartungu
það ráð, að hann flytur kerlingu með tilstyrk sveitarmanna á Indriðahólshrepp.
Hreppstjórinn þar bregður skjótt við, safnar að sér mönnum og lætur flytja hana
um hæl yfir að Sigríðartungu. Bænum í Sigríðartungu var lokað, þegar sást til
fararinnar, og fyrirbauð hreppstjóri nokkrum manni að vera svo djarfur að ljúka
upp. Hinir skildu kerlingu eftir á hlaðinu, en ekki var bærinn opnaður, fyrr en
Hólhreppingar voru farnir burtu fyrir góðri stundu. Þetta var á miðri jólaföstu,
og var veður fremur kalt fyrir gamalmenni, og var farið að slá að kerlingu,
þegar komið var út til hennar; sagði Bjarni hreppstjóri, að best væri að velgja
dálítinn mjólksopa ofan í hana, áður en farið væri með hana aftur. - Flytjið þið
mig nú hvert, sem þið viljið, skepnurnar mínar, sagði kerling; en guð fyrirgefi
kónginum, nú situr hann og drekkur kaffi og brennivín og veit ekki, hvað hér
gjörist. - Þetta voru síðustu orð hennar hér í heimi. Ekki fór eins fyrir
hreppstjórum þessum eins og þeim Heródes og Pílatus forðum, að þeir yrðu vinir á
þeim sama degi sem kerling fór á milli þeirra; aldrei greri um heilt með þeim
eftir þenna þráflutning; þeir sáust að sönnu oft á mannfundum og ypptu höttum
hvor að öðrum, en ekki var það fyrir vináttu sakir, heldur af lotningu fyrir
embættinu; þeir rituðu stundum hvor öðrum til um hitt og þetta, sem snerti
sveitastjórnirnar, og töluðust oft við, og kallaði þá hvor annan signor í hverju
orði, en ekki kom að heldur til af góðu, heldur hinu, að hvor um sig hugsaði: Sé
hann ekki signor, þá getur og verið efi á um það, hvort ég sé signor eða ekki.
Hreppstjórakonurnar þekktust lítið, en ekki var það allsjaldan, að þær spyrðu
gesti og gangandi hvor um aðra; ekki var það af umhyggju eða velvild sprottið,
heldur af metnaði niðrí; vildi hvorug vera annarrar eftirbátur, þar eð þær hefðu
jafnar mannvirðingar. Hreppstjórar þessir voru báðir góðir efnamenn; hreppstjóri
Jón átti Indriðahólinn, en Sigríðartunga var konungsjörð; þar hafði hreppstjóri
Bjarni búið allan sinn búskap; ekki átti hann jarðir, en vel af lausafé. Jón á
Hóli átti einn son, er Indriði hét; hann var þá tíu vetra, er saga þessi
gjörðist. Indriði var snemma fríður sýnum og vaxinn vel, og afbragð þótti hann
jafnaldra sinna fyrir styrkleika sakir, enda lifði hann ekki á moðunum hjá móður
sinni; aldrei var svo hart um mjólk á Hóli, að Indriði yrði ekki að fá pott af
spenvolgri nýmjólk í hvert mál, og þetta kom mergnum í kögglana á honum; ötull
var hann og framgjarn til hvers, sem gjöra var, nema að læra spurningarnar; þó
var nú því starfi svo langt komið, að hann kunni þær allar vel nema sjötta
kapítulann, sem flestum verður örðugur. Mesta yndi og ánægja Indriða var jafnan
að vera eitthvað að tálga og því næst að sinna um fé föður síns. Hann var skyggn
vel og fóthvatur og heppnaðist betur en flestum öðrum fjárgæsla og fann oft,
þegar vantaði, þar sem aðrir voru frá gengnir leitinni. Eina á átti hann
móbotnótta að lit, hún hafði verið gefin honum í tannfé og var allra mesta
heppnisskepna; hún var tvílembd á hverju vori, og sögðu menn Indriða fésælan
verða mundu; seldi Indriði lömbin á hverju hausti fyrir peninga, er móðir hans
varðveitti fyrir hann. Nú var Botna orðin svo farin og lasburða, að hún mátti
ekki lengur fylgja fénu eður bíta gras til holda, þó hásumar væri, en ellidauð
átti hún að verða, því hafði Indriði heitið; var hún því höfð á baðstofugólfi og
gefin mjólk sem barni með pípu, en studd út í hlaðbrekkuna, þegar best og
blíðast var veður. Þau Bjarni í Sigríðartungu áttu þrjú börn; Ragnheiður hét hið
elsta, og var hún gefin bóndamanni þar í sveitinni; son áttu þau, er Ormur hét;
hann hafði Bjarni til læringar sett, og var hann með föður sínum á sumrum, en í
heimaskóla á vetrum; móðir hans unni honum mikið og vildi, að hann yrði prestur,
og varla hafði Ormur numið svo mikið í latínumáli, að hann gæti sett tvö orð
gallalaust saman, áður móðir hans fór að telja saman lambsfóður og preststíundir
á bestu brauðunum, sem hún þekkti, og jafna öllu saman til að vita, um hvert
brauðið hann Ormur sinn skyldi biðja. Yngsta barn hjónanna í Sigríðartungu hét
Sigríður; það var móðurnafn bónda, og þótti honum harla vænt um hana; en ekki
hafði hún jafnmikið ástríki af móður sinni; galt hún þess hjá móðurinni, sem hún
naut hjá föðurnum, það er nafnsins og þess, að hana svipaði í ætt til föðurömmu
sinnar; sagði Ingveldur oft við sjálfa sig, þegar hún leit framan í barnið: Er
það ekki eins og ég sjái sneypuna hana tengdamóður mína þarna lifandi? Það er nú
þessu næst að segja, að þetta sumar var það ætlunarverk Indriða á Hóli, að hann
skyldi smala á morgnana, en sitja hjá á daginn; beitarlandið frá Hóli er fram um
dalinn, en upprekstrarland bænda og afrétti fremst í dalbotninum. Kvífénu var
haldið fram um Grænuhjalla, og þar sat Indriði hjá, og varð honum aldrei vant úr
hjásetunni, en örðugar gekk honum að vakna á morgnana svo snemma sem þurfti, og
var í fyrstu ekki ugglaust, að faðir hans yrði að vekja hann á stundum nokkuð
hvatskeytlega; líður svo fram að slætti, tekur þá féð að spekjast, en Indriði að
venjast við að fara nógu snemma á fætur. Í Sigríðartungu varð það til tíðinda
einn morgun á nýbyrjuðum túnaslætti, að rekja var góð, og var Bjarni bóndi
genginn heim úr slægjunni og sér, að Ormur sonur hans sefur enn; þá voru liðin
dagmál; segir hann þá við Ingveldi konu sína: Seint stígur Ormur frændi úr
rekkju, og líst mér, að þú vekir hann til skattsins: hann gjörir ekki annað,
hvort sem er, en matast; nú er hann þegar sextán vetra og kann þó ekki að bera
ljá í gras; margur myndi mæla það, að þroski hans sé svo mikill orðinn, að hann
gæti hjakkað af einhverjum þúfnakollinum, þar sem allir aðrir eru eitthvað að
gjöra. Og jæja! honum þykir gott að lúra á morgnana, rýjunni, enda mun verða
önnur iðja og ákvörðun hans en að ganga út í túnið með karlmönnunum að orfinu.
Bíddu nú við! hann er ekki orðinn klerkur enn þá; mér sýnist þeir verði ekki
allir prestar, sem kennt er. Vissi ég það, að hann Ormur minn yrði ekki prestur,
segir Ingveldur, þá skyldi ég ekki hafa eggjað þig á að láta kenna honum, en ég
vona, að guð minn góður heyri mína bæn og láti hann verða prest og komast á
eitthvert gott brauð hérna einhvers staðar nálægt okkur, og heldurðu þá, að hann
þurfi að slíta sér út við orfið? Ekki tekur til, nema þurfi, og er honum engin
skömm eða skaði að kunna til verka; en það er ekki í fyrsta sinni, að þú mælir
allt eftir honum. Eins og þú eftir henni Siggu. Þetta er nú barn enn þá,
krakkinn, og er ekki von til, að hún geti miklu af kastað. Hún gæti þó setið
hjá, stelpan, á daginn; þetta varð ég að gjöra á hennar aldri, og hennar
Guðrúnar þarf ég við heima við bæinn. Um þetta kýttu þau hjónin nokkra stund, en
sá varð endir málanna, að Ormur fór með föður sínum út í tún, og voru honum
fengnir nokkrir þúfnakollar til að reyna sig við; en Sigríður litla varð í
fyrsta sinni að labba eftir fénu fram fjárgötur, fremur hrygg í huga, með askinn
sinn í hendinni. Hún var þá á níunda árinu og heldur lítil vexti eftir aldri.
Móðir hennar hvíslaði að henni, áður en hún fór á stað: Þú verður hýdd, kindin
þín ef þú kemur of snemma heim í kvöld eða ef þú týnir nokkru af fénu. - Guðrún
vinnukona var látin fara með henni til þess að sýna henni, hvar hún ætti að
halda fénu til haga. - Vertu ekki að skæla, telpa mín, sagði Guðrún, þú þarft
ekki að hræðast huldufólkið á dalnum, það gjörir þér ekkert mein. - Þessi
huggunarorð voru ekki til annars en að rifja upp fyrir Sigríði allar sögurnar,
sem hún hafði heyrt um Álfhól og hann Draugahvamm; það voru tvö örnefni þar á
dalnum. Að lítilli stundu voru kindurnar runnar fram eftir götunum; en er þær
voru komnar þar, sem grænu hjallarnir breiðast út, tóku þær að dreifa sér um
börðin og LÁGARnar og fóru að bíta blómgresið. Hérna áttu nú, Sigga mín, að láta
féð vera, segir Guðrún, þú átt að hafa gætur á, að það hverfi ekki upp af
brúninni, en fram eftir hlíðinni er óhætt að það fari; þú skalt ekki hnappsitja
það, því þá dettur úr því nytin; þegar forsælan er komin ofan í slakkann þarna,
þá er tími til fyrir þig að fara að hóa því saman, og gáðu að, að ekki verði
eftir í lautunum; varaðu þig á henni stóru Bíldu, hún er vön að læðast upp með
gilinu og hefur gjört mér það tvisvar sinnum, svo ég varð að elta hana upp á
fjall, skituna þá arna; sigaðu honum Lubba ekki mikið á ærnar, honum er hætt við
að hrifsa í þær, og vertu nú sæl! Æ, farðu ekki undir eins frá mér, Gunna mín,
sagði Sigríður litla hálfkjökrandi, ég dey út af úr hræðslu og leiðindum. Vertu
ekki að neinu voli, stelpan þín! sagði Guðrún og reif sig af henni og hljóp sem
fætur toguðu og var horfin á svipstundu. Brjóst Sigríðar litlu þrútnaði þá af
svo miklum ekka, að henni fannst það ætlaði að springa; tárin flutu niður um
litlu kinnarnar; henni sortnaði fyrir augum, en fæturnir gátu ekki valdið þunga
líkamans; hún hné niður, þar sem hún stóð, og grúfði sig niður að jörðinni og
grét hátt; loksins varð hún svo þreytt af að gráta, að hún sofnaði út af, og þá
dreymdi hana, að henni þótti koma til sín maður í hvítum klæðum, hann strauk um
augum á henni og mælti: Jesús Kristur huggar góðu börnin, sem gráta. Við þetta
vaknaði hún, og varð henni það fyrst, að hún þreifaði með hendinni um kinn sér
og fann, að hún var ekki vot, en nokkuð sár og býsna heit; einnig fann hún til
dálítils höfuðverkjar; brjóst hennar var léttara, og hjartað barðist ekki af
ekka, en enn þá stirndi í bláu augun litlu. Sá, sem þá hefði komið í lautina,
þar sem Sigríður sat, og litið í augu hennar, mundi hafa sagt við sjálfan sig:
Hvernig stendur á því, að sólin blessuð, sem skinið hefur hér í allan dag, hefur
ekki getað þerrað daggperlurnar af bláfjólunum tveimur, sem allra fallegastar
eru hérna í brekkunni? - Ótti SÁ og skelfing, sem verið hafði í Sigríði litlu,
áður en hún sofnaði, var nú að miklu leyti horfinn eða hafði ekki ráðrúm til að
vinna á hana, því hún var nú að hugsa um það, sem hana hafði dreymt; það er svo
stórt, að við gætum verið þar bæði og staðið upprétt; en það er illt, að þú
getur ekki komið yfir um til mín, þá skyldum við leika okkur saman, því ég sé,
að þú ert lítil eins og ég- eða leiðist þér ekki á daginn, þar sem þú átt ekkert
hús? Jú, mér leiðist ósköp, segir Sigríður, og svo er ég svo hrædd við
álfafólkið, sem kvað vera hérna á dalnum. Hér er ekkert álfafólk, held ég, sagði
Indriði, eða hefurðu séð nokkuð af því? Já, ég sá í gær svartan strák svo ljótan
skjótast þarna út úr gráa steininum, sem stendur þarna inn í hvamminum. Þar er
enginn grár steinn! Það er húsið mitt, sem stendur þarna á hólnum, kelli mín, og
það hefur líklega verið ég, sem þú sást; en nú verð ég að fara og hóa kindunum
dálítið lengra fram eftir, og svo kem ég aftur, því mér þykir gaman að tala við
þig. Þessar urðu fyrstar samræður þeirra Indriða og Sigríðar; en eftir það sáust
þau og töluðust við þar við ána á hverjum degi, og leið ekki á löngu, áður þau
yrðu mestu mátar. Á morgnana, þegar þau komu með féð í hagann, gengu þau fram á
klettasnasirnar sitt hvorum megin og heilsuðust og sögðu hvort öðru tíðindi; á
daginn, þegar veður var gott, sátu þau og ræddust við yfir ána, sögðu hvort öðru
sögur og kváðust á; hvort hafði yndi af öðru; Sigríður grét, ef Indriði kom
einhverju sinni seinna en vandi var til með féð á dalinn, en hoppaði og lék af
gleði, þegar hún sá hann koma. Viðlíka fór fyrir Indriða, að honum fannst hver
sú stundin leið og löng, sem hann varð að sjá af Sigríði. Þannig leið sumarið,
og var Sigríði orðið svo kært að sitja hjá, að hún nær því kunni hvergi við sig
annars staðar en á dalnum og hlakkaði til á hverjum morgni að fara þangað. Einn
dag um haustið sagði faðir hennar við hana, að nú ætti hún ekki lengur að sitja
hjá, því hér eftir yrði féð ekki mjólkað meir en einu sinni á dag. Þessar
fréttir þóttu Sigríði ekki góðar, en beiddi þó föður sinn að lofa sér um daginn
að skreppa fram á dalinn að sækja hitt og þetta smálegt, er hún ætti eftir í
húsinu sínu, og kveðja Indriða vin sinn, og leyfði faðir hennar henni það.
Sigríður gekk að venju ofan að ánni og fram á klettasnösina og ætlaði að bíða
Indriða þar, en sama dag var hætt að sitja hjá á Hóli, og kom Indriði ekki.
Sigríður beið lengi, en varð loks að snúa aftur við svo búið og varð nú að
skilja við dalinn nær því eins hrygg í huga eins og þá, er hún fór þangað í
fyrsta sinni til hjásetunnar. Ekki fundust þau Sigríður og Indriði þenna vetur
hinn næsta, og sumarið eftir var Sigríður ekki látin sitja hjá, og var hún þó
til þess ætluð; en það fórst fyrir með svofelldum hætti, að um vorið fékk hún
svo illt í hægra fótinn, bólgnaði hann allur upp, og gjörðist úr því fótarmein
og greri seint; lá hún í því lengi sumars. Indriði á Hóli sat og ekki hjá það
sumar; hann þótti svo ötull og laglegur til allra verka, að faðir hans þóttist
hafa meira gagn af að hafa hann heima við heyvinnu en að láta hann gæta fjárins,
og var stúlka fengin til þess, sem liðléttari þótti. Þó smalaði Indriði sem fyrr
á morgnana; leið svo af sumarið fram til rétta. Upprekstrarland bænda var, sem
áður er um getið, fram í Fagradalsbotni; þar áttu Hólhreppingar og
Tungusveitarmenn saman rétt mikla; skyldu hvorirtveggja hreppsmenn leggja til
menn í göngur. Jón hreppstjóri átti geldfé margt, og lagði hann til þrjá menn í
leitirnar; þar var Indriði sonur hans einn þeirra. Veður var gott
fjallreiðardaginn; kom þar margt manna neðan úr héraðinu; þótti það mannfundur
bestur þar um sveitir; höfðu menn með sér vistir og tjöld, því sjaldan entist
dagur til að skilja féð leitardaginn. Að liðnu nóni voru flestir leitarmenn
komnir; dreifði féð sér um dalinn, en menn tóku þá til malsekkja sinna og
settust niður og snæddu og biðu þeirra, sem ókomnir voru; líður svo fram að
miðjum aftni, og vantar þá engan nema Indriða hreppstjórason, og héldu menn hann
hafa villst og voru farnir að tala um að leita hans; en í því heyra menn
hundaglamm fyrir ofan nyrðri brúnina, og skömmu síðar bólar á fjárhóp; er þar
kominn Indriði með margt fé; hann hafði átt að leita dal nokkurn, sem gengur upp
úr Fagradalsdrögum, en ekki fundið þar fjár; þótti honum nú óvirðing að hverfa
aftur við svo búið og koma kindalaus til réttanna; gekk hann þá upp úr dalnum
vestanverðum og vestur um fjöll, uns hann kom að vatni einu miklu; þar fann hann
margt fé og hélt síðan heim með það; en upp hafði hann gengið bæði sokka og skó.
Nú var orðið svo áliðið daginn, að ekki þótti taka því að reka inn, og biðu menn
morguns í tjöldunum. Um morguninn var veður bjart, og risu menn árla og tóku að
rétta; kom þá enn fjöldi manns úr héraðinu. Þar kom Sigríður úr Tungu og móðir
hennar og horfði á, á meðan verið var að draga, en var þess á millum með öðrum
smámeyjum að leikjum. Indriði gekk til og frá eins og aðrir sveinar, og varð
honum einhvern tíma reikað þar að, sem þær léku, meyjarnar; verður honum þá
brátt litið á Sigríði og þekkir hana; Sigríður kom um sama bil auga á Indriða,
og fór henni eins og honum, að hún kennir hann; hlaupa þau nú bæði jafnsnemma
hvort að öðru og mætast á miðri leið og kyssast, en Indriði varð fyrri til máls
og segir: Ég þekki þig, telpa mín, þú ert frá Tungu og heitir Sigga, mér þykir
ósköp vænt um þig. Mér þykir eins ósköp vænt um þig, Indriði litli; ég þekki þig
síðan í fyrra, Þetta stutta viðtal þeirra var með svo mikilli alúð og einlægni,
sem börnum einum er veitt, að auðséð var, að sálir þeirra voru enn hreinar og
saklausar, og langt væri sá maður kominn á vegi spillingarinnar, er séð hefði
þessi börn og ekki hefði sagt í hugskoti sínu: Ó, að ég væri aftur orðinn barn í
hjarta, þá þyrfti ég ekki að dylja hugrenningar mínar fyrir mönnunum. Indriði
tók Sigríði við hönd sér, og lofaðu mér, segir hann, að sýna þig henni móður
minni, því að ég hef oft sagt henni frá þér og hvað mér þykir vænt um þig. Þau
fóru síðan bæði til Ingibjargar, og kyssti hún Sigríði í krók og kring og sagði,
að hún væri fallegt barn, og bað Indriða að vera henni góðan. Um þetta leyti
höfðu þeir yngri mennirnir, sem við réttina voru, tekið sig saman um að fara í
bændaglímu þar á vellinum og tóku til þess hvern pilt, sem farinn var að
stálpast; varð Indriði að fara með og svo Ormur frá Tungu. Síðan er öllu liðinu
skipt í tvo flokka, og voru þeir Tunguhreppsmenn í öðrum, en Hólhreppingar í
öðrum; völdu hvorirtveggja sér bændur, skipuðu liði og sögðu fyrir, hvernig menn
skyldu að gangast; þeir skyldu glíma fyrst, er óhraustari voru, en úrvalaliðið
síðast og svo bændur sjálfir. Var nú markaður glímuvöllur, og tóku menn að
glíma, en konur og hinir eldri menn, sem ekki fengust við að draga úr réttinni,
sátu hjá og horfðu á, og var það góð skemmtun; veitti þeim Tunguhreppingum
þyngra í fyrstu. Ormur frá Tungu gekk þá fram og móti þeim manni af liði
Hólhreppinga, er Bjarni hét; ekki höfðu þeir lengi glímt, áður Ormur þreif
Bjarna upp á klofbragði og slengdi honum á völlinn. Tvo felldi Ormur enn af þeim
Hólverjum. Þá stóð upp maður af liði þeirra Indriðahólsmanna, er Þorgrímur hét
og kallaður Trölli; hann var maður stór vexti og rammur að afli; hann þrífur til
Orms með mikilli reiði; kenndi þar aflsmunar, sveiflaði hann Ormi kringum sig
sem snældu, en Ormur var mjúkur og fótviss og féll ekki að heldur, og gekk svo
um stund, og tekur Þorgrímur að mæðast; það finnur Ormur og gjörir aðsókn hina
snörpustu, en Þorgrímur stóð fast fyrir sem jarðfastur klettur, og getur Ormur
ekki komið við neinum brögðum; loksins tekur Þorgrími að leiðast þauf þetta,
sleppir nú tökunum á Ormi og ætlar að grípa hann hryggspennu, en Ormur verður
fyrri til og hleypur inn undir hann og hefur hann upp á hnykk og kastar honum á
völlinn; verður þá óp mikið af hendi þeirra Tungusveitarmanna, og lofar hver
maður hreysti Orms og framgöngu. Eftir þetta gengur Ormur fram á völlinn og
segir: Mikinn garp höfum vér hér að velli lagðan, eður hvern látið þér nú fram,
Hólverjar? Ekki er maður stór eða sterkur, sögðu Hólverjar, Indriði litli frá
Hóli er nú næstur til framgöngu, og mun þér ekki örðugt að brjóta hann á bak
aftur. Indriði gekk fram, og takast þeir Ormur tökum; ekki hafði Indriði afl við
Orm, en svo var hann liðugur, að ekki mátti Ormur hann af fótum færa, enda
lúðist Ormur skjótt, er hann var móður áður. Þar var þúfa ein á glímuvellinum
utanverðum; þangað færðu þeir leikinn, og sá Ormur ekki þúfuna, en Indriði stökk
öfugur yfir hana, og í sama vetfangi kippir hann Ormi að sér, og urðu honum
lausir fætur og fellur áfram á annað hné. Gjörðu þá Hólverjar sköll mikil og
kváðu lítið hafa lagst fyrir kappann. Ormi þótti þetta hin mesta óvirðing og
vildi ráðast að Indriða í annað sinn, en Hólverjar sögðu, að sá leikur væri
þegar fullreyndur. Eftir þetta gengust menn að sem skipað var, og stóðu síðast
engir uppi nema bændur sjálfir; glímdu þeir bæði lengi og sterklega, en svo lauk
um síðir, að þeir féllu báðir í senn. Höfðu menn haft af þessu hina mestu
skemmtun, en Ingveldi í Tungu sveið það mjög, að Ormur hafði fallið fyrir
Indriða- eða því léstu strákóhræsið fella þig, segir hún, eða því hefndir þú þín
ekki á honum? Ormur kvað það ekki sæma, að menn erfðu slíkt lengi. Þá skal ég
ekki vera búin að gleyma því í kvöld, sagði Ingveldur, enda er mér það ekki
minni skömm en þér sjálfum, því það er eins og ég hafi aldrei tímt að gefa þér
að éta. Ekki töluðu þau mæðgin meira um þetta að því sinni. Á meðan þeir
sveinarnir glímdu, höfðu þeir bændurnir haldið áfram að draga úr réttinni, og
var nú komið að því, að þeir þar af næstu bæjunum dragi sitt fé; drógu þeir
jafnan síðastir, en þeir, sem voru lengst að, drógu fyrst. Sá maður var þar við
réttina, er Ásbjörn hét, er svo var glöggur á fé, að hann þekkti hverja kind, ef
hann hafði séð hana einu sinni áður; hann vissi og, hvaða mark hver maður átti í
hinum tveimur næstu sýslum; hann stóð jafnan í miðjum réttardyrum og skoðaði
hverja kind, sem dregin var, og sagði, hver átti, og rengdi hann enginn maður;
og kæmi einhvern tíma nokkur ágreiningur milli manna um mörk, var hann látinn
skera úr þrætunni, því menn vissu, að Ásbirni bar saman við markabækurnar. Gengu
menn nú fast að að draga, eftir að bændaglímunni var lokið. Þessa kind veit ég
ekki, hver á, sagði Ásbjörn og þuklaði um eyrun á einni tvævetlu. Kallið þið á
hreppstjórann í Tungu; það er allt undir því komið, hvort hér hefur verið biti,
en eins er og þarna sé bris á eyranu, piltar, eða hvað segir þú, Jón á
Lækjamóti? YFIRMARKið er hreppstjórans í Tungu, blaðstýft framan bæði og fjöður
aftan vinstra, en sé þarna biti aftan hægra, þá á hann Jón á Gili hana; en
metféskepna er það, hver sem hana á, hvar er hreppstjórinn? Hér er ég, eða hvað
er þér á höndum núna, Ásbjörn minn? Eigið þér þessa tvævetlu, signor Bjarni? Það
veit ég ekki, ef að markið mitt er á henni, þá á ég hana, annars ekki. Hér er
nokkur vafi á; þarna eru blaðstýfingarnar og fjöðrin, en skoðið þér nú sjálfir!
Hérna er eins og einhver ben hafi verið á eyranu, líklegast biti, en illa er
hann gerður, og þá á hann Jón á Gili hana; því, eins og þér munið, er markið
ykkar eins, nema það sem hann brá bitanum út af, þegar hann kom hérna í
sveitina. Ég þori ekki að segja neitt um það, Ásbjörn minn, það er best að kalla
á fleiri til að dæma um það mál; sækið þið hann Guðmund smala og hann Jón á Gili
sjálfan, því ekki vil ég mér sé eignað annað en það, sem ég á. Þá var farið
eftir þeim Guðmundi og Jóni, og kom Guðmundur fyrr. Þekkir þú þessa tvævetlu,
Gvendur? sagði Ásbjörn, á hreppstjórinn hana? Guðmundur skoðaði tvævetluna í
krók og í kring, en sagði síðan, að þar um gæti hann ekki sagt með neinni vissu.
Æ, hvaða smali er það, skrattinn sá arna, að þekkja ekki kindurnar hans húsbónda
síns, sagði Ásbjörn; mér er þó næst skapi að halda, að hann eigi hana; það er
eins og mér sýnist, að ég hafi séð þessa kind áður, þegar ég kom fram að húsunum
þar í Tungu í vetur, en ekki þori ég að sverja það, held ég, nei, ekki þori ég
að sverja það, og síðan þetta bris, sem þarna er á eyranu. Í þessum svifunum kom
Jón á Gili þar að og skoðaði markið og segir: Mér sýnist enginn vafi þurfa að
vera á um hana, markið mitt er á henni, ég á hana. Og ekki er það nú skýrt á
henni, markið þitt, en hitt er það, ef þú þekkir hana og þorir að sverja þér
hana, sagði Ásbjörn. Hvort sem heldur væri, sagði Jón, þar sem markið mitt er á
henni; ég á ekki svo margt féð, að ég ætli að láta hunda draga það af mér, sem
ég á. Nær er mér þó að segja, að þú eigir ekkert í henni. Rétt í þessu kom
Sigríður litla frá Tungu hlaupandi þar að, sem þeir voru að þrefa um tvævetluna,
og kallaði, áður en hún kom til þeirra: Æ, þarna er hún Kolla mín blessuð komin
af fjallinu! Hvar sér þú hana? sagði Bjarni. Hérna! Þetta er hún Kolla mín, ég
þekki hana. Er þetta hún Kolla þín? gall Ásbjörn við. Já, Ásbjörn minn, hún er
undan henni Forustuhníflu hennar móður minnar; en hvað er orðið af græna
spottanum, sem var í eyranu á henni? Á, heyrir þú nú, Jón góður! sagði Ásbjörn,
þetta er hún Kolla hennar Sigríðar litlu, heldur þú, að barnið skrökvi? Og þarna
hefur verið dregið í eyrað á henni, en rifnað út úr, og er svo gróið saman
aftur, og því er þarna bríxlið á eyranu; ég vissi það líka, að ég þekkti
svipinn, þó ég kæmi honum ekki fyrir mig, en nú kannast ég við það, að hún er af
Hníflukyninu. Það er eins og vant er fyrir þér, Ásbjörn sæll! sagði Jón, þú
dregur þeirra taum, sem þú heldur, að geti slett í þig bita eða sopa, en í þetta
sinn skaltu ekki féfletta mig, því ég á kindina með öllum guðsrétti, eins og á
eyrunum má sjá. Það lýgur þú, sagði Ásbjörn og reiddist því, er Jón sagði, að
hann væri hlutdrægur. Á, lýg ég það! sagði Jón og brá hendinni framan á nasir
Ásbirni, svo úr dreyrði; Ásbjörn sleppti þá tvævetlunni og ætlar að rjúka í Jón,
en hreppstjóri Bjarni hljóp í fangið á honum og hélt honum, en tveir aðrir tóku
Jón og öftruðu honum að berja Ásbjörn meira. Ásbirni þótti það illt, er hann
náði ekki að hlaupa að Jóni, og beiddi hreppstjóra grátandi að lofa sér að slá
ÞRÆLinn dálítið- því ég er óvanur því, að mér sé gefið á nasirnar fyrir ekkert,
eða þurfti hann að gefa mér á hann, þó að ég kallaði hann lygara, það er hann,
og þetta var þá ekki það stóryrði. Bjarni lét sem hann heyrði það ekki og reyndi
til á allar lundir að stilla til friðar með þeim og tókst það svo um síðir, að
þeir kysstu hvor annan og beiddu hvor annan fyrirgefningar; en tvævetluna
skipaði hann að leiða til fjár Jóns á Gili og kvað nóg illt af henni hlotist
hafa og skyldi hún ekki oftar verða þrætuefni. Þegar Sigríður litla sá, að Kolla
var burtu leidd, og heyrði, að Jón á Gili ætti að eiga hana, gat hún ekki gjört
að sér að fara að gráta, því henni þótti svo vænt um hana og hafði hlakkað svo
lengi til að sjá hana aftur af fjallinu; hún settist þá undir annan
réttarvegginn og táraðist. Indriði litli frá Hóli var staddur skammt þar frá og
sá, að Sigríður fór að gráta. Æ, ég get ekki séð hana Siggu litlu gráta, sagði
hann við sjálfan sig og gekk til hennar. Hvað gengur að þér, Sigga mín? Mér er
svo vel við þig, að tárin koma fram í augun á mér, þegar ég sé þig gráta, sagði
hann og klappaði Sigríði á herðarnar með hendinni; segðu mér, hvað gengur að
þér? Æ, mér þótti svo mikið fyrir að missa hana Kollu mína; hún er svo falleg,
en nú hefur hann faðir minn látið óræstið hann Jón á Gili taka hana frá mér;
þetta var sú eina kindin, sem ég átti, og það er svo gaman að eiga sjálf kind.
Vertu samt ekki að gráta út úr því, Sigga mín góð, sagði Indriði, ég á tvö lömb
hérna í réttinni, og mátt þú eiga hvort þeirra, sem þú vilt; hún móðir mín hefur
sagt, að ég mætti gefa þér annað, og komdu nú og skoðaðu þau. Sigríður varð
þessu ofur glöð, og fór Indriði með hana þangað, sem lömbin voru; það voru tvö
gimbrarlömb ofur féleg, og bauð Indriði Sigríði að kjósa sér hvort, sem hún
vildi; sagði Sigríður föður sínum frá gjöfinni, og sagði hann það fallega gjört
af Indriða og sagði Sigríði að þakka Indriða fyrir með kossi. En þú, Indriði,
skalt einhvern tíma koma yfir að Tungu í vetur og finna hana Siggu litlu, því
vera má, að þið unga fólkið fellið meira huga saman en við feður ykkar, og vil
ég ekki meina ykkur það. Varð nú ekki fleira til tíðinda að því sinni. En um
veturinn voru frost mikil og ísalög, og lagði Fagurá þar á milli bæjanna, og
minntist Indriði einhvern sunnudag á, hvað Bjarni í Tungu hafði sagt við hann,
og biður foreldra sína að lofa sér yfir að Tungu að finna Siggu, og játtu þau
því, en segja honum að vera kominn aftur fyrir vökulok. Indriði kom að Tungu, og
fagnaði Bjarni honum vel og svo Sigríður, en Ingveldur lét sér fátt um finnast.
Ormur Bjarnason var þar fyrir, hafði hann fengið leyfi af kennara sínum að finna
foreldra sína um helgina; urðu þeir Indriði brátt góðir vinir, eins og ekkert
hefði í skorist með þeim; voru þau öll að leikjum um daginn, börnin, og bjuggu
sér snjókerlingar eða renndu sér; í rökkrinu höfðu þau það að skemmtun að
kveðast á; voru þeir sveinarnir báðir á móti Sigríði og veitti þó miður, því
Sigríður kunni allar Úlfarsrímur spjaldanna á milli auk alls annars. Eftir að
búið var að kveikja og borða, minntist Sigríður á, hvort ekki ætti að fara að
spila; það þótti þeim Indriða og Ormi gott ráð, Ingveldi þótti og gaman að
spila, og var hún sú fjórða, og er nú farið í alkort. Við Indriði verðum saman,
sagði Sigríður. Spilin skulu ráða, sagði Ormur; því ekki var honum meir en svo
um að vera saman við móður sína, er hann vissi, að hún var sjaldan vön að fá
lýju. Hjartakóngur er hér, sagði Indriði. Og hérna er hjartadrottning, og þá
erum við saman, Indriði minn, eins og ég vildi; og fáðu nú gott, því við eigum
að vinna. Er þá tekið til að spila, og gekk þeim Indriða betur; hver strokan og
múkurinn eftir annan. Nú skulum við einu sinni fá stroku, Ormur litli! sagði
Ingveldur, í því hún rétti spilin að Indriða til að draga, en það er verst, að
hún Sigga á útsláttinn. Nei, nei, ekki held ég verði stroka í þetta sinn, segir
Sigríður ofur glöð, í því hún tók upp spilin, því hérna fékk ég fjóra besefa í
einum slag. Fjóra besefa í einum slag! Þá verður að gefa upp aftur. Æ nei, móðir
mín góð, þeir voru ekki nema þrír, en þann fjórða fékk ég í öðrum slag; ég hef
ekki nema níu á hendinni. Víst voru þeir fjórir í einum slag, spilið er ónýtt.
Varð þá að vera sem Ingveldur vildi, og gefur hún upp aftur. Það var þá ekki
verra, sagði Sigríður í hálfum hljóðum og ætlar að stíga fætinum ofan á tána á
Indriða, og átti það að þýða hjartatvistinn, en sté í þess stað óvart ofan á
fótinn á móður sinni undir borðinu. Þetta spil er ógilt, sagði Ingveldur, þá er
hún skoðaði hjá sér spilin og sá, að stóra brúnkolla var hæsta spilið. Þú sagðir
honum Indriða til og steigst ofan á fótinn á mér, stelpan þín, og svo stelur þú
úr stokknum, held ég, og því fæ ég ekki roð. Nei, það gjöri ég ekki, móðir góð!
Ætlar þú að bera á móti því, sem ég sé? Ég vil ekki spila við þig; það er best
að fara í þjóf og láta hýða þig! Þá kölluðu allir: Já, þjóf! Við skulum fara í
þjóf. - En Ingveldur vildi nú ekki spila meira, og varð svo ekki úr
spilamennskunni framar, enda var þá farið að líða á vökuna, og vildi Indriði
fara að fara heim. Bjarni hreppstjóri skipaði einum af vinnumönnum sínum að
fylgja Indriða yfir að Hóli, en bað Indriða að koma þar oftar, er hann hefði
tíma til- því mér segir svo hugur um, að þú verðir gæfumaður, og eru komur þínar
hingað mér kærar. Sigríður litla beiddi föður sinn að lofa sér að fylgja Indriða
á veg ofan fyrir túnið, og leyfði hann það. Þegar komið var ofan fyrir túnið,
segir Sigríður við Indriða: Hér verð ég að snúa aftur, Indriði minn. Ég má ekki
fylgja þér lengra í þetta sinn, en þetta sagði hann faðir minn mér, að ég skyldi
gefa þér, því hann veit, að þú ert smiðsefni; en þessir leppar eru frá mér
sjálfri, ég hef prjónað þá sjálf; og vertu nú sæll og blessaður! Og komdu bráðum
yfir um aftur, ef þú getur, því mér þykir svo vænt um að sjá þig og get aldrei
gleymt þér. Indriði kyssti Sigríði fyrir gjafirnar og þótti harla vænt um þær,
einkum hefilinn og sögina, sem Bjarni hafði sent honum. Ekki fundust þau
Sigríður oftar þenna vetur; en nokkrum sinnum kom hann að Tungu á þeim missirum,
og varð ætíð mikill fagnaðarfundur með þeim Sigríði, er þau sáust, og skildust
jafnan með blíðu. Líður svo fram til þess, að Sigríður er staðfest. Faðir hennar
kenndi henni spurningarnar og að skrifa og dálítið í talnafræði; þótti presti,
er hún var fermd, að hún væri afbragð annarra barna að kunnáttu og hrósaði gáfum
hennar og stillingu. Ekki tók Sigríður eins miklum framförum til handanna; móðir
hennar hafði hana til alls, sem gjöra þurfti á heimilinu, eins og aðrar
griðkonur; nam hún að sönnu öll innanbæjarverk, sem hún sá fyrir sér, og
tóvinnu, sem tíðast er í sveitum, en ekki fékkst móðir hennar við að kenna henni
hannyrðir eða matreiðslu; kunni hún þó hvorttveggja vel. Bjarni hreppstjóri
ámálgaði það oft við konu sína, að Sigríði væru kenndir saumar og
matartilbúningur, en Ingveldur sagði jafnan, að hún vænti þess ekki, að Sigga
yrði sú fyrirmannsfrúin, að hún mundi þurfa mikils við af þess háttar, og sat
við sinn keip. Illa þótti Bjarna það fara, en lét þó svo standa. Bjarni átti
systur, er Björg hét; hún var ekkja og auðug vel; hún bjó í Skagafirði á bæ
þeim, sem heitir V...; hún hafði átt dóttur eina barna, en misst hana unga. Einu
sinni kom Björg í kynnisferð til bróður síns í Tungu og dvaldist þar nokkrar
nætur; það var seint á engjaslætti. Sigríður gekk að venju með griðkonum á
engjar, fór snemma á stað á morgnana, en kom seint heim á kvöldin, og sá Björg
hana ekki tvo fyrstu dagana, sem hún var í Tungu, enda var henni ekki fram
haldið. Þriðja daginn var veður gott, og var bundið af engjunum, og fór Sigríður
á milli, en Bjarni var við tóftina og tók á móti. Björg settist á garðvegginn og
þótti gaman að tala við bróður sinn; og er Sigríður kemur með fyrstu ferðina,
víkur hún talinu til hans og segir: Þarna áttu laglega stelpu, Bjarni bróðir.
Hvað kemur til, að þú hefur ekki sýnt mér hana? Hún hefur aldrei verið heima,
hróið. Ég þóttist undir eins þekkja á henni ættarmótið okkar; láttu mig sjá þig,
stelpa mín! Þú hefur svip af henni Steinunni minni heitinni utan á vangann og
ennið ekki ólíkt heldur, en augun hefurðu úr henni móður okkar sælu. Og eftir
henni heitir hún líka, sagði Bjarni. Það má og á sjá, að það mun vera
móðurnafnið okkar og eftirlætisbarnið þitt, sagði Björg og glotti við. Og ekki
sér það nú á henni; það getur aldrei orðið maður úr henni, hróinu, meðan hún er
hér; hún lærir ekki svo mikið sem að búa til utan á sig spjör eða gjöra graut í
ask; ég hef oft óskað mér, að hún væri komin til þín, systir góð. Björg þagnaði
við um stund, en segir þó um síðir: Jæja, láttu hana þá fara til mín eitt ár,
stelpuna. Bjarna þótti nú vel skipast, og er það af ráðið, að Sigríður færi
þegar norður með Björgu; en ekki lét Ingveldur sér mikið um finnast og grét
mikið, þegar þær skildu, mæðgurnar; sagði hún þá, að Sigríður alltaf hefði verið
augasteinninn sinn og eftirlætið. Sigríður fór að V... með föðursystur sinni;
hjá henni var hún þrjá vetur; féll Björgu því betur við hana sem þær voru lengur
saman; sá hún, að Sigríður var mesta konuefni, og lagði því alla alúð á að kenna
henni allar þær hannyrðir og menntir, sem vel sæma göfgum konum; nam Sigríður
allt fljótt og vel, því bæði hafði hún góðar gáfur og stillingu til að taka
áminningum systur sinnar; kom svo að síðustu, að Björg lagði svo mikla ást á
hana sem hún hefði verið dóttir hennar; gleymdi hún nú að mestu missi dóttur
sinnar og þótti sem hið auða skarð væri bætt, þar sem Sigríður var. Hún
arfleiddi Sigríði að öllum sínum fjármunum, föstum og lausum, og sagði, að
ekkert nema dauðinn skyldi skilja þær. Þau þrjú ár, sem Sigríður var í
Skagafirði, fór hún aldrei að finna foreldra sína, en faðir hennar hafði lengi
haft þá venju að hitta systur sína einu sinni á ári, og þessari venju hélt hann
enn; þess á millum ritaði Sigríður föður sínum við og við og svo móður sinni, en
sjaldan voru bréf þau sem hún skrifaði henni, annars efnis en um veðráttufar,
skepnuhöld og önnur almælt tíðindi, og þó þau jafnan væru alúðleg, gat samt hver
aðgætinn maður séð, að þau bréf, sem hún skrifaði föður sínum, voru með
einhverjum öðrum blæ, hýrlegri og innilegri; það leit svo út sem hún ætti hægra
með að opna fyrir honum fylgsni hjarta síns en fyrir öðrum. Eitt af bréfum
Sigríðar hefur borist oss í hendur, og er það ritað rúmu missiri eftir að hún
fór frá Sigríðartungu, og er þetta einn kafli úr því: Þú biður mig, faðir góður,
að segja þér hreinskilnislega frá því, hvernig mér líði og hvernig ég kunni við
mig hér nyrðra. Það væri stakt vanþakklæti af mér við guð, ef ég segði annað en
að mér liði vel að öllu. Systir mín er mér svo ástúðleg eins og ég væri
einkadóttir hennar, og oft hef ég verið að hugsa um það með sjálfri mér, að í
rauninni geti það ekki verið satt, að móðurástin, það er að skilja sú hin blíða,
alúðlega og umhyggjusama tilfinning, sem ég nú ekki get lýst, geti hvergi
kviknað nema undir því brjóstinu, sem barnið hefur borið; hvað á ég þá að kalla
þá ást, sem systir mín sýnir mér? Ég get ekki ímyndað mér móðurástina öðruvísi,
og marka ég það af tilfinningu sjálfrar mín; ég elska hana eins heitt og
barnslega og mér er unnt; mér finnst hver stundin löng, sem hún er ekki nærri
mér; mig langar til að gjöra henni allt að geði; allt, sem hún skipar, verður
mér létt, af því það er mín mesta gleði, að mér mætti takast það, sem hún vill;
í stuttu máli að segja: Ég er barn; en hvernig ætti ég að vera það, nema hún
væri mér móðir? Af þessu, sem ég nú hef sagt þér, faðir góður, getur þú og getið
því nærri, að ég kunni vel við mig, og þar að auki eru allir vandalausir mér
góðir og alúðlegir, af því þeir vita, að henni systur minni þykir vænt um mig;
og hvað landslagið snertir, þá segja allir, að hér sé ofur fallegt; hér er mikið
áþekkt því, sem er í Tungu. Hlíðin eins græn fyrir ofan bæinn. Vötnin eins
spegilfögur eins og hún Fagurá; að minnsta kosti vantar mig orð til að gjöra
þess mun, og þó finnst mér hann vera einhver; það er eitthvað, sem augað getur
ekki greint, en brjóstið aðeins finnur; og hvar af kemur það? Ég veit það ekki.
Er það af því tilfinning mín sé breytt og önnur nú en þegar ég var yngri? Eða er
það einhver hulinn og óskiljanlegur kraftur, sem loðir við þann blett, sem maður
hefur fyrst lokið upp augunum á? Hér virðist mér hver blómknappurinn öðrum
hýrari, hver lautin og brekkan annarri fegri. En hvað kemur til þess, að aldrei
getur mér orðið eins vel við neina þeirra eins og þá brekkuna á honum Fagradal,
sem ég grét sárast í og á í flest tárin? Og þó fellur mér hér aldrei tár af
augum.- Þegar Sigríður hafði verið þrjá vetur í Skagafirði í góðu yfirlæti, tók
systir hennar sótt, hæga í fyrstu, en jókst með degi hverjum; fylgdi þar með
rænuleysi og magnleysi. Sigríður vakti yfir systur sinni nótt og dag og veitti
henni alla þjónustu með hinni mestu alúð og umhyggju; grunaði hana, eins og raun
varð á, að sótt þessi mundi hana til bana leiða, og var því ávallt mjög
harmþrungin og beiddi guð að lengja líf systur sinnar. Það var eina nótt, að
Björg var mjög þunglega haldin og talaði næstum því alla nóttina í óráði og fékk
engan blund á augu fyrr en rétt undir morgun, þá rann á hana svefnhöfgi nokkur.
Sigríður sat allajafna við sængurstokkinn og flaut í tárum, því hún sá þegar, að
ekki mundi langt að bíða skilnaðar þeirra systra. Loksins hné hún út af úrvinda
af svefni og lagði höfuðið á koddann fyrir framan systur sína, og rann á hana
mók nokkuð; og vaknaði hún þá við það, að farið var hóglega með hendi um vanga
hennar; það var systir hennar, sem vaknað hafði og lagt höndina á kinn hennar.
Þá var kominn ljómandi dagur, og skinu fyrstu morgunsólargeislarnir inn um allt
húsið. Björg var þá með öllu ráði og segir við Sigríði: Þú svafst, elskan mín.
Mér varð það óvart, að ég vakti þig, komdu nú til mín og kysstu mig. - Sigríður
gjörði það. - Þetta skal vera okkar skilnaðarkoss, sagði Björg. Vertu blessuð,
svo lengi þú lifir. Berðu þig að vera góð og guðelskandi, bljúg og barnsleg í
huga, eins og þú nú ert; vertu foreldrum þínum hlýðin og auðsveip; en biddu nú
fyrir mér, að ég megi deyja; það er svo unaðsamt, er guð sendir manni geisla
sinnar sólar í andlátinu. Eftir að Björg hafði þetta mælt, hallaðist hún aftur
að svæflinum, og sé að henni hægt mók, og úr því vaknaði hún ekki aftur til
þessa lífs. Allir, sem þekktu Björgu, hörmuðu mjög andlát hennar, en Sigríður þó
mest; samt stóð hún fyrir greftrun hennar og leysti það vel af hendi og
skörulega, og síðan annaðist hún um búið á V... það eftir var vetrarins, en
byggði jörðina um vorið með ráðum og tilstyrk bestu bænda þar í sveitinni. Ekki
undi Sigríður sér norður þar eftir andlát systur sinnar; ritaði hún nú föður
sínum til og bað hann að sækja sig, og fór hún þá að Tungu, og tók faðir hennar
við fjárforráðum hennar. Meðan Sigríður var í Skagafirði, ólst Indriði upp með
föður sínum á Hóli; var hann nú orðinn hinn mesti atgjörvismaður til munns og
handa, og þótti mönnum sem fáir væru hans jafningjar þar um sveitir, og fyrir
því töluðu það margir, að mjög væri ákomið með þeim Sigríði í Tungu, því hún
þótti og einhver hinn ágætasti kostur þar í héruðum. Sigríður var allra kvenna
fríðust; hún var vaxin vel og meðallagi há, þéttvaxin og mittisgrönn; hún var
fagurhent og fótsmá, eygð vel og allra kvenna fegurst hærð; hárið ljóst og svo
mikið, að í beltisstað tók; hverri konu var hún sléttmálari; rómurinn hreinn og
snjallur og tilgerðarlaus; hún var vitur kona og vel stillt. Þegar Sigríður
hafði verið einn vetur í Tungu eftir andlát systur sinnar, tók faðir hennar sótt
þá, er hann leiddi til bana. Sigríður harmaði föður sinn mjög, en bar þó vel
harm sinn. Ingveldur móðir hennar bjó í Sigríðartungu eftir bónda sinn og réð
mann fyrir búið, og kvaðst hún ekki vilja sleppa búskap, fyrr en Ormur sonur
hennar kvongaðist; hann var á þessum missirum kominn í Bessastaðaskóla, en var á
sumrum með móður sinni. Ormur þótti uppivöðslumikill og ófyrirleitinn um allt,
en þó raungóður. Allkært var með þeim systkinum. Þau Indriði óg Sigríður hittust
nokkrum sinnum um þessar mundir, og höfðu menn það fyrir satt, að þeim geðjaðist
allvel hvort að öðru, og sannaðist að því skipti það, sem mælt er, að sjaldan
lýgur almannarómur. Indriði og Sigríður voru nú á þeim aldri, sem karl og kona,
er þekkjast og sjást og fellur hvort öðru vel í geð, trauðla geta vináttumálum
einum bundist. Vinátta sú og ylur, sem verið hafði með þeim, á meðan þau voru
börn, var nú búinn að taka aðra stefnu í hjörtum þeirra og snúinn í heita og
einlæga ást, er þau báru hvort til annars. Nú þótt svo megi virðast, sem ekki
þurfi mikið áræði til þess að bera það mál upp fyrir einhverjum, er maður veit
áður, að honum er jafnkunnugt sem manni sjálfum, segist þó flestum svo frá, er í
þá raun hafa komið, að ekki sé hið fyrsta ástarorð ætíð auðlosað á vörum þeirra,
sem unnast; og svo fór fyrir Indriða, þó hann við og við sæi Sigríði, enda vildi
jafnan svo illa til, að þau Sigríður næstum því aldregi urðu tvö saman í
einrúmi; en eftir því tóku menn, að Indriði fór að venja þangað komur sínar, sem
hann vissi, að Sigríðar var von á mannfundi, og þess á millum gjöra sér ferðir
að Tungu, þó lítið væri annað erindi en að sjá Sigríði; og einu sinni sem oftar
kom hann þangað, og voru þar þá fyrir aðrir gestir. Ingveldur lét vísa þeim
gestunum í stofu og heita þeim kaffi, en bað Sigríði dóttur sína vera þar í
stofunni og ræða við þá, er hún sjálf ætti að snúast í mörgu, sem við lá á
heimilinu. Ingveldur var vön því að gefa þeim Indriða og Sigríði auga og gæta
þess, að þau töluðust ekki margt við, en með því að nú voru fleiri menn við í
stofunni, hirti hún ekki um, þó Sigríður ræddi við Indriða eins og hina gestina.
Nú bar svo einu sinni við, að þau Indriði urðu tvö saman eftir í stofunni.
Sigríður hafði alltaf haldið uppi tali við þá gestina, en er þeir voru út
gengnir, þagnaði hún og leit í gaupnir sér; Indriða varð og orðfall um hríð, en
bæði sátu þau sitt hvorum megin við dálítið borð, er þar var í stofunni. Svona
leið dálítil stund, að þau yrtu hvorugt á annað, þangað til Sigríður allt í einu
lítur upp og framan í Indriða og varð í sama bili rjóð út undir eyru. Þess
háttar augnaráð og tillit stúlkna eru yngismenn vanir að skilja, og Indriði
hefði orðið að vera skynskiptingur, ef hann hefði ekki ráðið í, hvað Sigríði þá
flaug í huga. Manstu, Sigríður mín, segir hann, þegar við vorum lítil, hvað
okkur var vel til vina og þótti vænt hvort um annað? Já, alltaf man ég það,
Indriði minn góður, sagði Sigríður, og varð henni einhvern veginn ósjálfrátt að
grípa um höndina á Indriða; en rétt í því henni slapp seinasta orðið af vörunum,
var stofunni lokið upp, og fékk hún ekki tíma til að kippa aftur að sér
hendinni, fyrr en móðir hennar var komin inn á mitt gólf, og hafði Ingveldur
eitthvert veður af viðræðu þeirra Indriða og var nú ærið gustmikil; og varð ekki
meira af viðtali þeirra Sigríðar og Indriða að því sinni. Indriði ríður síðan
heim og tekur nú að íhuga svar Sigríðar og öll atvik; finnst honum þá, að
Sigríður mundi sér ekki fráhverf, ef hann beiddi hennar. Hann segir þessu næst
foreldrum sínum fyrirætlun sína um að leita ráðahags við Sigríði, og leist þeim
vel á, en töldu þó ei ólíklegt, að Ingveldur mundi verða því mótfallin. Er þá
svo ráð fyrir gjört, að Ingibjörg móðir Indriða skuli bera þetta mál upp fyrir
þeim mæðgum, er hún hitti þær, og skyldi allt fara sem hljóðast fyrst um sinn.
Eitthvert skipti um haustið skyldi vera brúðkaup nokkuð á prestsetrinu í
Sigríðartunguhrepp; ætlaði síra Tómas að gifta aðstoðarprestinum dóttur sína.
Til þessarar veislu var þeim Tungumæðgum boðið, svo og þeim hjónunum frá Hóli og
Indriða. Þau mæðgin frá Hóli riðu til boðsins, en Jón hreppstjóri var krankur og
fór því ekki. Þær mæðgurnar í Tungu höfðu og ásett sér að fara, en þenna sama
morgun fundust ekki hestarnir í Tungu, og var þeirra þó leitað fram undir
hádegi, og fannst enginn nema klár einn gamall og staður, er kallaður var
Níðhöggur, sem aldrei gekk úr túninu; honum skyldi fylgdarmaður ríða, ef
eitthvað fengist fyrir þær mæðgurnar; og með því þeim þótti leitt að setjast
aftur, er þær voru ferðbúnar, var það til bragðs tekið að senda á næsta bæ fyrir
neðan Sigríðartungu og biðja þar um hesta. Þar var ekki mikið til um reiðskjóta;
þó fengust þar tveir hestar, og var annað hryssa apalgrá; henni átti Sigríður að
ríða, en aldrei hafði fyrr verið lagður söðull á hana, og tók hún þegar að
snúast á hlaðinu og ausa, undir eins og Sigríður var komin á bak; gekk svo
lengi, og verður hún að fara af baki aftur og reyna til að teyma hana á veg; en
allt fór á sömu leið, hverjum brögðum sem beitt var við hryssuna, að jafnóðum
sem Sigríður var stigin í söðulinn, tók Grána að ausa og gekk nú eins langt
aftur á bak eins og hún hafði áður verið fram leidd; líður nú fram að hádegi,
eru þær Sigríður og Grána þá búnar að færa leikinn út í mitt túnið, og gengur
Sigríður þar af henni, og verður ekki af för hennar; en Ingveldur ríður til
boðsins, og var þar fyrir margt manna, og voru menn farnir að búast til
kirkjugöngu. Ingveldi var vísað í loft til kvenna; var þar komin Ingibjörg frá
Hóli, og heilsar hún Ingveldi blíðlega. Flestar konur voru þar á íslenskum
búningi; Ingveldur var og á íslenskum treyjufötum og hafði skuplu á höfði og
nælt niður að framan. Ingibjörg á Hóli hafði krókfald ekki mjög háan, en fór
vel. Tekur þá brúður að skauta sér, og segir hún við Ingibjörgu: Ég ætla að
biðja yður, Ingibjörg mín, að láta á höfuðið á mér, ég sé þér kunnið á því
lagið; ég er ánægð, ef það fer eins vel á höfðinu á mér í dag eins og á höfðinu
á yður, enda er faldurinn yðar fallegur og vel lagaður; það er munur að sjá
blessaða krókfaldana en horngrýtis skuplurnar, sem ekki eru fyrir aðrar en
afgamlar kerlingarhrotur. Þegar prestsdóttir sagði þetta, hafði hún ekki gáð að
því, að Ingveldur var þar og hafði skuplu; en það var rétt eins og öllum, sem
voru í loftinu, hefði dottið hið sama í hug, og litu allir undir eins framan í
Ingveldi, og þurfti ekki að segja henni, hvað til bar; hún roðnaði út undir
eyru, en stillti sig þó um að svara. Ingibjörg tók nú að skauta brúðinni, en
Ingveldur settist á rúm þar í loftinu hjá konu nokkurri, er Gróa hét. Þær
Ingveldur og Gróa voru vinkonur. Gróa bjó á þeim bæ, sem heitir á Leiti; Hallur
hét bóndi hennar, og var hans sjaldan getið að nokkru, því Gróa þótti vera þar
bæði bóndinn og húsfreyjan. Lítt voru þau hjón við álnir, en Gróa var fengsöm og
húsgöngul; hún var og vitur kona og svo fróð um alla hluti, að hún vissi fyrir
víst, hvað skammtað var hvert mál á flestum bæjum í öllu því byggðarlagi; aldrei
trúði hún meir en einum í senn fyrir trúnaðarmálum; og svo var hún orðvör, að
aldrei greindi hún sögumann; var það jafnan orðtæki hennar, er hún sagði frá
einhverju: Ólyginn sagði mér, en hafðu mig samt ekki fyrir því, blessuð! Ávallt
vissi hún að haga svo orðum sínum, við hvern sem hún talaði, að hverjum fyrir
sig virtist sem Gróa ætti engan betri vin hér á jörðu en sig og að hún væri
engum trú nema sér einum. Þörfin, sem oft gjörir þá að vinum, sem ella mundu
ekki vinir, hafði gjört þær Gróu og Ingveldi að aldavinkonum, og gat hvorug
annarrar án verið. Ingveldi var svo varið, að hún aldrei hafði rétt góða heilsu,
nema hún við og við fengi fréttir um það, hvernig mönnum liði á öðrum bæjum;
aftur þurfti Gróa að eiga einhvern að, sem hugaði fyrir nefinu á henni, ella
mundi það hafa orðið henni æði útdráttarsamt; en Ingveldur var jafnan vön að
stinga að henni tóbakslaufi, rjólbita eða blöðkuvisk, ef vel sagðist. Brátt tóku
þær Gróa og Ingveldur tal sín á milli, og var það mjög af hvíslingum, er mörg
voru eyru þar í loftinu. Ingveldur þuklar nú undir svuntu sína og dregur þar upp
rjólbita og laumar að Gróu, og tekur henni þá heldur að hægjast um málbeinið og
hvíslingarnar að verða tíðari. Guðsást fyrir mig, segir Gróa, og fyrir nefið á
mér; það er eins og vant er; yður leiðist ekki að hugsa fyrir því. Og ekkert að
þakka, Gróa mín. Hefði ég verið heima, skyldi ég þó hafa látið það vera ögn
burðugra; ég greip þenna mola með mér til vonar og vara, því ég hugsaði það gæti
þó verið, að ég sæi þig hérna; en hvað kemur til, að þú kemur aldrei fram eftir
núna? Og minnist þér ekki á það, elskan mín. Ég kemst aldrei frá barnagreyjunum,
og hann er svo óspakur, krakkaormanganóruskinnsgreyið yngsta, að ég má aldrei
líta augunum af honum, hvað þá heldur, að ég komist út af bænum, og hefur mig þó
oft langað til þess, ég segi það satt, að koma fram eftir, því hvar kemur maður
á annað eins sæmdarheimili og að Tungu? En margs þarf við; ekki get ég sagt, að
ég hafi séð smér í sumar; allt hefur gengið í það að kreista saman leigurnar, og
þó læt ég það allt vera, ef ég á eitthvað í nefið- en nú hafið þér bætt úr því,
blessaður unginn, eins og yðar var von og vísa. Það er nú allt minna en ég
vildi, Gróa mín. En hvað ég vildi segja, kemur þú aldrei fram að Hóli? Ó nei,
elskan mín, þangað kem ég ekki; og til hvers er þangað að koma? Ekki víkur hún
Ingibjörg nánösin ketti sleikju eða hundi beini; ég hef mestu andstyggð á öllu
því hyski, ég get ekki gjört að því. Þá er það fallegur bölvaður sláni- guð
fyrirgefi mér, að ég blóta- strákurinn þeirra þar, hann Indriði!! Hvers er von,
kelli mín! sagði Ingveldur. Það er satt; ég veit ekki, hvert hann ætti að sækja
góðmennskuna; dúfan hefur aldrei komið úr hrafnsegginu enn þá; því segi ég það,
ekki gæti ég trúað því, þó mér væri sagt það, að þér létuð hana Sigríði mína í
þær hendur, þó sumir séu að geta þess til. Og ekki held ég, Gróa mín, að það
verði, ef ég má ráða; mér hefur aldrei verið neitt um það Hólsfólk og mun aldrei
verða. Á, það var líklegra, og það hef ég alltaf sagt. Í þessu varð Gróu litið
til Ingibjargar, þar sem hún var að laga faldinn á höfðinu á prestsdóttur, og
segir hún þá: Guð náði hana Valgerði mína að láta kerlingarandstyggðina vera að
krumla sig; hún hefði þó getað beðið yður að láta á höfuðið á sér. Ég var ekki
eins vel fær um það kelli mín eins og sú, sem hún valdi til þess, sagði
Ingveldur og saug um leið upp í nefið. Æ, hvernig getið þér nú farið að tala,
heillin góð! Þetta mun henni þó hafa sýnst, eða heyrðir þú ekki, hvernig hún
lagðaði mig áðan? Ójú, því var nú verr og miður, að ég heyrði það; en það er
ekki fyrir það, þetta er mesta trippi, stelpan, þó hún sé prestsdóttir; og vitið
þér, hvers vegna hún vildi ekki láta yður skauta sér? Ónei. Æ, mig grunar, að
hún væri hrædd um, að þér munduð sjá það, sem ekki á að sjást, en hver heilvita
getur þó séð; þér munuð hafa heyrt það, sem talað er? Ónei, ekki hef ég heyrt
það. Þá get ég sagt yður það; um hana og prestinn hérna. Nú, nú! Og því þau biðu
ekki með brúðkaupið til vorsins, eins og fyrst var talað. Á, já, já, nú fer ég
að skilja. En hitt er víst ekki satt, um fleiri. Rétt í þessu kemur einhver inn
í loftið og segir, að presturinn sé kominn út í kirkjuna og bíði brúðhjónanna;
verður þá þys mikill í loftinu, og keppast konurnar við að komast sem fyrst
ofan; verður þá ekki meira af samræðum þeirra Gróu og Ingveldar, og hvíslar Gróa
að Ingveldi, rétt í því þær fóru út úr loftinu: Ég skal segja yður það allt
saman seinna, sem ég hef heyrt og ólygin stúlka hérna á heimilinu hefur sagt
mér, en ekki vil ég samt láta bera mig fyrir því, blessuð! Þessu næst ganga menn
til kirkju, og verður þar ekki annað til tíðinda en að hjónaefnin eru saman
pússuð. Eftir að komið var úr kirkju, gengu menn undir borð; og var sætum skipað
á þá leið, að Ingibjörg á Hóli sat næst síra Tómasi, en út frá henni Ingveldur
frá Tungu, og þóttust menn sjá, að Ingveldur roðnaði í framan, þegar hún var til
sætis leidd, og gátu þess til, að hún þættist eins vel komin til þess sætis, sem
Ingibjörg hafði hlotið; gátur manna voru og ekki fjarri sanni. Ingveldur var
hljóð mjög um daginn, og þótt þar væri hin dýrðlegasta veisla og steik og annar
fagnaður á borðum, snerti hún samt varla á nokkrum bita. Lítið er það, sem
kattartungan finnur ekki, segja menn, og svo er um þá virðingagjörnu. Síra Tómas
var glaður mjög að þessari veislu og skrafhreifinn, yrti á marga og leitaðist
við að skemmta, einkum þeim konunum; en hvort sem það heldur var af ásettu ráði
gjört eður af tilviljun, þá bar ætíð svo við, að hann kallaði Ingibjörgu á Hóli
maddömu, þegar hann ávarpaði hana; en jafnan, er hann sneri málinu til
Ingveldar, sagði hann aldrei nema blátt áfram: Ingveldur mín! Ingveldi þótti sem
ekki ætti að draga af sér það, sem hún ætti og guð hefði gefið henni, og var
henni það verra en þó hún hefði fengið sinn undir hvorn vanga, þegar prestur
talaði til hennar, en varð aftur bleik sem nár í hvert skipti, sem hann ávarpaði
Ingibjörgu. Þá er menn voru gengnir undan borðum, sýndi Ingveldur vonum bráðara
á sér fararsnið, og hugðu menn hana kranka. Indriði kom þá að máli við móður
sína- og vildi ég, segir hann, að þú, móðir, minntist þess, er þú hést mér, að
vekja máls á bónorðinu, og mun ekki annan tíma betra færi á gefast. Annan veg
virðist mér þetta, sonur, sagði Ingibjörg, sýnist mér Ingveldur ekki hafa verið
með glöðu bragði í dag, hvað sem veldur; en þó má ég gjöra það fyrir þín orð að
hætta til þess. Sætir hún þá lagi að fá færi á Ingveldi, áður en hún riði brott;
og einhvern tíma stóð svo á, að þær urðu tvær saman fyrir ofan bæinn; gengur þá
Ingibjörg til hennar og kveður hana blíðlega og segir: Mig langar til að tala
nokkur orð við yður, áður en þér farið; ég hef verið beðin þess af manni, og
þykir mér mikið undir því, hverju þér svarið. Mín er æran og yðar lítillætið,
maddama góð, ef þér viljið tala við mig, og látið mig heyra erindi yðar, sagði
Ingveldur og glotti við. Ingibjörgu grunaði nú af þessu svari, hvernig fara
mundi, og þagnaði við; en með því að svo langt var komið, að illt var
afturhvarfs, tekur hún aftur til máls og segir: Það er erindi mitt, að sonur
minn Indriði hefur beðið mig að koma að máli við ykkur mæðgurnar um það, hvort
ykkur mundi það óskapfellt, að hann leitaði þar ráðahags, sem er Sigríður dóttir
yðar; segir hann, að þar sé sú kona, er hann helst mundi kjósa sér fyrir ættar
og atgjörvis sakir af þeim kvenkostum, sem hér eru nærindis. Verður það, sem
varir og ekki varir, sagði Ingveldur. Síst mundi mig hafa grunað það, að þið á
Hóli leituðuð til mægða við okkur smámennin fyrir handan ána, og vil ég víst
vita, hvort þetta mál er af alvöru flutt eður ekki. Ekki er það með nokkru falsi
af okkar hendi, sagði Ingibjörg; munu það og margir mæla, að ekki sé óákomið með
þeim Indriða mínum og Sigríði dóttur yðar. Það munuð þér og aðrir verða að skoða
sem þeim líkar, hvert jafnræði sé með þeim; en skjótt er að svara erindi yðar,
maddama góð, af minni hendi, að aldrei gef ég samþykki mitt til þess ráðahags;
um vilja Sigríðar veit ég ekki; þó er mér næst að halda, að hún muni líta í aðra
átt, ef hún gefur um að giftast að svo stöddu. Síðan gekk Ingveldur burt sem
skyndilegast; breytti hún nú ráði sínu um heimreiðina og var hin kátasta það
eftir var dagsins. Ingibjörg segir Indriða þessi málalok, og verða þau honum til
mikillar ógleði og það þó verst, er hann þóttist mega ráða af orðum Ingveldar,
að hyggja hans um vilja Sigríðar mundi hafa verið tómur hugarburður. Riðu þau
mæðgin heim við svo búið, og tekur Indriði nú ógleði mikla, svo að hann nær því
mátti engu sinna. Ingveldur ríður og heim frá boðinu um kvöldið og er hin
kátasta. Ekki segir hún Sigríði frá viðræðum þeirra Ingibjargar. Litlu síðar kom
upp sá orðrómur þar í sveitinni, að Indriði á Hóli hefði beðið sér stúlku vestur
í héruðum og þó minni háttar bóndadóttur, en ekki fengið, og því væri hann nú
orðinn hálfgeðveikur. Enginn vissi gjörla að greina höfund þessara frétta; en
þeir, sem lengst komust í rannsókninni, höfðu það fyrir satt, að ólyginn maður
hefði sagt þær Gróu á Leiti. Ingveldur lét hvern mann, sem kom að Tungu, segja
sér þessar fréttir og innti að öllu sem nákvæmast, og var ekki ugglaust um, að
hún á stundum gjörði gys að, einkum ef Sigríður var við. Sigríður lét sér jafnan
fátt um finnast. Líður svo veturinn og vor hið næsta, að ekki batnar Indriða
ógleðin, og ekki kom hann að Sigríðartungu á þessum missirum. Nú verður að geta
fleiri manna við söguna. Maður hét Bárður, hann bjó á Búrfelli, það er hálfa
þingmannaleið frá Sigríðartungu og ekki í sama hrepp. Bárður var maður auðugur
að gripum og gangandi fé; jarðir átti hann og margar og góðar; en ekki var hann
maður vinsæll af alþýðu. Einn son átti hann, sem Brandur hét; hann var kvongaður
og átti bú á Brandsstöðum; lítið ástríki hafði hann af föður sínum; líktist
Brandur meira móður sinni en föðurfrændum. Bárður hafði átt þá konu, er Guðrún
hét og ættuð úr Þingeyjarþingi; hún var þá önduð fyrir fám vetrum, er hér er
komið sögunni; og var það almæli, að hún hefði næsta södd lífdaganna til grafar
gengið; höfðu þau hjón ekki átt lund saman; hún var mild af fé, en hann nískur,
en þó hæglátur og stórillindalítill hversdagslega. Þar var margt fátækra manna í
nágrenninu, og hvörfluðu þeir oft á vorum heim að Búrfelli, og vildi Guðrún
jafnan víkja þeim einhverju, sem svangir voru, er matur var nógur fyrir. Ekki
var Bárði mikið um þær ölmusugjörðir; tók þó sjaldan af þeim það, sem Guðrún
hafði vikið þeim; en, til þess að sjá við þeim leka, að ekki drægist of mikið út
úr búinu á þenna hátt, lét hann ekki konu sína hafa of mikið undir höndum;
sjálfur vó hann út hjúunum bæði smjör og átmeti og taldi rækilega hvern
kjötbita, sem hann ætlaði til soðningar hvert skipti, sem farið var með spað.
Yfir döllunum og ólekjunni hafði Guðrún ótakmarkað einvaldsdæmi; en öðru máli
var að gegna um skökuna, því henni varð hún að skila manni sínum afdráttarlaust
í hvert sinn, sem hún strokkaði; og með því Bárður mundi gjörla, hve margar ær
og kýr hann átti, og vissi út í æsar, hvað hver mylk skepna á heimilinu mjólkaði
í mál og hve mikið smjör fæst úr hverjum fjórðungi mjólkur, tókst Guðrúnu
sjaldan að klípa mikið af skökunni, svo að Bárður yrði þess ekki var. Lyklaráðin
hafði hún; þó var sá einn lykill, sem hann aldrei skildi við sig vakandi eða
sofandi, en það var lykillinn að skemmuloftinu; og þeir, sem vissu, hvað í því
var, furðuðu sig ekki á því, þó Guðrúnu væri ekki hleypt þangað: margra ára
gamlar mörtöflur og gráskjöldóttir smjörbelgir áttu þar aðsetur í geysimikilli
kistu um þveran gafl. Fyrir annarri hliðinni stóð afarstór kornbyrða, en hinum
megin var þrísett röð af tunnum með spað og saltaða magála; þaðan féllu straumar
miklir af pækli, er kvísluðust um skemmuloftið og hurfu loks inn undir fjallháan
fiskahlaða, sem girti skemmuloftið að framanverðu. Eftir endilöngu húsinu lágu
rær, hlaðnar enda á milli með hörðu hangikjöti; það voru föll af sauðum og ám,
og enginn mundi þar uppréttur ganga mega sakir hinna langleggjuðu
skammrifjabógna. Annars var, eins og lög gjöra ráð fyrir, það kjötið, sem reykja
skyldi, haft í eldhúsi, og aldrei reis hin rósfingraða morgungyðja svo úr rúmi
Títonar, að Bárður bóndi kannaði það ekki innvirðulega; og ekki" hné dagstjarna
nokkur svo í djúpan mar", að hann ekki áður skemmti sér við sjón hinna bráðfeitu
sauðarfalla, teldi þau og klipi í þau, áður en hann færi að sofa. Ekki verður
glögglega skýrt frá öllu því, sem í þessu lofti var fólgið, því fáum auðnaðist
það eftirlæti að koma lengra en upp í stigann og þó svo aðeins, að þeir hefðu
sýnt Bárði áður nýja spesíu eður gamla krónu, sem hann langaði til að komast í
kunningsskap við. Niðri í skemmunni voru margir eigulegir hlutir, þó hér séu
ekki taldir; en flest var það óætt. Þó var þar einn hlutur, er vér hljótum að
geta að nokkru, en það var sár einn mikill og merkilegur, fullur lundabagga og
súrsaðra hrútssviða, blóðmörs og annars ágætis, er svam þar í hálfþykku
súrmjólkurmauki. Ekki var það fyrir því, að Bárður hefði minni mætur á sá þessum
en mörgu öðru, er uppi var í loftinu, að honum var valið óvirðulegra sæti,
heldur hins vegna, að hann var of stór vexti til að komast í heilu líki upp um
loftsgatið, enda var hann nú ekki fær um ferðir eða hreyfingar fyrir sakir
gjarðleysis og elliburða; stóð hann því þar við loftsstigann og sparn jörðu allt
upp að miðju og gamalli kúamykju mokað að utan. Á syllunni rétt fyrir ofan sáinn
voru tvær uglur; á annarri þeirra hékk stórt kerfi af gömlum hornhögldum, en á
hinni héngu reiðtygi Guðmundar Höllusonar. Guðmundur þessi var fóstursonur
Bárðar, og unni Bárður honum manna mest, enda var hann svo líkur honum að öllu
skaplyndi, að ekki mundi sonur líkari föður; og fóru menn þeim orðum þar um, að
fé væri jafnan fóstra líkt; en ekki vissu menn annan skyldugleika þeirra en að
móðir piltsins hafði verið vinnukona Bárðar og heitið Halla. Halla hafði verið
svo óheppin, þegar hún átti að feðra Guðmund, að hún gat ekki fundið honum neitt
líklegra faðerni utan eða innan sveitar en vinnumannstetur eitt, sem var
drukknaður rúmum níu mánuðum áður en pilturinn fæddist, og því hafði Bárður af
einskærri manndyggð sinni tekið munaðarleysingjann að sér og alið hann upp eftir
sinni mynd, og sögðu allir, að honum færist það vel, því auðséð væri, að hann
gæti með öllu hrundið honum á sveitina. Bárður lagði með ári hverju meiri og
meiri ást á svein þenna og gaf honum fjörutíu hundraða jörð eftir sig, og þar að
auki hafði hann það jafnan á orði, að hann Guðmundur sinn ætti að tína flærnar
úr rúminu sínu, þegar hann væri dauður. Fáir ókunnugir skildu þetta orðatiltæki;
en nákunnugir þóttust vita, að Bárður miðaði til kistilkorns nokkurs, sem
grafinn væri niður undir höfðalagið í rúmi Bárðar og í væru nokkrar kringlóttar.
Þegar hér er komið sögunni, var Guðmundur orðinn fulltíða maður. Ekki þótti
heimasætum þar í héraðinu hann fríður sýnum. Allir vissu, að hann var maður
samhaldssamur og átti í vændum að eignast nokkuð, þar sem hann var uppáhaldið
hans Bárðar ríka á Búrfelli, og því mundu feður gjafvaxta meyja hafa skoðað huga
sinn, áður honum væri frá vísað, ef hann hefði leitað ráðahags við dætur þeirra.
En Guðmundur var kenndur við kjöt og sauði, en ekki við konur eða kvonbænir, og
það þóttust menn vita, að færi svo, að hann einhvern tíma ágirntist einhverja af
Evudætrum, mundi hann ekki líta á fríðleikann einan í því efni og varla mundi
hann vitið verði kaupa; sjálfur hafði hann gott gripsvit, og meira þurfti ekki
til að búa og nurla, sem fyrir hann var aðalatriðið. Guðmundur hafði einhvern
tíma lært að lesa og las reiprennandi hverja bæn, einkum ef hann kunni nokkuð í
henni utanbókar áður, en sjaldan vildu menn hleypa honum á Jónsbókarlestur.
Fóstri hans hafði látið kenna honum að rita nafnið sitt og sagði, að slíkt gæti
oft komið sér vel í búskapnum, að menn kynnu að klóra nafnið sitt, til að mynda,
ef menn seldu eða keyptu jarðarpart; en ekki var Guðmundur fastur í
réttritunarreglunum, því jafnan ritaði hann fyrsta stafinn í nafninu sínu með
litlu gei og eins í föðurnafninu, en essið í" son" hafði hann alltaf með stórum
staf. Talnafræði hafði Guðmundur ekki numið, en furðanlega æfingu hafði hann í
því að telja saman fiska og fjórðunga og taldi þá upp á grænlensku, eftir tám og
fingrum, og var ákaflega fljótur að því. Það var einhvern dag næsta sumar eftir
það, að Indriði beiddi Sigríðar í Tungu, eins og áður er um getið, að Bárður
karl var eitthvað að bauka sér út í skemmulofti og hafði lokið upp smjörkistunni
miklu og sat nú réttum beinum á loftinu og raðaði kringum sig smjörbelgjum.
Honum sýndist, að umbúðirnar á einum bögglinum væri farnar að bresta, og tók upp
hjá sér nál og þráð og fór að rifa það saman og raulaði eitthvað fyrir munni
sér, eins og hann jafnan var vanur, þegar hann var að fara með smjör eða
peninga. En er hann hafði setið þar um hríð, heyrist honum vera gengið inn í
skemmuna, og dettur honum þá í hug, að hann hafi gleymt að læsa eftir sér
skemmunni, og hugsar, að svo megi vera, að einhver sé þar kominn, sem vilji
skyggnast í sáinn. Bárður stekkur þá upp hart og títt og kallar ofan í skemmuna:
Hver er þarna niðri? Það er ég, fóstri minn! Á, ert þú það, Guðmundur minn! Ég
gat ekki skilið í, hver það gæti verið; ég vissi ekki, að þið voruð komnir heim,
piltarnir; og því varð mér hálfhverft við; maður má aldrei vera óhræddur innan
um þetta horngrýtis hyski, því þó allir þykist vera ráðvandir hérna á heimilinu,
þá skal nú enginn telja mér trú um það, að ekki hafi verið farið í sáinn; eða
hvað minnir þig, Guðmundur minn, að vinstrarnar ættu að vera margar, sem eftir
voru í vor? Þær voru átján, sagði Guðmundur, já átján. Já, mig minnti það; þú
taldir þær fyrir mig? Já, þú lést mig telja þær, og mig minnir ekki betur en þær
væru átján, jú, það veit drottinn minn, þær voru, sem ég lifi, átján. Og í dag
eru þær ekki nema sextán; skoðum þá til, fjórar eru farnar, ekki hafa þær
hlaupið sjálfar úr sánum; því segi ég það, það verður að hafa gát á því hérna,
ef það á ekki að stela mann út á húsganginn; en nú getur það stolið fyrir mér,
eins og það vill; ekki sé ég, þó það steli úr mér augunum, ég er ekki orðinn
maður til að líta eftir því. En viltu ekki skreppa snöggvast upp til mín,
Guðmundur minn, fyrst þú komst? Mig langar til þess að líta snöggvast ofan í
fremstu kjöttunnuna hérna; ég held hún sé búin að míga niður úr sér öllum
pæklinum; en ég ræð ekki við helluna ofan á henni. Ójú, fóstri minn, ég skal
koma, sagði Guðmundur og fór upp og tók helluna ofan af tunnunni; það er ekki
von, að þú ráðir við þetta bjarg, fóstri minn! Af því ég er orðinn svo dauður og
farinn, að ég þoli ekkert á mig að reyna fyrir mjöðminni á mér- ónei, ekki hefur
hún lekið enn til skemmda, held ég, tunnugreyið. - Því segi ég það, ég er ekki
orðinn fær um að eiga lengur í þessu búskaparbasli, Guðmundur minn! Ég vildi
helst, að þú værir búinn að taka við því öllu saman og ég mætti hírast hérna í
kofunum; hafa skemmugreyið mitt út af fyrir mig; nokkrar kindur í heyjum og
afgjaldið af þessum fáu jarðaskikum; ég vil þú farir að taka við jörðinni hérna,
en ekki legg ég ofan á hana, það segi ég þér fyrir; þú verður að taka við
kofunum hérna eins og þeir eru; og þeir eru líka allstæðilegir, nema hvað göngin
eru farin að síga dálítið saman, en að öðru leyti getur bærinn hérna lafað uppi
nokkur ár enn. Hvað segir þú um þetta, viltu ekki fara að reyna til að hokra? Ég
veit ekki, hvað ég á að segja um það, fóstri minn. Og þá yrðir þú, vænti ég, að
taka þér einhvern kvenmannsræfil. Já, ekki treysti ég mér að búa með henni Guddu
hérna. Það lái ég þér ekki, Guðmundur minn. Ég er búinn að fullreyna mig á
henni, og ekki ætla ég að ráða þér til þess að hafa hana fyrir framan; en hitt
er það, ég held þú yrðir að fá þér einhverja konumynd. Já, sagði Guðmundur og
dró langan seim á jáinu. Þessi kvenþjóð! Og þessar konur! Það hef ég þó komist
að raun um, Guðmundur minn, síðan konan mín dó, að skárri eru konurnar en þessar
ráðskonuskammir; og sannast er að segja um það, að þó að hún Guðrún mín heitin
væri óráðsskepna í mörgu, þá dró hún þó ekki allt út úr höndunum á mér eins og
skrattinn hún Gudda; en hvað ég ætlaði að segja, hefurðu ekki augastað á neinni
hérna í sveitinni, sem þú vildir eiga? Ónei, fóstri minn, ekki hef ég það; og
það á heldur engin neitt hérna í sveitinni; og til hvers skollans er að taka þá,
sem ekki á spjarirnar á sig? Og satt er nú það, neyðarúrræði eru það; hér er þó
ein fram á bæjunum, sem loðin er um lófana. Á, hver er það, fóstri minn? Hún
Sigríður Bjarnadóttir í Tungu. Á, ætli það? Ætli það eigi nokkuð til þar í
Tungu? En ekki eru börnin mörg, trúi ég. Læt ég nú það vera, ekki held ég það sé
feitan gölt að flá, búið þar í Tungu, og ekki átti hann Bjarni heitinn
jarðirnar; en hitt er það, hún kvað hafa fengið þrjár ef ekki fjórar jarðir
eftir hana systur sína. Nú, það var annað mál! sagði Guðmundur og neri saman
lófunum. Og því hefur mér dottið það í hug, að það væri ekki svo fjarri lagi
fyrir þig, því góður stofn getur það orðið, ef vel er á haldið, með þessu litla,
sem þú átt sjálfur, þó það sé nú ekki mikið; þú átt þó þenna part, sem ég hef
ánafnað þér; og svo nokkra skildinga, hugsa ég. Ég! skildinga, nei, ég á ekki
peningana, ég er öldungis peningalaus. Ekki trúi ég nú því; en þú vilt aldrei
láta bera neitt á því; og hvað kemur til, að þú lofar mér aldrei að sjá
skildingana þína, Gvendur? Nú, þeir eru engir! En því fæ ég aldrei að sjá
peningana þína, fóstri minn? Annað mál er það; ég hef aldrei átt neina
skildinga; þú skyldir fá að sjá þá, ef þeir væru nokkrir; eitt gripsverð, það er
allt og sumt. Heldur eignast þú þó skilding en ég. Nú, það fer allt aftur; í
sýslumanninn þarna varð ég að láta næstum því þrjár spesíur, og fjögur ríxort
fóru til prestsins, því ekki er að bjóða þeim körlum annað en smjör, ull og
peninga, og þótti mér þá ekki betra að láta sköfuna eða lagðinn; en verði
einhver skildingur til eftir mig, þegar ég dey, þá veistu það, að þú átt að taka
hann, því ekki get ég vitað, að það fari í eldinn hjá honum Brandi, þó það sé
lítið; en hvað líst þér um þetta, sem við vorum um að tala, er ekki réttast
fyrir þig, að þú reynir til að ná í þessa jarðarskika, sem hún Sigríður á?
Heldurðu, fóstri minn, að það gæti tekist? Nú, það má reyna að komast eftir,
hvað þær segja, mæðgurnar; ég skal reyna að staulast með þér fram eftir, ef þú
vilt. Við þetta felldu þeir fóstrar talið, en næsta dag voru hestar heim reknir
að Búrfelli. Ekki voru reiðskjótar þeirra fóstra ásjálegir, meiddir í miðju baki
og næsta grannir á síðu, því ekki var kostnaður gjörður eldishesta á Búrfelli,
enda voru hestar þar oftar hafðir til áburðar en útreiða. Engir skrautmenn voru
þeir fóstrar í klæðum, en þó var nú tjaldað því, sem til var. Guðmundur var í
bláum treyjufötum af skarlati. Þessi föt höfðu í fyrstu verið keypt af Þjóðum og
fóru því Guðmundi ekki sem best; Guðmundur var maður hár vexti, en treyjan var
af meðalmanni, og skrolli hún upp á herðarblöðum að aftanverðu, en barmarnir
héngu mjög niður að framanverðu. Guðmundur var allra manna skrefhæstur, en
brækurnar stuttar, og féllu fötin lítt saman um miðjuna, og sá þar í gula
skyrtuna; af þessu var Guðmundur til að sjá líkastur röndóttum jötunuxa.
Bolurinn var af góðum kostum gjörður og glæsilegur; en svo óheppilega hafði til
tekist einhvern tíma í kaupstaðarferð, þegar Guðmundur var að láta upp bagga, að
nokkrar tölurnar höfðu hrunið af öðrum barminum; en með því að þess háttar
tölur, sem á bolnum voru, ekki voru fáanlegar, hafði Guðmundur látið fylla
skörðin með ósamkynja tölum. Þeir, sem ekki unna sundurgerð eða margbreytni í
klæðum, mundu því líkast til hafa fundið það að bolnum Guðmundar, að tölurnar
voru ekki allar af sama tagi. Stígvél átti Guðmundur, það voru vatnsstígvél. Þau
hafði hann einhvern tíma orðið að taka upp í skuld af dönskum farmanni og ekki
getað selt þau aftur, en nú komu þau að góðu haldi, því hvenær skyldi slíka
gripi við hafa, ef þeir skyldu nú heima liggja? Guðmundur hafði og farið í
stígvélin; en með því honum virtist hvor fóturinn öðrum líkur, tók hann það
stígvélið á hægra fótinn, sem þeir, sem vanari eru þess konar skófatnaði, mundu
hafa látið á hinn vinstra. Ekki urðu þeir fóstrar snemmbúnir, því þeir voru
óvanir þessu dekri; þó komst biðillinn út á hlaðið um hádegisbilið með svipu og
hatt í hendi; hatturinn var allásjálegur og" Einar Hákonarson vatnsheldur" í
kollinum. Um sama mund sem þeir fóstrar stíga á bak, kemur Fjósa-Rauðka þar út á
hlaðið, setur hönd fyrir auga, glápir á Guðmund um hríð og stingur síðan nefinu
að Smala-Gunnu og segir: Nú þykir mér Guðmundur okkar vera orðinn uppdubbaður;
hvert ætlar hann að fara, blessuð mín? Hvað ætli ég viti af því, kelli mín? En
það lítur svo út sem hann ætli að fara að biðja sér stúlku. Skrattinn fjarri
mér! sagði Rauðka og steypti úr því, sem hún hélt á. Þá þykir mér flestir
sótraftar á sjó dregnir, ef hann Gvendur fer að biðja sér stúlku. Þeir fóstrar
komu að Sigríðartungu á áliðnum degi og berja þar að dyrum, og fór það eins og
segir í vísunni, að" þar kom út einn digur dóni" og litast um; þeir fóstrar
heilsa honum með kossi, og spyr hann þá almæltra tíðinda, en þeir kváðust fá
vita- en er húsbóndinn heima? sagði Guðmundur. Já, hjá guði, því hann er dauður,
sagði heimamaður, en ég á að heita ráðsmaður hérna, og allt, sem utanbæjar
snertir, þá er það eins og þið talið við hana Ingveldi mína sjálfa, það sem þið
talið við mig; annars heiti ég Árni, sem lengi var hjá honum síra Torfa, ég veit
ekki, hvort þið kannist við það; en heitið þér ekki Bárður á Búrfelli? Jú,
Bárður heiti ég. Já, ég þóttist hálfvegis þekkja yður, þó langt sé síðan ég sá
yður; ég sótti til yðar smér hérna um árið, sem þó ekki vóst, þegar heim kom. Og
ekki kannast ég við það, að það hafi ekki vegist; en er maddaman heima? Mér er
þökk á að fá að tala við hana. Árni fór þá inn, og kom Ingveldur brátt fram og
leiddi þá fóstra í stofu. Stofan var hús fyrir sig, og var gengið í hana vinstra
megin úr bæjardyrum; hún var í þremur stafgólfum og ekki ólaglegt hús, eftir því
sem gjöra er í sveitum; á þeim gaflinum, sem sneri út til bæjarhlaðsins, voru
tveir glergluggar, og rétt undir þeim stóð dálítið, grænleitt borð og sinn stóll
hvorum megin. Í fremsta stafgólfinu, næst dyrum, var gestarúmið og glitábreiða
yfir; hinum megin og á móti rúminu stóð rauðlituð kista með fangamarki Ingveldar
á hliðinni, sem fram sneri; það var fatakista hennar; en við endann á þessari
kistu stóð önnur kista nokkuð minni, en nýlegri; hana átti Sigríður. Ingveldur
leiddi Bárð til sætis við borðið og tók að spyrja hann tíðinda; en Guðmundur
settist á kistu Sigríðar og sat þar með hattinn á hnjánum og hélt sinni hendi um
hvort barðið, og datt ekki né draup af honum. Ekki leið á löngu, áður þar kom í
stofuna stúlka með bjart hár, húfu á höfði og dökkvan skúf, á bláu pilsi, með
röndótta vefnaðarsvuntu og í blárri peysu, nokkuð nærskorinni. Það var Sigríður
Bjarnadóttir. Hún gekk hæversklega, en þó ófeimnislega inn gólfið og rétti að
móður sinni kaffiketil, sem hún bar í hendinni; en gestirnir risu upp á móti
henni og heilsuðu henni með kossi. Ingveldur tók við katlinum, brá svuntuhorninu
neðan undir botninn á honum, blés í stútinn og setti hann á borðið og tók að
skenkja kaffið; setti fyrst fyrir Bárð og benti Sigríði að koma og færa
Guðmundi, þar sem hann sat á kistunni. Sigríður bar Guðmundi kaffibollann í
annarri hendi, en sykurskál í annarri. Guðmundur þrífur með annarri hendinni
einhvern álitlegasta sykurmolann úr skálinni, en með hinni hendinni tekur hann
um kaffibollann, en lætur Sigríði standa eftir með undirskálina, því ekki var
hann svo fróður í þess háttar efnum, að hann vissi, að hún átti að fylgja
bollanum, og bar Sigríður skálina brosandi aftur á borðið. Guðmundur stýfði
sykrið úr hnefa sínum, jafnóðum og hann sötraði kaffið, en stakk síðan
afganginum í vestisvasa sinn. Um það leyti, sem Guðmundur var búinn að drekka
kaffið, víkur Ingveldur talinu til Bárðar og segir: Meðal annarra orða, ætlið
þér langt að ferðast, Bárður minn? Og ekki lengra, maddama góð, ég dróst hingað
fram eftir með honum Guðmundi mínum, rétt að gamni mínu, og svo langaði mig til
að tala við yður fáein orð einhvern tíma. Ég vona til, að þér verðið hjá mér í
nótt, Bárður minn, það er ekki svo oft, að þér komið hingað. Satt segið þér það,
heillin góð, ekki gjöri ég óþarfa útreiðirnar með öllum jafnaði; samt sem áður
held ég, að ég verði að dragnast heim í kvöld, þegar erindinu er af lokið, og
það vildi ég helst gjöra einhvers staðar í einrúmi, ef þér gætuð komið því við.
Ég verð þá að biðja yður að koma innar í baðstofu með mér; en Sigríður mín, ég
vona til, að þú látir ekki honum Guðmundi mínum leiðast hjá þér á meðan. Þau
Bárður gengu úr stofunni, en Sigríður varð þar eftir og vænti þess, að Guðmundur
mundi hefja samtalið með einhverju skemmtilegu efni; en Guðmundur gat einhvern
veginn ekki fundið á því lagið og sat þar þegjandi á kistunni og barði hælunum í
hliðina og gaut við og við augunum ámótlega til Sigríðar. Sigríði fannst það
lítið yndi að sitja svona eins og mállaus og horfa á Guðmund, og væri því ekki
annað fyrir en að yrða á hann að fyrra bragði. Hún vissi það, að oft getur
lítilfjörleg byrjun orðið að löngu og skemmtilegu samtali, ef sá kann vel að
haga orðum sínum, sem við er rætt; hún segir því blátt áfram: Er ekkert að
frétta neðan úr sveitinni? Þakka yður fyrir! sagði Guðmundur; nei, ég verst
allra frétta, nema það hefur verið stolið skammrifjum þar á Hamri, ég veit ekki,
hvort þér hafið heyrt það. Jú, ég trúi við heyrðum það hérna um daginn; vita
menn nokkuð um það, hver það muni hafa gjört? Ónei, sagði Guðmundur og þagnaði;
Sigríður sá, að þetta samtal gat ekki loðað saman, enda þótti henni það ekki svo
skemmtilegt, að hún gæti verið að halda lengur lífinu í því; þegir nú um stund,
en segir síðan: Þið fenguð í fyrravor nýjan prest þar niðri í sókninni, hvernig
líkar ykkur við hann? Og ég held hann sé afskiptalítill og meinhægur, karlinn,
og sannast er að segja um það, ekki drekkur hann eins og hin skepnan, sem drakk
frá sér vitið og alla blessun. Það er vel farið; honum mun þá ganga betur
búskapurinn en sagt var um hinn. Já, það vænti ég eigi að heita; ekki er hann
eins dauður; og það væri þá heldur engin furða, þó hann hefði eitthvað að éta
með öllu því smjörgjaldi, maður guðs og lifandi, það mætti eitthvað verða úr
því; en það er eins og einhver skrattans óblessun fylgi þessum prestum, hvað
mikið sem berst að þeim; og með öllu saman held ég þó, að hann leggi ekki stórt
fyrir, svo sem þar þó er borið heim af öllum sköpuðum hlutum; ég treysti mér til
að verða stórríkur, ef ég hefði aðrar eins tekjur á hverju ári. Já, það er nú
ekki að ætlast til þess, að allir geti haft hagsýnina og sparnaðinn ykkar
fóstranna á Búrfelli. Og ekki má það nú kalla, að ég sé sparsamur; ég ét alltaf,
og það heldur mikið en lítið; en hitt er satt, hann fóstri minn er
sparsemdarmaður; því það segi ég yður satt, hann getur verið svo vikunum saman,
að hann smakki ekki feitmeti, og er það ekki af því, að hann eigi það ekki til.
Það giska ég nú á, sagði Sigríður hálfbrosandi, heldur mun það vera af því, að
hann vill koma því í skildinga; en hvað ég vildi segja, hvernig kennimaður þykir
ykkur hann vera, presturinn ykkar? Og ég veit það ekki, ég heyri, að sumir hæla
honum; þó skömm sé frá að segja, hef ég ekki komið nema einu sinni til kirkju,
síðan hann kom, og heyrði ég þó ekki nema seinni partinn af ræðunni, því það
stóð svo á, að ég var að tala við mann, sem ég átti lítilræði hjá, úti undir
kirkjuvegg. Hvernig fannst yður þetta, sem þér heyrðuð? Og ég held það hafi
verið allgott; mér fannst það svona viðlíka og Strumshugvekjur. Lengri gátu ekki
viðræður þeirra Guðmundar og Sigríðar orðið að þessu sinni, fyrir því að þau
Ingveldur og Bárður komu þá aftur í stofuna; en þó samtal þetta væri ekki langt,
fékk Sigríður nokkra hugmynd um kunnáttu Guðmundar og hugarfar. Skömmu eftir það
býst Bárður til heimferðar, og segir Ingveldur við hann, þegar þau kvöddust:
Jæja, Bárður minn, nú látum við þetta vera svona fyrst um sinn; en fari allt
eins og ég vil, skal ég undir eins láta ykkur vita það, fóstrana. Sá hafði orðið
endir samtals þeirra Ingveldar og Bárðar, að hún hét að gefa Guðmundi Sigríði
dóttur sína, ef hún ekki með öllu þverneitaði þeim ráðahag. Ríða þeir nú heim,
fóstrar, og líða svo nokkrir dagar, að Ingveldur vekur ekki máls á þessu við
Sigríði, en var jafnan venju fremur blíð í viðmóti við hana og kallar hana
elskuna sína í hverju orði, og þykir Sigríði það vel. Það var um þessar mundir
eins og Ingveldur ætti í nokkurri baráttu við sjálfa sig um það, hvort hún ætti
að eggja dóttur sína á að eiga Guðmund eða hún ætti að bregða því heiti, sem hún
hafði gjört þeim fóstrum, og kom hún sér ekki einhvern veginn að því að nefna
þetta við Sigríði; en einn morgun herðir hún upp hugann og vindur sér að Sigríði
og segir ofur blíðlega: Ekki ber ég á móti því, gæskan mín, að nokkuð hefur
verið kaldara millum okkar hingað til en vera ætti; það getur verið, að það sé
eins mikið mín sök og þín, en nokkuð er það þér að kenna; og það skaltu vita, að
ekki elska ég þig minna en hin börnin mín; þið eruð öll undir sama brjóstinu
borin, og því þykir mér í rauninni eins vænt um ykkur öll; en ekki væri þess öll
ólíkindi, þó ég væri alúðlegri við það barnið, sem sýnir mér meira ástríki og
alúð og vill gjöra allt að mínu skapi. Kenn oss að telja daga vora, að vér megum
öðlast viturt hjarta Sálm. 90, 12. Vér notum almanakið til þess að telja dagana
einnig vora eigin daga. Án þeirrar hjálpar mundi oss ganga það illa, því að hver
dagurinn er tíðast svo líkur þeim næsta. Tíminn líður, segjum vér, já eins og
fljótið, sem ávalt streymir áfram. Í raun og veru er enginn tími til, nema
stundin sem er að líða. Vér tölum um liðinn tíma og ókominn. En hvorugur er
eiginlega til, því að annar er dáinn, hinn óborinn. Allt er stöðug, óþrotleg
hreyfing eða rás, og atburðirnir koma hver á eftir öðrum í þeirri rás, og að því
leyti sem þeir koma við oss, við hug vorn og hjarta, við tilfinningar vorar,
þrár og langanir, að því leyti marka þeir tímann fyrir oss. Og hreyfingin
gerist, af því að einhver öfl eru sístarfandi. Vísarnir á klukkunni fara
hringferð sína, af því að fjöðrin er undin upp eða af því að lóðin gera skyldu
sína með því að toga í. Stjörnumerki himinsins marka tímann fyrir sams konar
hreyfing eða stöðuga rás. Þegar vér tölum um vorn eigin aldur og um þá
tilfinning, að vér færumst af bernskualdur yfir á æskuárin, og að æskan líði
fljótt og efri árin færist yfir oss fyrr en varir, þá er sama um það að segja.
Það er allt hreyfing, vöxtur, þroski, hnignun, stöðug rás lífsins, eins og
sírennandi fljót. Og hér rekum vér oss á einn af leyndardómum lífsins, sem vér
oftast gleymum eða gefum lítinn gaum. Jörðin fer kring um sólina með
feiknahraða, en vér erum oss þeirrar hreyfingar ekki meðvitandi, af því að vér
hreyfumst með henni. Vér getum ekki staðið hjá og horft á oss sjálfa fara fram
hjá. En sál vor getur með einhverjum hætti staðið hjá og orðið vör við
hreyfinguna. Með réttu hefir verið sýnt fram á, að þessi hæfileiki í oss til að
skynja hreyfinguna bendi til þess Að eitthvað sé það í oss, sem hafið sé yfir
tímann,. og því sé óháð allri breytingu. Fornt spakmæli hljóðaði þannig: "
Tíminn líður, en vér ekki". Það er þetta óumbreytanlega eða eilífa í oss, sem
lætur oss verða þess vara, að tíminn líður. Þetta minnir oss á, að fyrir
eilífðareðli vort erum vér yfir tímann hafnir, þótt vér hins vegar séum svo
bundnir af honum, meðan vér dveljumst hér á jörð. Tímans börn og þó yfir tímann
hafin. Stöðuglega undirorpin breytingum og byltingum tímans og þó með eilífðina
í sjálfum oss. Hebreska sálmaskáldið, er orti sálminn, sem texti vor er tekinn
úr, fann sérstaklega til þess, hve mannsævin hyrfi fljótt og að flestir hefðu
ekki upp úr henni annað en mæðu og hégóma. En í öllum þeim hverfulleik væri Guð
athvarf vort, því að hann væri allt af hinn sami, og væri til frá eilífð til
eilífðar. Fyrir honum væru þúsund ár sem dagurinn í gær, þegar hann er liðinn,
já, eins og næturvaka. Og þótt Ísraelsmönnum væri á þeim tímum að ýmsu leyti
óljósara, að hverju lífið stefnir, en oss er nú, þá fann sálmaskáldið mjög til
þeirrar ábyrgðar, er lífinu fylgir. Þetta er því einkennilegra, þegar þess er
gætt, að hann fann ekki til þeirrar ábyrgðar, er vér berum á árunum og ævi vorri
gagnvart sjálfum oss í eiginlegasta skilningi, því að hann gerði ekki ráð fyrir
öðru lífi en þessum sjötíu eða áttatíu árum, er vér lifum hér á jörð það er að
segja þeir, sem lengst lifa. En rödd samviskunnar hefir snemma farið að láta til
sín heyra og það að gægjast fram, að vér erum Guðs ættar einnig að því leyti, að
andi vor tilheyrir þeim heimi, þar sem enginn tími er til. Tímarnir hafa mjög
breyst síðan. Enn eru þeir menn til, sem gera sér ekki grein fyrir neinni
tilveru vorri nema þeim fáu árum, sem vér störfum í þessum heimi. Hvernig er
ábyrgðartilfinning þeirra farið? Finna þeir til ábyrgðar gagnvart Guði, gagnvart
meðbræðrum sínum, gagnvart sjálfum sér? Um það ber oss ekki að dæma. Vér
rannsökum ekki hjörtun og nýrun. En enginn fær umflúið sína eigin samvisku að
lokum. Á hverjum nýársdegi verður oss að líta bæði fram og aftur. Öll slík
tímamót eru oss jafnframt reikningskapartími. Og því rækilegar sem vér göngum
frá reikningnum við sjálfa oss, því betra er oss það sjálfum. En þá er mest
undir því komið, við hvað vér miðum þann reikning. Útkoman fer mjög eftir því.
Oss hættir svo mjög við að miða allt við hin líðandi ár eða við þann og þann
mánuðinn. Kreppa þessarar veraldar kemur oss oft til þess, svo að segja neyðir
oss til þess. En Kristur kenndi oss að miða allt í þessum heimi við eilífa
tilveru, við það í sjálfum oss, sem hafið er yfir tímann og allar hans
breytingar. Og slíkur reikningskapur er meira en hvatning samvisku vorri; hann
getur og flutt sál vorri huggun og frið. Liðið ár hefir fært þjóð vorri
margháttaða blessun, en það hefir líka haft sína erfiðleika. Það ætti að hafa
komið einstaklingum þjóðarinnar og henni allri til að taka fastara á, reyna
meira á sig en hún hefir gert áður gert, og það ætti um leið að hafa opnað augu
vor betur fyrir alvöru lífsins. Það hafa atburðir síðari ára stöðugt verið að
gera. Án þessa tekur hún heldur engum sönnum framförum. Henni fer ekki fram í
dugnaði og þekking, nema hún eignist alvöruna að undirstöðu. Allar þrautir eiga
að kenna oss eitthvað. Þær ættu og að geta aukið ábyrgðartilfinning vor allra,
bæði þeirra, er stjórna eiga og mestu ráða, og eins allrar alþýðu. Ekki mun það
vera ástæðulaust, að vér biðjum fyrir þjóðarinnar hönd: " Kenn oss að telja daga
vora, að vér megum eignast viturt hjarta". En enginn af oss er enn fær að dæma
um atburði þá, sem nú eru að gerast. Vér sjáum minnst af því enn, til hverra
breytinga þeir muni leiða. Vér fáum því heldur ekki metið atburði hins liðna árs
fyrir þjóð vora, sjáum ekki, hvað af þeim kann að spretta henni til handa, né
hvernig hún færir sér þá í nyt, hvort þeir muni lama hana og lýja, eða verði
henni hvöt til nýrra og meiri framkvæmda, til eflingar hreysti og til þjóðþrifa.
Oss er heldur ekki falið að gera reikningsskil fyrir hana nú við áramótin. Það,
sem oss varðar í eiginlegustum skilningi, er að gera upp við sjálfa oss. Og
þegar til þess reikningskapar kemur, þá getum vér betur metið atburðina eftir
því varanlega gildi, sem þeir hafa fyrir oss, með öðrum orðum: reynt að leggja á
þá eilífðarinnar mælikvarða. Ég hefi þegar tekið það fram, að atburðirnir marka
tímann mest að því leyti fyrir oss, sem þeir snerta hug vorn og hjarta og koma
við tilfinningar vorar, þrár og langanir. Fyrir því er það svo misjafnt, hve
lengi oss finnst tíminn vera að líða. En ástæðan til þess er einkum sú, að
gleðin er svo gleymin, en sorgin og þjáningin svo minnugar. Og hvert sinn er vér
við ný áramót lítum yfir liðinn tíma, þá sjáum vér atburðina í þessum geðblæ
vorra eigin tilfinninga. Slíkt er sjálfsagt og eðlilegt. En líka gagnvart þeim
er gott að hagnýta sér þennan hæfileik sálar vorrar, að hún getur hafið sig yfir
rás viðburðanna og staðið fyrir utan og virt þá fyrir sér. Þá er sem hið eilífa
í oss sé að líta yfir hið stundlega og meta það. Venjulegast tekst oss þetta
ekki nema stund og stund í einu. En vafalaust getum vér grætt mikið á þeirri
athugun, ef vér temjum oss hana. Hún getur kennt oss að meta árin og alla
atburði þeirra í ljósi eilífðarinnar. Enginn mannanna þekkir líf þitt allt á
umliðnu ári nema þú sjálfur. Og enginn veit nema þú, hvernig þér sjálfum finnst
það hafa verið. Enginn af oss hefir reynt alveg hið sama og nokkur annar.
Tilbreytingin í reynslu vorri er alveg óendanleg. Sumum yðar finnst án efa árið
hafa fært sér gæfu og margfalda blessun. Og Guði sé lof, að sú er ætíð reynsla
margra. En ef þér finnst gæfan hafa verið með þér: ef atvinna þín hefir gengið
vel og fært þér góðan arð; ef þú hefir vaxið að sæmd og hylli í augum fjöldans,
ef þú hefir fundið til unaðar og þæginda út af því, hve vel þú ert staddur, þá
láttu þér ekki nægja það eitt að vera ánægður sumum gleymist það líka heldur
spurðu sjálfan þig í alvöru: Hvernig hefi ég varið árinu í eilífðarinnar
skilningi? Og það er sama sem að segja: Hvernig lítur Guð í líf mitt? Hver er
afstaða gerða minna til eilífs siðalögmáls hans? Öll gæfa í þessum heimi er
lítilsvirði í samanburði við hitt, að vera kominn í samræmi við það. Því meir
sem eilífðarvissan eykst, því betur skilst oss þetta. Allir getum vér spurt
sjálfa oss á þessa leið: Hefi ég látið atburði liðins árs verða til þess að
fullkomna sjálfan mig, færa mig nær því, sem Guð ætlar mér að verða? Hefi ég
forðast að láta leiðast af eigingirni, gert mér það vel ljóst, að ég má aldrei
auðgast af annarra sveita, að hvert ranglætisverk, sem ég hefi í frammi við
aðra, kemur síðar fram við sjálfan mig í einhverri mynd einhverstaðar í
tilverunni, samkvæmt órjúfanlegu siðferðis- og réttlætislögmáli Guðs? Hefi ég
tamið mér að fyrirgefa mótgerðir fyrirgefa allt, líka það sem mér hefir verið
gert mest á móti? Býr sönn sáttfýsi í huga mínum? Hefir mér farið fram í
þolinmæði? Hefi ég látið þrautir hins liðna árs gera mig styrkari, hugdjarfari,
þrautseigari? Hefi ég lært að vera umburðarlyndur, eigi að eins í skoðunum, svo
að ég þoli og umberi þá, er hafa allt aðrar skoðanir á mönnum og málefnum en ég,
heldur og í breytni minni við þá, sem öðrum fremur eru ófullkomnir og veikir?
Þrái ég heitara en nokkuru sinni áður að komast einhvern tíma svo langt, að ég
fái að snerta klæðafald hans, sem var hreinn og heilagur, mitt innan um synd og
eymd þessarar veraldar? Er hið eilífa, sanna og heilaga orðið æðsta hugsjón mín?
Slíkum spurningum getum vér lengi haldið áfram. Þær snerta allar einhverja
hliðina á andlegu lífi voru. Og ekkert af atburðum eða framkvæmdum hins liðna
árs hefir varanlegt gildi fyrir oss, nema þær hafi að einhverju leyti eflt og
stutt andlegt líf vort eða annara. Fyrr öðlumst vér ekki viturt hjarta en oss
skilst þetta og vér lærum að breyta eftir því. Farir þú af alvöru að temja þér
að leggja þennan mælikvarða á líf þitt og látir sál þína standa þannig hjá og
virða það fyrir sér sem væri það ævi einhvers annars, þá færðu sannari hugmyndir
og þér verður hægara að ganga frá reikningnum við hið liðna. En ef til vill eru
ýmsir yðar, tilheyrendur mínir, ekki í hóp hinna ánægðu, er ég leyfi mér að
nefna svo, heldur hinna óánægðu. Má vera, að þér finnist lífið og veröldin hafa
leikið þig hart: þú hafir lengi verið skuggamegin og fáir sólskinsblettir á leið
þinni; stundum hafi jafnvel lífið orðið ömurlegt fyrir fátækt, óviðráðanlegar
þrautir eða óvænta sorg. Og þú kannt líka að finna til þess, að þú hafir ekki
komist svo fram úr þessu, sem þig hefði langað til. Einhver leiði hvílir yfir
huga þínum og innri hryggð, sem enginn sér, út af því, að þér hafi mistekist. Og
hversu margan manninn gerir slík tilfinning máttvana, lamar alla hugargleði hans
og dregur úr trú hans á lífinu. Öllum slíkum er vissulega þörf á að láta
eilífðareðli sálar sinnar rísa yfir allt hið tímanlega. Hættu að dæma sjálfan
þig og atvik lífsins og gerðir mannanna að heimsins hætti. Spurðu aðeins um,
hver útkoman muni verða í ljósi eilífðarinnar. Á leiðinni gegnum skuggann ert þú
ef til vill að læra það, sem þér reið mest á, ert að eignast þann hæfileikann,
sem þig skorti mest eða borga þá skuld, sem þér var hentugast að borga nú. Þegar
inn í eilífðina kemur eða öllu heldur: þegar þessu jarðlífi voru er lokið, þá
munum vér sannfærast um, að arðurinn er mestur eftir þjáningakafla lífs vors. Í
þeim hefir sál vor tekið mestum þroska. Í fyrstu kristni mun það hafa verið
almenn trú, að hver maður ætti einn verndarengil. Sú trú hefir haldist í
katólsku kirkjunni allt til þessa tíma. Og ýmislegt bendir á, að sú trú
frumkristninnar sé að eflast á vorum dögum. Hvort sú trú sé byggð á rökum,
skulum vér láta liggja milli hluta í dag. Það skiptir engu máli í þessu
sambandi. En hugsum oss, að þú ættir slíkan verndarengil, sem lifað hefði með
þér liðið ár og væri öllum atvikum lífs þíns enn kunnari en þú sjálfur. Hugsum
oss, að hann kæmi til þín og segði við þig í dag: " Áður en þú hefir nýja göngu,
skaltu líta með mér yfir farna braut þína síðastliðið ár". Og síðan léti hann
allar stundir þess og daga líða fram hjá þér og benti þér á, hvar þú hefðir
breytt ranglega, hve nær þú hefðir vanrækt skyldu þína eða setið þig úr færi til
að koma einhverju góðu til leiðar, og hve nær þér hefði óafvitandi yfirsést eða
verulega mistekist. Ég fullyrði, að þú mundir oft standa undrandi og með
kinnroða. Þá mundi hvert og eitt af oss sannfærast um, að oss er margvíslega
áfátt og vér erum harla fjarri því að hafa lært að gera Guðs vilja. Þessi mundi
eigi hvað síst verða reynsla hinna ánægðu. En jafnlærdómsrík mundi og slík
yfirferð og upplestur hins liðna með verndarenglinum verða hinum óánægðu, þeim
sem finnst sér hafa mistekist. Hann mundi sýna oss aðra hlið á þeim atburðum, er
oss sýndust þyngstir og sorglegastir; því að hann mundi svo að segja snúa þeim
við fyrir sjón vorri: láta oss sjá þá hliðina á þeim, sem veit að eilífðinni, og
hún er ósjaldan allt önnur en hin, sem að oss snýr hér í tímanum. Og ef til vill
mundi hann með mildu brosi benda á þyngstu augnablikin og sárustu sorgirnar og
segja: " Þegar þú varst staddur þarna, þá var gæska Guðs þér næst og alveg
sérstakrar vísdómsráðstafanir hans að koma fram í lífi þínu. Þá hélst þú, að þér
væri að mistakast eða þú að verða fyrir einhverri grimmd lífsins, og enn sér þú
ekki lengra en svo hafi verið. En seinna munt þú skilja það. Guð sér um, að
ekkert mistekst að öllu leyti". Slíkur reikningskapur getur orðið oss til
huggunar og fært hjarta voru frið. En á slíkum degi sem þessi er, lítum vér eigi
síður fram en aftur, fram til hins óborna tíma eða þess, sem er að fæðast.
Bjartsýnismennirnir hafa á það bent, að sérhver dagur sé ný byrjun, og að sjálf
veröldin endurnýist hvern morgun. Sé það rétt á litið, þá ætti að mega segja það
í sérstökum skilningi um fyrsta dag ársins. Sérhvern nýársdag stöndum vér við
þröskuld nýs tímabils. Vissulega gleymum vér því eigi, að afleiðingar hins liðna
árs teygja sig yfir á þetta árið, eins og gerðir og atvik eins dagsins ná yfir á
hinn næsta. Og þetta á jafnt við um heilar aldir eða löng tímabil. Og líklega
erum vér undir fastari áhrifum hins liðna en oss er ljóst, sambandið milli
orsakar og afleiðingar enn órjúfanlegra en flesta af oss órar fyrir. En einnig
afleiðingar hins liðna eyðast og hverfa og ný skilyrði koma upp í stað hinna
gömlu. Og læknandi miskunn Guðs kemur oss til hjálpar sem fyrirgefandi náð, og
fyrir henni hverfa smátt og smátt syndir og yfirsjónir, afbrot og ávirðingar.
Enginn hefir haldið þeirri hliðinni á kærleika Guðs fastara að oss en Drottinn
Kristur. Og einmitt fyrir þá sök tókst honum svo vel við þá, sem fundu til þess,
að sér hefði mistekist. Hið guðdómlega í breytni hans við þá var þetta, að hann
kom þeim til að trúa á læknandi fyrirgefning Guðs og að unnt væri að láta hvaða
dag sem vera skyldi verða nýja byrjun. Og ekkert kveikir aðra eins lífsvon og að
geta trúað því. Einn af rithöfundum vorra tíma hefir sagt: " Það er hinn
eiginlegi leyndardómur við listina þá, að lifa lífinu réttilega, að fara svo með
atburði lífsins, að menn ausi úr þeim afl og gleði fyrir framtíðina". Slíkt eru
eftirtektarverð orð á öllum áramótum. Ausum oss afl og gleði úr reynslu hins
liðna árs og beitum þeirri orku, sem vér með því öðlumst, á nýja árinu. Nýtt ár
er yfir oss runnið. Með því koma ný tækifæri, ný skilyrði, nýjar leiðir. Hversu
þrautafullir sem dagar og vikur hins liðna árs hafa verið þér, þá getur Guð
látið undursamlega úr rætast á nýju ári. Þetta ár getur orðið þér ný byrjun. Guð
getur látið kvíða þinn og órósemi verða að engu, lyft hinni þungu byrði af þér
og látið sorg þína hverfa smátt og smátt fyrir nýju ljósi og nýjum vonum. Enn
getum vér beðið með orðum hins forna sálmaskálds: " Skapa í mér hreint hjarta, ó
Guð, og veit af mér nýju stöðugan anda". Þorðu í þeim anda að fela þig á Guði á
vald og vænta alls góðs af honum. Með því kemur þú þér í samband við
máttarstraumana að ofan. Og öllum þeim, sem eiga um sárt að binda eftir nýlátna
ástvini, er gott að minnast þess, að tíminn er undursamlegur læknir. Meðan
sorgin er ný, finnst oss dagarnir vera svo lengi að líða og andvökunæturnar enn
þungbærari. En tíminn, hinn mikli læknir særðra hjartna, vinnur verk sitt
hljóðlega dag eftir dag og hellir viðsmjöri og víni huggunarinnar í sárin. Og
fyrr en oss varir ummyndast sorgin í æðri og háleitari tilfinning, þar sem saman
fléttast þrá, blíðlyndi og heilagar vonir. Á þessu er oss þörf, því að öll sár
þurfa að gróa, eigi líf vort að vera heilbrigt, líka þau, sem orsakast hafa
fyrir dauða þeirra, er vér elskuðum mest. Nú kemur nýja árið og boðar þér, að
einnig þér sé boðin ný byrjun út úr sorginni inn í æðri og sælli tilfinning. Vér
höfum heilsað hvert öðru með venjulegum nýársóskum. Það höfum vér gert fyrsta
dag ársins, síðan vér munum eftir oss. En gleðin, sem vér óskum hver öðrum, er
hin tímanlega gleði. Lengra nær hugsun vor sjaldnast. Við háskóla einn í
Vesturheimi var lærður Gyðingur kennari í hebresku, en þótti sérvitur. Þegar
hann kom í fyrstu kennslustundina eftir nýárið, var hann vanur að ávarpa
lærisveina sína með þessum orðum: " Margir munu þessa dagana óska yður gleðilegs
nýárs; en, herrar mínir, ég óska yður gleðilegrar eilífðar". Þeirri sömu háleitu
ósk beini ég nú til yðar allra. Mætti yður og mér takast að haga lífi voru
þannig, að hvert árið beri oss arð fyrir eilífðina, fyrir stöðuga þroskun andans
í öllu því, er gildi hefir, þegar allt hið stundlega hverfur. Mætti oss lærast
að meta allt hið stundlega á þann mælikvarða. Þá teljum vér daga vora með þeim
hætti, sem er vottur um viturt hjarta. " Í því sem míns föður er." Fyrsta
sunnudag eftir þrettánda. Og þegar hann var orðinn tólf ára gamall, fóru þau upp
til Jerúsalem eftir hátíðarsiðnum. Og er þau höfðu verið þar út hátíðisdagana og
sneru heimleiðis, varð sveininn Jesús eftir í Jerúsalem, og vissu foreldrara
hans það eigi; en af því að þau ætluðu, að hann væri með samferðafólkinu, fóru
þau eina dagleið og leituðu að honum meðal frænda og kunningja. Og er þau fundu
hann ekki, sneru þau aftur til Jerúsalem og leituðu hans. Og það var ekki fyrr
en eftir þrjá daga, að þau fundu hann í helgidóminum, þar sem hann sat mitt á
meðal lærimeistaranna, og gerði hvorttveggja að hlýða á þá og spyrja þá. En
alla, sem heyrðu til hans, furðaði á skilningi hans og andsvörum. Og er þau sáu
hann, urðu þau forviða; og móðir hans sagði við hann: Barn, hví gerðurðu okkur
þetta? Sjá, faðir þinn og ég leituðum þín harmþrungin. Og hann sagði við þau:
Hvers vegna voruð þið að leita að mér? Vissuð þið ekki, að mér ber að vera í
því, sem míns föður er? En þau skildu ekki það, er hann talaði við þau. Og hann
fór heim með þeim, og kom til Nazaret og var þeim hlýðinn. Og móðir hans geymdi
öll þessi orð í hjarta sínu. Og Jesús þroskaðist að visku og vexti og náð hjá
guði og mönnum. Fátt í bókmenntum heimsins er unaðslegra að lesa en ævisögur
mikilmennanna, þeirra er mest hafa afrekað og mestum breytingum valdið á
framsóknarbraut mannkynsins. Og í slíkum ævisögum er kaflinn um bernskuna og
fyrstu æskuárin oft harla einkennilegur, þar sem skýrt er frá því, hvernig
séreðlið braust fyrst út og hvernig hugurinn dróst fyrst að, sem síðar átti að
verða aðalhlutverkið í lífinu. Frá bernsku og æsku Jesú hafa guðspjöllin ekki
varðveitt nema þessa einu sögu, enda eru þau ekki ævisaga hans í vanalegum
skilningi. En þessi eina saga er ógleymanlega fögur og lýkur upp fyrir oss
hugskjóti sveinsins. Hún sýnir oss, hvernig hann vaknar til meðvitundar um
köllunarstarf sitt, hvernig hann tekur að átta sig á sjálfum sér. Hverju barni,
sem lærir söguna um hann tólf ára, verður hún kær og öllum foreldrum líka.
Enginn faðir og móðir lesa svo sögu þessa, að þau óski sér ekki, að börnin
þeirra mættu líkjast honum. Og hversu gjarnan vildum vér vita eitthvað um,
hvernig uppeldi hans hefir verið háttað, meðal annars eitthvað um það, með
hverjum hætti guðræknishugur hans hefir verið vakinn í fyrstu. Vafalaust hefir
það háleita hlutverk orðið hlutskipti móður hans eins og það er enn flestra
mæðra. Og trú hennar hlýtur að hafa verið hjartanlega einlæg og hrein. Af öllum
þeim hlutverkum, sem konum bjóðast í þessari veröld, er þetta líklegast
göfugasta og vísast mikilvægasta hlutverkið: að gróðursetja guðshugmyndina í
barnshjartað og koma inn hjá barninu kærleika til þess, sem lifir, og traustinu
á höfundi tilverunnar. Barnshugurinn er ósjaldan undursamlega opinn og næmur og
það festir stundum djúpar rætur, sem vel og varlega er sáð. Og María hefir borið
sín frækorn fram með hreinum og helguðum höndum og af einlægum og hlýjum hug.
Hún hefir fyrst kennt því barninu að biðja til Guðs, er síðar lagði oss öllum á
varir bænina, sem vér munum best og síðast gleymum. Það sýnist svo lítið starf
að kenna barni að biðja. En það er heilagra og háleitara en flest þau störfin,
sem mikilfenglegri þykja. Líklegra er" faðir vor" að einhverju leyti ávöxtur,
sprottinn af þeim frækornum, sem María sáði í huga Jesú, meðan hann var enn
lítill og vissi ekkert annað um Guð en það, er hún sagði honum um hann. Og gætið
þess, hvað sú bæn hefir verið mannkyninu. Ef svo er, þá er uppskeran af
bænariðju hennar og móðurást orðin mikil. Vér vitum ekki, hve heilagan hlut hún
kann að hafa átt í uppeldi hans. Víst mun það hafa verið á bernskuheimili hans,
að næmt auga hans opnaðist fyrir náttúrunni, sem hann sá í kring um sig. Þar
hefir hann fyrst tekið eftir fuglum loftsins og iðjusemi þeirra og ást, er þeir
bjuggu til heiðrin sín, og þar hefir hann lært að finna til með spörvum og
hröfnum, enda gat hann fullorðinn ekki trúað því, að nokkur þeirra félli til
jarðar án vitundar Guðs. Og þegar hugur hans tók að hneigjast að fegurð blóma og
grasa, hefir það líklega verið móðir hans, sem leiðbeindi honum best og skildi
hann best, er hann kom auga á dásemdir Guðs í skrúðklæðum þeirra. Það eitt er
áreiðanlegt, að eftir því sem þessi fyrsta og eina bernskusaga úr lífi hans
greinir frá, þá er sál hans þegar á ungum aldri frábærlega trúhneigð. Hljótum
vér ekki að hugsa oss, að uppeldið hafi átt sinn þátt í því? Og er nokkuð
mikilvægara í uppeldinu fyrstu tólf árin en þetta, ef það tekst að draga
barnshugann einlæglega og í heilagri alvöru að Guði? Ef það tekst, segi ég. Oft
tekst það illa og oft er mjög svo lítið um það hirt. En Maríu hefir tekist það,
enda líklega lagt rækt við dásamlega trúhneigða drenginn sinn. Oft hefir
tilbreytingin djúp áhrif á börnin. Og það hefir verið stórfelld tilbreytni fyrir
sveininn Jesú að fá að fara með foreldrum sínum fyrsta sinn alla leið norðan frá
Galíleu suður til Jerúsalem, til þess að vera þar um páskahátíðina. Nú fær hann
sjálfur að sjá og reyna það, er hann hefir oft heyrt sagt frá. Þessar ferðir upp
til höfuðborgarinnar á páskunum hafa unga fólkinu sjálfsagt þótt tilkomumesti
atburður lífsins. Líf einstaklinga og þjóða var þá enn einfaldara og miklu
tilbreytingaminna en líf vort er nú. Hver óvanalegur atburður hefir því markað
dýpra far í sálarlífið en hann gerir nú, komið meira róti á hugarfarið. Það er
ekki ferðalagið eitt, sem vakið hefir Jesú, heldur framar öllu öðru koman í
helgidóminn: guðsdýrkunin þar og fræðsla lærimeistaranna. Við það að hlusta á
þetta og taka þátt í helgiathöfnunum hefir trúarþrá hans fengið nýja vængi. Ef
trúa má frásögunni, þá er sem hugsunin um Guð verði honum allt, hún gagntaki sál
hans og fyrir henni víki allt annað. Svo hugfanginn er hann af þessu nýja, sem
hann hefir heyrt og séð, að allt hið daglega gleymist. Fyrir því verður hann
eftir af foreldrum og nágrönnum. Og fyrir því er það, að hann gerir
hvorttveggja: að hlýða á lærimeistarana og spyrja þá. Og af þeirri sömu ástæðu
er það, að hann veitir þessi andsvör, er móðir hans kemur með umkvörtun sína: "
Hvers vegna voruð þið að leita mér? Vissuð þið ekki, að mér ber að vera í því,
sem míns föður er?" Þetta alvarlega svar bendir til þess, að hann er tekinn að
gera sér ljóst, hvert köllunarstarf hans muni verða. Það er sem hann sé vaknaður
af bernskudraumnum. Og það er sem hann hafi raknað við sér þarna í hinum mikla
helgidómi þjóðarinnar, þar sem aðaltilbeiðslan hefir farið fram öld eftir öld. Á
slíkum stað er umhverfið heilagra bæði líkamlega og andlega umhverfið. Þar er
sem áhrifin frá Guðs ósýnilega heimi merkist betur. Á þessum stað hafði lengi
verið unnið að því, sem í sérstökum skilningi var talið að vera Guðs, að
helgihaldi og guðsdýrkun þjóðarinnar. Á því sviði finnur hann nú, að köllun sín
muni verða. Það hefir verið honum fullljóst frá þeirri stundu. Allt, sem síðar
gerðist í lífi hans, bendir sterklega til þess. Hann dvelst að vísu enn langa
stund heima í Nazaret og er foreldrum sínum hlýðinn, en öll sú hlýðni og
þjónusta verður aðeins undirbúningur undir köllunarstarfið. Hann vex ekki aðeins
líkamlega, heldur og að visku, það er að segja honum fer fram í þekkingu á sviði
trúar- og siðferðislífsins. Og allur sá vöxtur hefir sjálfsagt gert hann
öruggari í því að halda fast við þá ákvörðun sína, að vera í því, sem hans föður
er, og hann hefir gert honum léttara fyrir um það, að láta ekki villast af hinni
völdu braut. Þess vegna rataði hann öruggur leið lítillætisins og vísaði á bug
bæði freistingum hins illa valds um að eignast veraldarríkin og eins tilboði
lýðsins, er hann vildi gera hann að konungi. Í þessu, sem svo mörgu öðru, er
hann oss hin ógleymanlega fyrirmynd. Hversu erfiðlega gengur mörgum manninum að
finna köllunarstarf sitt. Sumir finna ekki til neinna sérstakra hæfileika hjá
sér, er bendi þeim, hvort leita skuli í þessu efni. Aðrir þykjast sannfærðir um,
að þeir búi yfir alveg sérstökum gáfum, en finnst þær fái ekki að njóta sín.
Hversu almenn er umkvörtunin um það, að þessi og þessi hafi aldrei getað notið
sín í lífinu, af því að hann hafi alla ævi verið á rangri hyllu. Ekki síst er
þetta notað sem afsökun, er einhverjum hefir mistekist í lífinu og hann lent í
einhverju auðnuleysi. Aðalástæðan er þó oftast sú, að hann hefir ekki getað
áttað sig á sjálfum sér, ekki fundið nægilega sterkt til þess, að eitthvað af
því, sem honum bauðst, gat orðið köllunarstarf hans, ef siðferðilega alvaran og
viljastyrkurinn hefði verið nægilega mikill. Lífið býður oss öllum nægilega mörg
tækifæri til þess að finna köllunarstarf, en ástæðan til, að það mistekst svo
oft, liggur hjá oss, en ekki hjá lífinu. Enginn æskumaður kemur svo af
bernskuárunum, hvort sem það er karl eða kona, að hann geri sér ekki far um að
finna eitthvert köllunarstarf. Allir leita, ef þeim er ekki lagt starfið svo að
segja ósjálfrátt upp í hendurnar. En hve margir leita ranglega. Þeir hugsa nær
því undantekningalaust um það eitt í leitinni: Hvað fellur mér best, hvað langar
mig mest til, hvað verður fyrirhafnarminnst, í hvaða stöðu verður lífið ljúfast?
Um hitt hugsa fáir: Hvað ætlar Guð mér að rækja? Hvernig get ég farið með líf
mitt, til þess að ég nái best takmarki því, sem þessi jarðneska ævi stefnir að?
Hvernig get ég best verið í því, sem míns föður er? Hve vandræðalega mikið los
er á hugarfari margra unglinga. Þeir taka eitt fyrir þennan ársfjórðunginn og
nýtt hinn næsta. Þeir reyna hvert starfið eftir annað, en geta ekki fest sig við
neitt. Þeim fellur það ekki; það kostar of mikla fyrirhöfn finnst þeim. Og svona
gengur koll af kolli. Ekkert finnst þeim nógu skemmtilegt eða þeir þykjast ekki
hafa nógu mikið upp úr því. Allt af eru þeir að leita síns eigin vilja. Hitt
kemur þeim ekki til hugar að gera nokkurra tilraun til að vera" í því, sem míns
föður er" og það einmitt af því, að hina siðferðilegu alvöru vantar. Það, sem
framar öllu auðkenndi allt lífsstarf Jesú, var þetta: að hann leitaði hvorki
eigin vegsemdar né hagnaðar, að hann fór ekki að eigin vilja, heldur fann svo
sterkt til köllunarinnar, að hann hugsaði ævinlega um það mest, að Guðs vilji
mætti verða. Og þegar hann sá nýtt starfssvið ljúkast upp, hversu mikil
fyrirhöfn sem því svo ætti að fylgja, sagði hann þetta: " Minn matur er að gera
vilja þess, sem sendi mig, og fullkomna hans verk". Getur þú hugsað þér nokkuð
fráleitara en að hann hefði spurt um þetta: Upp úr hverju hefi ég mest, eða upp
úr hverju hefi ég mestar nautnir? En er þá ekki líf kristinna manna og breytni
komin harla langt burt frá líferni hans og kenning, þegar þetta ræður mestu um
valið á köllunarstarfinu og yfirleitt í starfsemdum lífsins? Og er nokkuð
áþreifanlegra en einmitt þessi hugsunarháttur nú með hinum kristnu þjóðum? Hann
ríkir svo að segja allstaðar. Hann er bein afleiðing þeirrar efnishyggju, sem
hefir eigi aðeins gleymt að gefa gætur að því, hverjar afleiðingar breytni vor
hér í tímanum hefir í eilífðinni, heldur hefur blátt áfram neitað því í yfirlæti
þekkingarleysis og fáfræði, að nokkurt framhaldslíf sé til. Einkennilegast er þó
það, að hann ríkir ekki aðeins meðal hinna eiginlegu efnishyggjumanna og
svonefndra vantrúarmanna, heldur og meðal sumra þeirra, er sjálfir telja sér trú
um, að þeir séu öðrum fremur kristnir og halda vilja sem fastast í erfikenningar
hinnar kristnu trúfræði. Svo gagnsýrð er kristnin sjálf orðin af efnishyggju
undanfarinna áratuga. Og fyrir því furðar oss í raun og veru ekki á því, að
eitthvað afskaplega stórfellt yrði að koma fyrir, til þess að láta kristnar
þjóðir sjá að sér og fá þær til að leggja annan betri grundvöll undir lífsskoðun
sína og breytni en sá hefir verið, er þetta hvorttveggja hefir í raun og veru
hvílt á síðustu áratugina. Í hinum mikla kappleik um veraldargæðin er eins og
þessi raust hafi dáið út, eða önnur óp tekið svo yfir, að hún heyrðist eigi: "
Vissuð þið ekki, að mér ber að vera í því, sem míns föður er". Eru þeir ekki
fáir, sem af alvöru hugsa um það, að vilja verða verkfæri í hendi Guðs, hans
samverkamenn? Þessi sami hugsunarháttur hefir hlotið að hafa mikil áhrif á
uppeldi hinnar yngri kynslóðar. Sjálfsagt er að viðurkenna, að margir foreldrar
hafa hugsað meira um það á síðari árum en sumar fyrri kynslóðir, að undirbúa
börnin sín sem best undir lífsbaráttuna, sem best undir það, að þau gætu séð sér
farborða, rutt sér braut og komist að arðsamri atvinnu þessi jarðnesku ár. En
hitt láta ófáir sig litlu skipta, hver trúar- og siðferðisalvara kemst inn hjá
börnunum, hvert siðgæðishugarfar þeim er innrætt. Að minnsta kosti er hugsunin
um það látin sitja á hakanum. Hugsum oss, að þrír unglingaskólar væru í
Reykjavík, og hver þeirra hefði nokkuð til síns ágætis. Einn bæri af að því
leyti, að þar lærðu menn ágætlega erlend tungumál og ýmislegt, er að kaupsýslu
og verslun lyti. Í öðrum lærðu menn ágætlega ýmislegt, er að arðmestu
iðnaðargreinunum lýtur og margs konar listir. En gerum ráð fyrir, að þriðji
skólinn hefði enn annað til síns ágætis: að jafnframt því sem hann byggi menn
undir einhverjar sjálfstæðar atvinnugreinar, þá legði hann langmesta áherslu á
að móta lundarfarið, efla mannkostina, að innræta sannan góðleik, grandvart
líferni, réttlæti, og ráðvendni í hvívetna og kenndi lærisveinum sínum að leggja
kapp á að losna við reiðigirni, öfund og hatur og hverjar aðrar illar hugsanir.
Hver þessara þriggja skóla ætlið þér, tilheyrendur mínir, að mundi verða best
sóttur? Úr því kann verða erfitt að leysa. En hinu er auðsvarað, hvern fæstir
mundu sækja: þann, er alla áhersluna legði á efling mannkostanna og þroskun
lundarfarsins. Því að hann mundi letra eitthvað þessu líkt yfir dyr sínar: "
Vissuð þið ekki, að mér bera að vera í því, sem míns föður er". En um slíkt
hefir okkar öld ekki verið að hugsa fyrst og fremst. Og þó mundi þessi þriðji
skóli hafa það efst á stefnuskrá sinni, sem er hinn eini tryggi grundvöllur alls
sannarlegs uppeldis og allra þjóðþrifa. Hann mundi segja við hvern og einn af
lærisveinum sínum: " Gerðu aldrei þá heimsku að lifa nokkurn dag eingöngu með
þetta jarðlíf fyrir augum; ef þú gerir það, þá blekkir þú sjálfan þig hroðalega.
Öll óráðvendni og sviksemi í starfsemi þinni hér, þessi fáu ár, kemur þér síðar
í koll. Lærðu því um fram allt að vera vandvirkur, ráðvandur og samviskusamur nú
þegar. Gakk að hverju starfi þínu með vissuna um eilífa tilveru sjálfs þín og
órjúfanleg lögmál Guðs hvarvetna í tilverunni. Og gleymdu því ekki, að þú ert
sjálfur einn liðurinn í tilverunni, eitt smáhjólið í hinu óendanlega stórfellda
sigurverki alheimsins". Hve mundi heimurinn breytast, ef allur þorri manna
eignaðist slíkt hugarfar, ef þessi sannfæring væri orðin að þekkingarvissu í
stað þokukenndrar trúar. Hve nær eignast þjóðirnar þær uppeldisstofnanir, sem
gera þetta að meginatriði fræðslunnar? Hve nær leggja þær þann trygga grundvöll
eða undirstöðu undir alla þjóðfélagsskipunina? Þegar svo langt verður komið,
hyggja menn ekki framar á hræðilegar styrjaldir. Þá láta menn og af hinni
margháttuðu óráðvendni, sem nú á sér svo þráfaldlega stað í viðskiptum og
kaupsýslu. Þá verður minna um falskan og svikinn varning í sölubúðunum en nú er
oft. Og þá hljóta menn að láta sér jafnt hugarhaldið um að rækja hvert starf með
samviskusemi og ráðvendni, hvort sem það er unnið fyrir þá sjálfa, náungann eða
landssjóðinn. " Vissuð þið ekki, að mér ber að vera í því, sem míns föður er".
Hversu gjarnt er oss að líta svo á, að það séu stórfelldustu köllunarstörfin ein
í lífinu, sem heyri Guði til eða séu unnin í hans þjónustu. Og þar þykir og
öllum sjálfsagt, að þurfi að heimta samviskusemi og vandvirkni. En öll tilveran
er Guðs verk, og hvar sem þú starfar, ert þú að vinna honum og með honum. Hvert
sem köllunarstarf þitt er, hversu lítilfjörlegt sem þér kann að finnast það, þá
má um þig segja: " Þú ert í því, sem þíns föður er". Það er sama hvort þú
stendur við hefilbekk eða eldhúsborð, í sölubúð eða við barnsvöggu, hvort þú
situr við skrifborð eða í saumastofu, ert ráðherra, stórkaupmaður,
útgerðarmaður, kennari eða prestur, bóndi eða sjómaður, vinnumaður, götusópari
eða þvottakona, við öll slík störf ert þú" í því, sem þíns föður er". Og þá
hlýtur oss að skiljast, að allstaðar er sama nauðsynin á því, að starfið sé rækt
af nákvæmri alúð og ráðvendni. Hve háskaleg hugsunarvilla, ef menn taka að
ímynda sér, að minna geri til um þau störfin, sem lítilmótlegri þykja. Ekkert
nauðsynjastarf er lítilmótlegt. Í þeim öllum má þjóna guði með ráðvendni og
atorku. Ekki þarf annað en athuga náttúruna til að láta sér skiljast þetta. Þar
sjáum vér, að allt hið smæsta og lítilfjörlegasta, að því er virðist, er gert af
hinni sömu aðdáanlegu nákvæmni sem hið stórfelldasta og tignarlegasta. Ef þú
virðir fyrir þér skel, tekna úr fjörusandinum, kúskel, kuðung eða hörpudisk, þá
sérðu, að rákir og línur á honum eru lagðar með sömu nákvæmni sem brautir
plánetanna kringum sólina. Sama undursamlega vandvirknin kemur fram í gerð
minnstu vallargrasanna sem í myndun sólkerfanna, í vængjum minnsta fiðrildisins
sem heilabúi mesta gáfumannsins. En alveg hinnar sömu vandvirkni og umhyggjusömu
nákvæmni þarf við í mannfélaginu, ef þar á allt fram að fara að vilja Guðs.
Rússneska skáldið Turgenjev hefir búið til eins konar ævintýri eða smásögu, til
þess að gera mönnum þetta lögmál ljóst: hvernig náttúran vinnur með sömu
nákvæmni að hinu smæsta sem hinu stærsta í sköpuninni. En það getur jafnframt
minnt oss á, hve nauðsynlegt er að rækja svonefnd lítilfjörlegri störf að sömu
vandvirkni sem hin stærri og vegsamlegri í mannfélaginu. Hann þóttist kominn í
voldugt musteri, sem höggið var út í klett. Vídd þess var takmarkalaus; hann sá
aðeins steinhvelfinguna yfir því og steinsúlurnar, sem héldu henni uppi. En er
hann gekk inn musterisgólfið, sá hann guðdómlega veru sitja þar, dýrlega fagra;
af andliti hennar stafaði geislum guðdómlegs máttar, kærleiks og fegurðar. Hún
var að vinna að einhverju og laut yfir það í djúpum hugsunum, en hendurnar voru
önnum kafnar í því að mynda eitthvað. Allur hugurinn var fastbundinn við það,
sem hún var að fást við, og þögn ríkti allt umhverfis hana. Hræddur gekk hann
nær og hugsaði: " Líklega er þessi guðdómlega vera að búa til heilann í
eitthvert göfugmennið eða djúphyggjumanninn; hún er að hugsa um einhvern
forystumann mannkynsins og hefir hún safnað öllum kröftum sínum að því volduga
verki." Því næst gekk hann í auðmýkt að henni og spurði hana, hvað hún væri að
gera. Hún leit upp og sagði og djúp, mild röddin bergmálaði í hinu víða musteri
kringum hana: " Ég er að búa til afturfót á engisprettu". Merkingin er öllum
auðsæ. Starfsemin í náttúrunni fer fram með sömu undursamlegu nákvæmni og
vísdómi í hinu smæsta sem hinu stærsta. Alveg hið sama þarf að verða í
mannfélaginu. Allstaðar erum vér í því, sem vors föður er. Sérhvert starf getur
orðið þér köllunarstarf frá honum. Hættum að trúa á tilviljanir. Það getur ekki
verið tóm tilviljun eða hending, að þú ert þar sem þú ert og ég þar sem ég er.
Þú ert ekki af tómri tilviljun kominn í þennan heim. Líka þú ert kominn í
einhverjum ákveðnum tilgangi, til að rækja eitthvert starf, heildinni til
nytsemdar og sjálfum þér til þroska og blessunar. Vafalaust eru til nægileg
hlutverk hér handa oss öllum. Margir hafa viljað skýra þessi orð Jesú: " Vissuð
þið ekki, að mér ber að vera í því, sem míns föður er", svo sem hann ætti þar
við musterið í Jerúsalem, sem helgað var Guði með sérstökum hætti, eins og allar
kirkjur og musteri hafa verið og enn eru. En fyrir fræðslu hans sjálfs höfum vér
hlotið þann æðri skilning, að öll tilveran er Guðs musteri, svo að hvar sem vér
störfum, þar erum vér í því, sem vors föður er. Eins og þú ert barn hans, hvar
sem þú ert og hvernig sem þér líður, og þótt þú gerir þér það ekki ljóst og
finnist jafnvel sú hugsun fjarstæða, eins víst er og um það, að starf þitt getur
verið köllunarstarf frá honum, hversu lítilmótlegt sem þér finnst það. Með
trúmennsku, ráðvendni og atorku gerir þú það göfugt og veglegt. Það er ósannur
mælikvarði að ætla, að staðan geri manninn veglegan eða göfugan, en sá, sem
rækir starf með nákvæmni og dygð, gerir stöðuna eða starfið veglegt og göfugt.
Gleymdu því ekki, að við hversdagsleg störf þín situr þú í musteri Guðs og rækir
þar það, sem hann hefir falið þér, og að þú ert eilíf vera, með guðdómsneistann
í sál þinni. Uppörvaðu sjálfan þig og vektu gleði í huga þínum með því að segja
iðulega við sjálfan þig: " Ég er í því, sem míns föður er". Ok Krists. Komið til
mín allir þér, sem erfiðið og þunga eruð hlaðnir, og ég mun veita yður hvíld.
Takið á yður mitt ok og lærið af mér, því að ég er hógvær og af hjarta
lítillátur, og þá skuluð þér finna sálum yðar hvíld; því að mitt ok er indælt og
byrði mín létt Matt. 11, 28-30. Menn kunna að auglýsa á vorum tímum.
Auglýsingarnar eru að verða eitt athugunarefni sálarfræðinganna. Allar
auglýsingar beinast að þessu: " Komið til mín!" Þá bæn endurtaka þær allar í
einhverri mynd. Það er hróp kaupmannanna, er þeir bjóða fram vörur sínar hver í
kapp við annan. Það er hróp stjórnmálaflokkanna, er þeir birta stefnuskrár sínar
og egna stundum fögrum loforðum á öngul veiðibrellna sinna í augsýn fávíss
fjöldans. Komið til mín! Gangið í vorn flokk, kjósið eins og vér bendum yður á
og segjum til! Það er hróp framfaramannanna og leiðtoganna, á hvaða sviði eða
miði sem þeir toga. Hvort heldur þeir berjast fyrir umbótum í landbúnaði eða
reyna að efla sjávarútveginn eða koma á eimskipafélagi, þá er auglýsingin í raun
og veru allt af hin sama: Komið til mín! Gangið í félagsskap við oss! Eigið
viðskipti við oss! Lærið af oss! Það er hróp fræðimanna, og jafnvel kirkjuflokka
og kirkjudeilda. Hvaðanæva heyrum vér kallað: Komið til mín! En aðallega beinast
þau hróp til þeirra, sem eru hraustir og heilbrigðir, eiga peninga og eru með
fullu starfsfjöri. Flestir auglýsendur ætla sér að hafa eitthvað upp úr
viðskiptunum. Þeir auglýsa flestir sín vegna fyrst og fremst. Það er því
sjálfsagt, að þeir hugsa um að draga að sér athygli þeirra, sem einhvers eru
megnugir og einhver hagnaðarvon er að eiga viðskipti við. Í texta vorum er sem
við sjáum eins konar auglýsing frá Kristi. Vér heyrum hann hrópa: Komið til mín!
Kynslóð eftir kynslóð hefir lesið þá auglýsingu. Öld eftir öld hafa mennirnir
heyrt það hróp. En hverjum ætlar hann að lesa auglýsinguna? Til hverra er hann
að kalla? Ekki til þeirra, sem eiga alls nægtir, Ekki til þeirra, sem finnst
allt leika í lyndi Ekki til þeirra, sem finnst allri þrá hjarta síns vera
svalað, öllum þekkingarþorsta sálar sinnar fullnægt, allt hungur sitt eftir
réttlæti vera mettað. " Komið til mín", segir hann hverjir?" allir þér, sem
erfiðið og þunga eruð hlaðnir, og ég mun veita yður hvíld". Hversu ólíkt
auglýsinga-hrópunum vanalegu. Fæstir hugsa um að kalla þá til sín, sem erfiða og
þunga eru hlaðnir. Hjá þeim er enga hagnaðarvon að hafa. Hættan af viðkynning og
viðskiptunum við þá er vanalega sú, að þeir kunni að verða til byrði að
einhverju leyti. En einmitt hinum þreyttu og þunga hlöðnu býður Kristur það, er
þeir þarfnast mest: hvíld, eigi frá striti og erfiðri vinnu, heldur hvíld sálum
þeirra. Ef nota má svo hverdagslegt orð um nokkuð það, sem Jesús sagði, þá mætti
ef til vill segja, að texti vor sé auglýsing Jesú um sjálfan sig. Og efni
þeirrar auglýsingar er þetta: Komið til mín, og lærið hjá mér að eignast
sálarfrið! Sumum kann nú að þykja það ómerkilegt efni og varla þess vert, að það
sé auglýst. Flestir virðast þá heldur ekki leggja mikið upp úr orðum hans, né
gefa þeim mikinn gaum. Daglega lesum vér auglýsingar í blöðum og á gatnamótum,
og ef þær færa oss fregnir um mikilsverðar nýjungar eða gefa oss bendingar um,
hvar vér fáum best bætt úr þörfum vorum, þá gefum vér þeim gaum og förum eftir
þeim. En bending um það, hvernig vér fáum eignast sálarfrið, hve margir vilja
sinna henni? Og þó eru þar boðin fram þau gæðin, sem eru öllum gæðum æðri. Til
þess að skilja orð Jesú réttilega, verðum vér að gæta þess, hvernig ástatt var,
er þau voru töluð. Hann talaði aldrei út í bláinn, sem væri hann að beina orðum
til ókominna kynslóða. Hann talaði til samlanda sinna og öll hans orð hafa
mótast út frá ástandi hans eigin þjóðar. Þegar hann mælti þetta til lýðsins: "
Komið til mín allir þér, sem erfiðið og þunga eruð hlaðnir, og ég mun veita yður
hvíld", þá bauð hann nýja leiðbeining, gagnstæða þeirri, er andlegir leiðtogar
Gyðinga héldu fram. Farísear og fræðimenn lögðu mönnum lífsreglurnar og héldu
fram óteljandi boðorðum um, hvað gera bæri, til þess að ávinna sér velþóknun
Guðs, og þá um leið sál sinni frið. En allur boðorðafjöldinn varð þung byrði, er
mönnum varð lítt bær. Kristur ásakar sjálfur þessa andlegu leiðtoga þjóðarinnar
fyrir það, að sjálfir vilji þeir eigi snerta við því minnsta fingri, að hjálpa
mönnum til að bera þær byrðar. Og hann kennir í brjósti um þá, er reyna að
fylgja öllum hinum mörgu lögmálsfyrirmælum, sem reyna að rogast undir byrðinni,
sem þeim er um megn, án þess að ná því takmarki, sem þeir keppa að: hvíld,
endurnæring og friði fyrir sál sína. Skilningur þeirra á Guði var annar en sá,
er vér höfum frá Kristi hlotið. Þeir hugsuðu sér Guð óendanlega hátt hafinn yfir
heiminn; þeir héldu hann sitja í eins konar hásæti hátt í himinhæðum, og að
afskipti hans af mönnunum væru aðallega þau, að vera strangur dómari. Vilja hans
töldu þeir vera birtan Gyðingum í óteljandi boðorðum; væri þeim eigi fullnægt,
væri reiði hans vís. Og nú heimtuðu andlegir leiðtogar Gyðinga nákvæmna hlýðni
við öll þessi boðorð. Slík kenning var eigi vel til þess löguð að veita þeim
hvíld fyrir sálina, er þráðu að gjöra Guðs vilja og langaði heitt eftir
samfélagi við hann. Lögmálssvipan var svo að segja síreidd yfir höfðum þeirra.
Og leiðtogarnir slökuðu ekki til á kröfunum, heldur töldu það heiður sinn að
ganga sem harðast fram í því, að fyrirmælum lögmálsins væri fylgt í hvívetna.
Barnslegt trúnaðartraust og von um hjálp og frelsun komst ekki að hjá þeim. Það
var í slíku umhverfi, að Jesús kom fram. Þeim, sem erfiðuðu og gengu undir þunga
lögmáls-oksins, bauð Jesús leiðbeining sína. Við þá sagði hann þetta: " Takið á
yður mitt ok", þ.e. gefið yður inn undir leiðsögu mína, gangið í skóla hjá mér;
okið, sem ég legg á, liggur mjúklega á, og þá verður auðvelt að bera byrðina í
því. Réttilega skilin eru Guðs boðorð ekki þung. Þegar hann talar um okið og
byrðina, notar hann líking. Okið er áhaldið til að létta byrðarnar. Því betur
sem okið liggur á, því minna finnur skepnan til, sem byrðina dregur. Sjálfsagt
hefir Jesús oft horft á, er menn voru að plægja þar eystra um hans daga og
beittu hestum, múlösnum eða nautum fyrir plóginn. Hann hefir kennt í brjósti um
mállausar skepnurnar, er illa fór á þeim og okið særði hálsinn. Þaðan virðist
líking hans tekin. Eins og skepnan dregur plóginn, svo hafa mennirnir allir
sínar byrðar að bera. Hvernig á að létta þeim byrðarnar? Mest er undir því
komið, að okið, sem létta á byrðarnar, liggi mjúklega á, sé indælt ok. Og okið
verður þá sú aðferð, sem hann hefir til þess að bera byrðar lífsins. Þetta ok
vill hann sem drottinn og meistari gefa öllum lærisveinum sínum, því að hann
veit, að vilji þeir nota þessa aðferð hans, þá verður byrðin létt. Og nú kemur
yfirlýsingin um það, í hverju þessi aðferð hans, sem hann líkir við okið, sé
fólgin. " Takið á yður mitt ok og lærið af mér", segir hann," því að ég er
hógvær og af hjarta lítillátur, og þá skuluð þér finna sálum yðar hvíld". Fátt
er það í Nýja testamentinu, sem menn hafa þráð heitara að skilja réttilega en
þessi ummæli Jesú, þessa merkilegu yfirlýsing, sem Thorvaldsen hefir gert oss
enn ógleymanlegri með mynd sinni af Jesú, þar sem hann breiðir út armana um leið
og hann segir þetta. En löng er leiðin milli orðanna, eins og Jesús talaði þau
upphaflega, og vor. Þau hafa á þeirri leið farið gegnum að minnsta kosti þrjú
tungumál. Eins og vér lesum þau nú í Nýja testamenti voru, eru þau þýdd úr
gríska Nýja testamentinu, eins og það var upphaflega skráð. En Jesús mælti ekki
á gríska tungu, heldur aramísku, þá tungu, er töluð var í Gyðingalandi um hans
daga. Sumir fræðimenn á vorum dögum telja nokkuð annað hafa legið í frumorðinu
aramíska en liggur í orðinu hógvær hjá oss, eða hafi að minnsta kosti oft verið
látið liggja í því. Það hafi táknað þann, sem eigi aðeins var hógvær gegn
mönnum, heldur þann, sem tekur með auðmýkt og hógværð öllu því, er Guð lætur
honum að hendi bera. Það taki fram aðaleinkennið á þeim, sem Jesús mundi hafa
nefnt guðrækinn mann. Hann tekur á sig byrðar lífsins, án þess að mögla, en
lyftir jafnframt hjarta og hug til Guðs. Hógværðin verður því sama auðmýkt,
lítillæti gagnvart Guði. Athugið orðin með þá merking í huga. " Takið á yður
mitt ok og lærið af mér, því að ég er hógvær og af hjarta lítillátur", þ.e. ég
fel mig Guði, hvað sem mér að höndum ber, og ég er af hjarta lítillátur gagnvart
honum. Birtist oss ekki þarna dásamleg mynd guðstraustsins? Fyrir honum er Guð
ekki hinn strangi dómari, heldur hinn elskuríki faðir. Og allt af er sjálfsagt
að taka með bljúgu geði og lítillæti hjartans öllu því, er hann lætur verða
hlutskipti vort á lífsleiðinni. Með yfirlýsingunni er þá Jesús að mæla fram með
sjálfum sér, heldur er hann að benda á, hvað menn geti af honum lært. Og
byrðarnar, sem hann vill hjálpa mönnum til að bera, kenna mönnum að bera, eru
erfiðleikar og þjáningar lífsins. Hver sem vill ganga í skóla hjá honum og læra
af honum að taka öllu, sem lífið réttir að oss, jafnvel þótt það sé kvöl og
þraut, með hógværð og lítillæti hjartans, taka því, sem komi það úr Guðs hendi,
honum verði byrðin létt og hann finni hvíld og frið sálu sinni. Finnst þér nú
auglýsing Jesú ekki koma þér neitt við? Er ekki ástæða til bæði fyrir mig og
þig, að hlusta eftir, er hann kallar: " Komið til mín, allir þér, sem erfiðið og
þunga eruð hlaðnir, og ég mun veita yður hvíld?" Ég sé fyrir mér mörg ungleg
andlit. Æskan finnur enn ekki til þess, að lífið beri í skauti sínu erfiði og
þunga. Engin byrði er ef til vill enn farin að leggjast á herðar þér. Gott er þú
ert glaður, og finnur enn ekki til þungans og byrðarinnar. En bjarta og
glaðlynda æska, þunginn kann að leggjast á áður en varir. Morgunroði lífsins er
svo hverfull. Þótt himininn sé heiðríkur í dag, getur hann orðið skýjaður á
morgun. Og undarlega fljótt getur stundum skýþykkni breiðst út um alla
hvelfinguna yfir höfði þér úr einu litlu skýi. Himinn þinn, sem er bjartur í
dag, getur orðið dimmur af skýjum erfiðleika og ýmis konar þunga óðara en þig
grunar, og þá er gott að hafa lært að bera byrðarnar í indælu oki, svo að gleðin
missist ekki, þegar þunginn leggst á. Og þótt himinn þinn dökkni ekki, þótt þú
komist ekki í tölu þeirra, sem erfiða og þunga eru hlaðnir, þá er samt gott
fyrir þig að taka á þig ok Jesú og læra af honum, því að gerir þú það, fær þú
leiðbeint öðrum og létt undir byrðar þeirra. Og þá gerir þú þér far um að verða
þess ekki valdur, að byrðar og óþægindi leggist á aðra. En ef að líkindum ræður,
þá eruð þeir þó fleiri, tilheyrendur mínir, sem fundið hafið til erfiðis og
þunga. Þér ættuð því að vera fúsir á að hlusta, er Jesús kallar: " Komið til
mín! Takið á ykkur mitt ok og lærið af mér, því að ég er hógvær og af hjarta
lítillátur". Hafið þér ekki fundið til þess, að ekkert er eins tilfinnanlegt og
það, að vanta hvíld sálu sinni? Hvað vill hann þá kenna oss ungum og gömlum?
Þetta, sem hann nefnir hógværð og hjartanlegt lítillæti. Vitanlega er það ekki
nema ein hliðin á kenning hans. En einmitt þetta atriði telur hann sjálfur svo
mikilvægt, að hann líkir því við okið, sem eigi að létta oss allar byrðar
lífsins. Og munum nú, að hógværð hans veit jafnt að Guði sem mönnunum. Af því að
hann tekur með hjartans auðmýkt og trúnaðartrausti öllu því, sem lífið færir
honum, tekur því sem það komi úr Guðs hendi, þá er hann og hógvær og lítillátur
gagnvart mönnunum. Vér höfum öll séð hafflötinn í ládeyðu og logni. Vér munum,
hve fagur hann er, þegar hann liggur spegilsléttur í sólglitinu. En vér höfum
líka séð hvessa og sjóinn ýfast og öldurnar æða áfram. Þegar sál vor nýtur síns
innsta eðlis er hún eins og hafflöturinn í logni; þegar hún nýtur hvíldar og
friðar, þá er hún spegilslétt. En hversu fljótt vill oft yfirborðið ýfast. Óðara
en varir er komið rót á hug vorn. Líf margra er fullt af kvöl, af því að þeir fá
eigi varðveitt jafnvægi sálarinnar, er erfiðleikar lífsins verða á vegi þeirra
og mótgerðir annarra. Hvar sem vér lítum kringum oss, þá sjáum vér ýmis merki
þess, að kvöl mannanna er mikil, af því að þá vantar þetta jafnvægi; þá vantar
fátt eins og þessa hógværð og þetta lítillæti, sem Jesús talar um. Ég er
sannfærður um, að þú finnur til þessa jafnt og ég. Ég finn, að mig vantar það,
og þú finnur, að þig skortir það að minnsta kosti stundum. " Komið til mín,
allir þér, sem erfiðið og þunga eruð hlaðnir, og ég mun veita yður hvíld" hversu
fúsir eru flestir að hlýða á þau orð af því að þeir eru vanir að skoða þau sem
tilboð um huggun. Huggunar Krists hver vill ekki verða hennar aðnjótandi? Og
flestir vilja fá þá huggun sem beina gjöf, en gæta þess ekki, að hann er að
bjóða það, sem er enn meira: aðferð til þess, að eignast varanlegan frið. En til
þess þarf æfing; til þess þarf að ganga í skóla hjá honum. Fjöldi manns heldur,
að gjöfum hans rigni svo að segja úr loftinu og þær fáist fyrirhafnarlaust. Hitt
mun þó miklu sannara, að hann var að ljúka upp fyrir oss skilningnum á andlegum
lögmálum, opna fyrir oss blessunarlindir, sem vér fáum ævinlega ausið úr, ef vér
viljum aðeins sækja í þær samkvæmt hans fyrirsögn. Og hér er hann að kenna oss,
hvernig því lögmáli er háttað, sem tryggir oss sálarfriðinn. En þér heyrið það
sjálfir, að hann talar um, að þetta verði að lærast. Vér verðum að temja sjálfa
oss, vér verðum að ganga í skóla hjá Jesú. Þarf ég að minna á, hvernig þessi
hógværð hans var? Þú manst, hvernig hann tók því, er hann sá mesta þunga lífs
síns í aðsigi. Hann féll á kné og bað föður sinn á himnum að taka þann beiska
bikar frá sér, ef þess væri kostur, en bætti síðan við: " þó ekki sem ég vil,
heldur sem þú vilt". Svo frábær er hógværð hans þar, að jafnvel þeir, sem eigi
trúa á Krist í venjulegri merking þess orðs, hafa játað, að á því augnabliki í
lífi Jesú hafi mannsandinn komist hæst. Og þú manst, hvað hann sagði, er
andstæðingar hans höfðu neglt hann á krossinn: " Faðir, fyrirgef þeim, því að
þeir vita ekki, hvað þeir gjöra". Þú skilur hvað hann á við, er hann segir: "
Lærið af mér, því að ég er hógvær og af hjarta lítillátur". Það er þessi
hógværð, sem hann vildi kenna oss öllum. Lærisveinum hans, þeim er með honum
dvöldust, hefir verið minnisstæð þessi hliðin á honum. Einn þeirra fer þessum
orðum um hann í einu bréfi sínu: " Kristur leið einnig fyrir yður og eftirlét
yður fyrirmynd, til þess að þér skylduð feta í hans fótspor Hann illmælti eigi
aftur, er honum var illmælt, og hótaði eigi, er hann leið, heldur gaf það í hans
vald, sem réttvíslega dæmir". Hugsið yður, að menn tækju af alvöru að reyna
þessa aðferð hans, iðkuðu hana af sömu elju eins og sumir iðka til dæmis
líkamsæfingar. Eitt sinn lögðu kristnir menn stund á andlegar æfingar. Hversu
ákaflega er allt slíkt vanrækt í vorri kirkju. Í því efni er katólska kirkjan
oss fremri, eins og í sumu öðru. Unga fólkið þyrpist til Reykjavíkur úr
sveitunum til þess að ganga í skóla og læra. En hversu fáir finna köllun hjá sér
til að ganga í þennan skóla hjá Kristi og læra af honum hógværð og lítillæti,
taka á sig okið hans, svo að þeir fái borið svo byrðar lífsins, að þeir haldi
sálarfriði sínum óskertum. Og þó er meira í það varið að hafa lært að varðveita
sálarfrið sinn en að kunna eitthvert hrafl í einni eða annarri fræðigrein. Ég
segi þetta ekki til þess að lasta námfýsi unga fólksins, heldur af hinu, að mig
furðar á, hve hógværðarskóli Krists er vanræktur. Í þann skólann getum vér
gengið, hvar sem vér erum stödd og við hvaða vinnu sem vér fáumst. Opinbert líf
þjóðar vorrar ber þess glögg merki, hve hann er vanræktur. Á stjórnmálavígvelli
vorum hefir margur særst dýpra sári en nauðsyn bar til fyrir það hógværðarleysi,
sem þjóð vor hefir lengi með sér alið. Og víða flýr sálarfriðurinn af
heimilunum, af því að menn leggja enga stund á það, að taka á sig hógværðarok
Krists og bera byrðar lífsins og mótgerðir annarra í því. Gerið eitt fyrir mig:
Takið eftir því, þótt ekki sé nema svo sem viku eða hálfsmánaðartíma, hve mikið
af óþægindum þeim og kvöl, sem fyrir menn kemur í daglegu lífi, á dýpstu rætur
sínar að rekja til þessa hógværðarleysis. Menn láta erfiðleikana ýfa hug sinn,
glata sálarró sinni miklu oftar en þeir í raun og veru þyrftu. Og menn láta
mótgerðir annarra þyrla burt þeim friði og því jafnvægi, sem legið hefir yfir
vötnum hugans. Og vegna hinnar sömu vöntunar á hógværð trufla menn svo oft og
tilfinningalega sálarfrið annarra. Ef vér göngum í skóla hjá Kristi, fer oss
smátt og smátt að skiljast, hvers virði það er að eiga spegilsléttan hugarflöt í
sál sinni, hve mikils virði er kyrrð og friður yfir vötnum andans, hvað dýrmætt
það er, að hafa fundið hvíld sál sinni. Og þá skilst oss líka, hver synd það er,
að raska sálarfriði annarra með óvinsemd og kuldalegum orðum. Það er undarlegt
hve yfirborð lífsins blekkir marga: Vér teljum sjálfum oss trú um það, að vér
lifum þetta jarðneska líf, til þess að strita og vinna fyrir líkamlegri afkomu
vorri. Mestöll hugsun vor fer í það. Og þó verður þetta útkoman hjá öllum
kynslóðum að lokum, að mest sé í það varið, að finna sál sinni hvíld eignast
sálarfrið. Eitt hið fegursta fyrirbrigði náttúrunnar, sem ég hefi séð á þessu
landi, bar fyrir augu mín vorkvöld eitt í Reykjavík. Sólin var að setjast og
gylti spegilsléttan hafflötinn. Friðurinn í náttúrunni var óumræðilegur. En það,
sem ég undraðist mest var þetta: Sólin helti gulli sínu einnig yfir
reykjarmekkina, sem lagði upp úr húsunum. Þeir urðu logagyltir líka, líkt og
sumir flugeldar, og það er ein hin undraverðasta sjón, sem ég hefi séð. Þeir,
sem ekki hafa séð þetta, geta naumast trúað því, að slíkt geti fyrir komið. Það
er gullfallegt og gullsatt, er söguskáldið líkir sálarfriðnum við þetta
fyrirbrigði náttúrunnar. Það er vert að setja á sig þessi orð hans: " Þau fundu
bæði, að í sól sálarfriðsins verður allt að gulli líka reykjarsvæla mannlífsins
og að allt annað gull er mannsálinni fánýtt til frambúðar". Menn trúa því ekki,
að unnt sé að eignast hógværð og lítillæti Krists og þann veg öðlast varanlegan
sálarfrið. Þess vegna hlusta svo fáir, er hann kallar: " Komið til mín!" Einn
fegursti og friðsælasti bletturinn, sem þetta land á, er lítið stöðuvatn í
Borgarfirði. Skógivaxnar hæðir lykja um það á þrjá vegu, en sléttir vellir á
einn. Frá bernsku hafði ég heyrt um það talað. Loks nú fyrir fáum árum komst ég
þangað bjartan sumardag. Veðrið var undrablítt og heitt. Vatnsflöturinn lá
spegilsléttur. Ekki sást svo mikið sem ein rák á vatninu. Skógivaxnar hæðirnar
spegluðust í því. Einkennilegast var að sjá glitrandi loftið yfir vatninu. Það
var sem eitthvað stígi upp í sólarhitanum. Mér fannst það vera friður
náttúrunnar; það var sem hann liði stöðugt til hæða. Dvölin þarna við vatnið var
yndisleg. Þegar ég reið burt, var ég og samferðamenn mínir að smálíta aftur, en
inn í hug minn læddust þessi orð úr alþekktu kvæði: Aldrei hefi ég skilið betur,
hvað fyrir skáldinu vakti, en síðan ég sat þar við vatnið. Og aldrei hefi ég
skilið betur en síðan, hvað fyrir Kristi vakti. Kristur vill kenna oss
hógværðina, til þess að hugur vor verði jafnsléttur og vatnsflöturinn. Fyrr en
það er orðið fær dýrð Guðs eigi speglast í sál vorri. Heimur andans er enn
verulegri en þessi sýnilegi heimur. Og margs konar undrafegurð lykur um hug
vorn, en hún fær eigi speglast í honum, af því að yfirborð hans er að öllum
jafnaði úfið. Fyrir því fær friður Guðs heldur ekki tekið sér varanlegan bústað
í sál vorri. Og með þessu lokum vér oss úti frá allri verulegri hlutdeild í
æðstu sælu lífsins. Það er hlutverk mitt að auglýsa Krist fyrir þeim af yður,
sem hættir við að gleyma honum. Nú hefi ég minnt yður á, að hann kallar enn: "
Komið til mín! Takið á yður mitt ok og lærið af mér, því að ég er hógvær og af
hjarta lítillátur, og þá skuluð þér finna sálum yðar hvíld". Viltu ganga í skóla
hjá honum, taka á þig ok hans, læra af honum að vera hógvær, svo að sál þín
eignist frið og verði sem sléttur vatnsflötur og fái speglað eitthvað af dýrð
Guðs? Í þögninni finnst mér ég heyra löngunarandvarp stíga upp frá hjörtum
margra yðar, svo sem þér takið undir þessa fögru bæn: Ummyndun Jesú og samband
við ósýnilegan heim. Sjötta sunnudag eftir þrettánda. Og eftir sex daga tekur
Jesús þá Pétur og Jakob og Jóhannes bróður hans með sér, og fer með þá upp á
hátt fjall, þar sem þeir voru einir saman. Ummyndaðist hann þá að þeim ásjáandi,
og ásjóna hans skein sem sólin, en klæði hans urðu björt eins og ljósið. Og sjá,
Móse og Elía birtust þeim og voru þeir að tala við hann. En Pétur tók til máls
og sagði við Jesú: Herra, gott er oss hér að vera; ef þú vilt, mun ég gera hér
þrjár tjaldbúðir, þér eina og Móse eina og Elía eina. Meðan hann var enn að
tala, sjá, þá skyggði bjart ský yfir þá, og sjá, rödd úr skýinu sagði: Þessi er
minn elskaði sonur, sem ég hefi velþóknun á; hlýðið á hann. En er lærisveinarnir
heyrðu röddina, féllu þeir fram á ásjónu sína og urðu mjög hræddir. Þá gekk
Jesús að og snart þá og mælti: Rísið upp og verið óhræddir! En er þeir hófu upp
sín, sáu þeir engan nema Jesú einan. Og er þeir gengu niður af fjallinu, bauð
Jesús þeim og sagði: Segið engum frá sýninni fyrr en manns-sonurinn er risinn
upp frá dauðum Matt. 17, 1-9. Þetta guðspjall hefir að vissu leyti allt af orðið
útundan í kirkjunni. Það er sett á sjötta sunnudag eftir þrettánda. En nú er það
ekki nema örsjaldan, að það kemur fyrir, að sex verða sunnudagarnir milli
þrettánda og fyrsta sunnudags í níuviknaföstu. Ég þykist því fullviss þess, að
þér hafið sjaldan heyrt talað um ummyndun Jesú á fjallinu frá prédikunarstólnum.
Það er engan veginn auðhlaupið að því, að tala um þann atburð í lífi Jesú, hann
hefir ávallt verið mönnum svo óskiljanlegur og mörgum hefir virst hann
ótrúlegur. Og víst er það, að í frásögum guðspjallanna er sá atburður alveg
einstæður; og fyrir þá sök verður hann torskildari. Því meiri ástæða er þá til
að athuga, í hvaða sambandi guðspjöllin segja oss frá þeim atburði. Öll þrjú
guðspjöllin segja oss frá honum, þótt orðalagið sé ekki alveg eins hjá þeim, og
öll þrjú segja þau oss með líkum hætti frá því, hver undanfari þess atburðar
hafi verið, sem sé þetta: Þegar Jesús spurðist fyrir um það hjá lærisveinum
sínum, hvern fólkið segði hann vera og hvern þeir sjálfir segðu hann vera, þá
hafi Pétur í nafni hinna lærisveinanna og sjálfs sín komið fram með þá játning,
að Jesús væri hinn eftirvænti Messías, Kristur Guðs. Svo vænt sem honum kann að
hafa þótt um þá játning þeirra, þá hafi hann samt bannað þeim að segja nokkrum
frá þessu áliti þeirra, en í þess stað sjálfur byrjað að kunngera þeim, að
manns-sonurinn ætti margt að líða og honum að verða útskúfað af öldungunum og
æðstu prestunum og fræðimönnunum og hann deyddur verða, en upp rísa eftir þrjá
daga. Því næst hafi hann tekið að brýna það fyrir þeim og fólkinu, hve áríðandi
það sé, að afneita sjálfum sér, því að hver sem vilji bjarga lífi sínu, muni
týna því; en hver, sem týni lífi sínu hans vegna og fagnaðarerindisins, muni
bjarga því. Og fyrir hvern þann, er blygðist sín fyrir hann og hans orð hjá
mönnunum, fyrir hann muni og mannssonurinn blygðast sín, þegar hann komi í dýrð
föður síns með heilögum englum. Og síðan hafi hann bætt þessu við: " Sannlega
segi ég yður, nokkrir af þeim, er hér standa, munu alls ekki smakka dauðann,
fyrr en þeir sjá guðsríki komið með krafti". Ég tilfæri orðin, eins og þau eru í
Markúsarguðspjalli, því að það er talið frumlegast og áreiðanlegast allra
guðspjallanna. Eftir þessi orð kemur síðan frásagan um ummyndunina hjá þeim
öllum. Tveir þeirra segja, að það hafi verið sex dögum síðar, en einn þeirra
segir, að það hafi verið hér um bil átta dögum síðar það er hér um bil viku
síðar, eins og vér nú myndum segja. En hví setja þeir nú frásöguna um þetta
einmitt á eftir þessum orðum? Fyrir þá sök, að bæði lærisveinarnir og
guðspjallamennirnir hafa litið svo á, að með þessum atburði hafi þeim verið
sýnt, hvern veg guðsríki komi með krafti. Að þetta sé sambandið í frásögu
guðspjallamannanna hafa margir biblíufræðingar álitið og halda enn. Og úr því að
nokkrir af þeim, sem þarna stóðu, áttu ekki að smakka dauðann, fyrr en þeir sæju
guðsríki komið með krafti, hefir mönnum jafnan verið ljóst, að þessi atburður og
upprisa Jesú sjálfs, eða það að hann birtist eftir krossdauðann, væru
stórfelldustu atburðirnir, sem lærisveinarnir urðu vottar að. Hvar sáu þeir
guðsríki komið með krafti, ef ekki þar? Og þeir viðburðirnir er líka skyldastir,
þegar þeir eru nákvæmlega athugaðir. Því að ummyndun Jesú er engan veginn eini
furðulegi atburðurinn, sem guðspjöllin segja oss, að hafi gerst þarna á
fjallinu; hitt er engu síður furðulegt, að tveir framliðnir menn, einhverjir
allra mestu forvígismenn guðstrúarinnar með Ísrael og öflugustu leiðtogar
þeirrar þjóðar, birtast úr æðri veröld, til þess að ræða við hann um það, sem
fram undan sé, burtför hans úr þessum heimi, er fyrir honum liggi að leiða til
lykta í Jerúsalem. Með öðrum orðum: krossdauði hans er umtalsefni þessara
himnesku gesta, sem á sínum tíma höfðu þolað svo mikla mótspyrnu og erfiðleika
vegna erindisins, er þeir höfðu orðið að reka fyrir Guð hér á jörð. Þeir virðast
birtast til þess að undirbúa hann og styrkja, áður en hann gengur út í píslir og
dauða. Þeim virðist ekki hafa staðið á sama um hann né málefni hans. Og hafi
þeir nú birst honum þarna á fjallinu, þá er ekki svo mikill munur á því og hinum
atburðinum, sem vér höfum jafnan verið vanir að skoða gleggsta merkið um komu
guðsríkis til vor: upprisu Jesú, sem þó vísast er réttara að auðkenna svo, að
hann hafi birst lærisveinum sínum mörgum sinnum eftir dauða sinn. Hið dásamlega
við hvorntveggja atburðinn er þetta: þeir koma frá æðri veröld eftir
líkamsdauðann og gera sig í bili sýnilega á þessari jörð, til þess að boða þeim,
sem hér lifa, tilveru hins heimsins og um leið það, að ekkert ranglæti hér í
heimi né ofbeldi né nokkurs konar illræði geti banað sannleikanum, né réttlætinu
né elskunni. Allt slíkt haldi velli á æðra stigi lífsins, þótt það sýnist fara
halloka hér. Jesús hafði ávalt haldið því fram, að guðsríki kæmi af himni, en
ekki fyrir tilverknað mannanna. Fyrir því nefndi hann það oftsinnis himnaríki.
Mönnum kemur alls ekki saman um það að öllu leyti, í hverju hann hafi álitið
guðsríki vera fólgið. Oss væri næsta mikilvægt að vita, hvort hann hafi sjálfur
litið svo á, að þessi atburður á fjallinu væri einn aðalvotturinn um komu þess,
og hvort hann hafi aðallega nefnt hið æðra stig tilverunnar, hina æðri veröld,
guðsríki eða himnaríki og þá vænt komu guðsríkis hér á jörð fyrir áhrif þaðan og
opinberun. Eftirtektarvert er það, að þegar fyrir Krists daga er orðið guðsríki
látið tákna hinn æðra heim. Í Spekinnar bók 10. kap. er talað um Jakob, forföður
Gyðingaþjóðarinnar, og vikið að því, að hann hafi séð draumsýnina: stigann, sem
stóð á jörðunni og náði upp til himins og englar Guðs fóru upp og niður. Um þá
sýn er komist svo að orði, að þá hafi spekin, sem þar er talað um sem sérstaka
veru," sýnt honum guðsríki og veitt honum þekking á heilögum hlutum". Þar táknar
guðsríki hinn ósýnilega dýrðarheim Guðs, þann heim, er vér trúum að Móse og Elía
hafi dvalist í frá þeirri stundu, er þeir hurfu af þessari jörð, þann heim, er
Jesús gekk inn í, þá er hann var dáinn á krossinum. Í þeirri merking er og orðið
notað sumstaðar í Nýja testamentinu, eins og til dæmis í þessum orðum Páls: "
hold og blóð getur ekki erft guðsríki", það er að segja hinn jarðneski líkami
getur eigi gengið inn til hinnar æðri tilveru. En hvort sem Jesús áleit nú
þennan stórfellda atburð á fjallinu sérstakan vott um komu guðsríkis eða ekki,
þá verður því ekki neitað, að þar gerði hinn æðri heimur vart við sig með svo
stórfelldum hætti, að slíks eru annars ekki dæmi, því að ég tel sjálfa ummyndun
Jesú einnig vott um krafta æðri veraldar. Og gleymið eigi að hugfesta yður það,
að þar á Jesús sjálfur tal við framliðna menn, samlanda sína, að svo miklu leyti
sem vér getum kennt hann við þessa jörð. Á vorum dögum er mikið rætt um samband
við ósýnilegan heim. Eins og þér öll vitið, er það skoðun margra manna, að það
samband sé fáanlegt. En þeir eru margir, sem stendur stuggur af slíku og halda,
að slíkt sé ekki leyfilegt; það sé á móti því, sem Guð hafi ætlast til. En hafið
þér aldrei hugleitt það, hvert dæmi Jesús sjálfur hefur gefið í þessu efni? Hann
hefir gengið hér á undan og sjálfur rutt brautina. Hann hefir vissulega aldrei
kennt oss það, að sér væri leyft sumt, sem oss væri eigi leyft. Ef það er synd
af oss að taka við skeytum, sem oss eru færð úr æðra heimi, þá drýgði hann synd
með því að tala við þá Móse og Elía á fjallinu. Og ef mönnum á vorum dögum er
ekki heimilt að athuga þær ljósverur, sem birtast frá oss óþekktum heimi, þá
hefir hann ekki heldur gert rétt, er hann tók þá Pétur, Jakob Jóhannes með sér
upp á fjallið, til þess að hinir gætu birst. Í Markúsarguðspjalli er þess getið,
að hann hafi viljað hafa þá eina og ekki fleiri með sér. Og ef eigi má halda
tilraunafundi í þessa átt nú og hafa viðstadda þá menn, sem gæddir eru sérstökum
hæfileikum í þessa átt, hæfileikum, sem verur í æðra heimi virðast kunna að
nota, þótt vér berum ekkert skyn á slíkt, þá var rangt af honum að hafa jafnan
með sér þessa þrjá lærisveina, sem slíkum hæfileikum sýnast hafa verið gæddir í
ríkum mæli. Þegar mestu atburðirnir fóru fram í lífi hans. Þá þrjá velur hann
til að vera með sér, bæði þegar hann vekur upp dóttur Jaírusar og þegar þeir
Móse og Elía birtast og þegar hann baðst fyrir í Getsemanegarði og engillinn
birtist til að styrkja hann. Við tvö af þeim þrem tækifærum féllu þeir í
undarlegt svefnástand. Og við öll þessi tækifæri sjáum vér þess vottinn, að æðri
öfl en þessarar veraldar eru í verki með honum. Og ný spyr ég yður, kærir
tilheyrendur mínir, haldið þér, að hann hafi drýgt synd með þessu? Nei, þér
haldið það ekki. Því síður látið þér yður til hugar koma, að hann hafi gert
máttarverk sín fyrir fulltingi foringja illu andanna, eins og mótstöðumenn hans
báru honum á brýn. Eða kemur yður til hugar, að hann hafi látið blekkjast: þetta
hafi ekki verið Móse eða Elía, er við hann töluðu, heldur einhverjir aðrir, sem
leikið hafi á hann? Þér hikið við að samsinna því. Ætti þá ekki líka að vera
lokið öllu heimskulegu hjali um það, að samband við ósýnilegan heim, ef það sé
nokkurt á vorum dögum, gerist fyrir tilstilli illra anda og að það sé ósæmilegt
og ókristilegt athæfi? Hafið þér eigi svo hleypidómalausan og opinn hug, að þér
fáið séð, að hvar sem menn leita eftir því sambandi með gagnrýnandi gætni, af
sannleiksþrá og löngun eftir fullkomnari þekking á tilverunni og af elsku til
þeirra, sem þeir hafa misst, og með lotningarfullri trú á mátt Guðs og gæsku og
innilegri bæn til Guðs um meira ljós, þar er verið að feta sig áfram á þeirri
sömu leið, sem Jesús sjálfur gekk á undan oss, þá er hann tók þá Pétur og
Jóhannes og Jakob með sér og fór upp á fjallið til að biðjast fyrir? Hljóta ekki
allir gætnir og samviskusamir menn, sem eigi ganga með hugann fjötraðan í
hleypidómum og blindaðan af hræðslu undanfarinna vanþekkingartíma, leifum af
gamalli galdratrú, að sjá þetta? En það er annað, sem hér er að athuga. Fjöldi
manns í sjálfri kristninni er hættur að trúa því, að þessi atburður á fjallinu
hafi nokkurn tíma gerst með þeim hætti, sem guðspjöllin skýra frá. Jafnvel
prestar og guðfræðingar hafa í huga sínum gert hann að helgisögn; að minnsta
kosti halda þeir sumir, að hér geti aðeins hafa verið að tala um einhverja innri
sýn eins af lærisveinunum, til dæmis Péturs; sýn, sem þá auðvitað verði eigi
neitt lagt upp úr; ekkert hafi gerst, er þeir þrír hafi getað séð með líkamlegu
auga. Svo langt hefir efnishyggja umliðinnar aldar komist með kirkjunnar menn.
En ég lýsi því hér með yfir, að ég trúi því, að allt þetta hafi gerst, trúi því
meðal annars af því, að ég hefi sjálfur séð dásamlega atburði, sem benda í þá
átt, að slíkt geti gerst, og af því að mér er kunnugt um, að ekkert í þekking
mannanna, sem enn er fengin, mælir á móti því. Í því efni mun sjálf ummyndun
Jesú þykja furðulegust alls. En hlustið nú á, hvað einn af lærðustu og gætnustu
vísindamönnum heimsins, þeirra er rannsakað hafa þessa hluti, segir um hana í
nafnkunnri bók: " Fáir neita því, að andi hans hafi verið æðri vorum anda, en ég
játa það, að mér virðist það nokkuð hjátrúarkennt að ætla, að líkami hans hafi
verið verulega frábrugðinn vorum líkama. Að minnsta kosti voru klæði hans gerð
með venjulegum hætti; samt tóku þau þátt í dýrð ummyndunarinnar. Ummyndunin var
ljómandi fagur viðburður, og var tákn þess, að andinn, sem í efninu býr, gerir
efnið veglegt og drottnar yfir því. Ljóminn í auga stórgáfumannsins, nær því
sýnileg birtan, sem stafar út um líkamann á háleitum hrifningaraugnablikum þetta
var hafið upp í æðra veldi og síaðist gegnum og breiddist yfir veikan
mannslíkamann og bóndabúning Krists, slitinn af ferðalagi, þar til er þeir fáu
menn, er nutu þeirrar gæfu að fá að sjá þetta, urðu að taka fyrir augun. Sama er
sagt um Móse, eftir að hann hafði verið einn á tali við Jahve; vel má vera, að
svo hafi verið um Jóhönnu af Arc; sama getur enn hent helgustu mennina". Í
almanakinu er þetta sunnudagsguðspjall, sem svo að segja ævinlega hefir orðið út
undan, einkennt með fyrirsögninni" Krists dýrð". Er það ekki réttnefni? Þarna
komst andi hans í slíka hæð, ef til vill fram fyrir bæn hans og hjálp frá æðri
veröld, að hann brýst með slíku afli gegnum efnið, að það gerbreytist til
ljómandi fegurðar og sami dýrðarljóminn stafar út frá honum, eins og síðar
jafnan lék um hann, er hann birtist eftir upprisuna. Hafa ekki of margir misst
sjónar á Krists dýrð? Þolir mannkynið að missa trúna á dýrð hans? Mátt þú við
því að missa hana? Fræðimennirnir hafa löngum haft tilhneiging til þess, að
reyna að fá það út úr guðspjöllunum, að hann hafi ekki sjálfur talið sig vera
annað en spámann og andlegan fræðara. En eftir allar biblíurannsóknir síðustu
tíma hefir það þó orðið ofan á, að samkvæmt frásögu guðspjallanna hafi hann í
raun og sannleika trúað á komu guðsríkis fyrir sérstakan kraft af hæðum og
bylting í mannheiminum, og að sú bylting kæmi ofan að. Hann hafi trúað því, að
hann væri hinn fyrirheitni manns-sonur, er kæmi af himni, hið fyrirfyrirhugaða
verkfæri í Guðs hendi, er lengi hafði verið spáð að koma ætti, og ætlað sé það
hlutverk, að koma mannkyninu í hið sanna samfélag við Guð. Hann hafi trúað því
sjálfur, að hann hefði nánari vitund um Guð en nokkur annar, og að hann fyrir þá
sök gæti verið meðalgangari milli Guðs og manna. Hann hafi trúað á fortilveru
sína svo sem sjálfsagt skilyrði fyrir þessu. Hann hafi sjálfur verið sannfærður
um það, að hann hafi áður verið í dýrð hjá föður sínum á himni, en þeirri
vegsemd hafi hann afklæðst og lítillækkað sjálfan sig af elsku til mannanna, svo
að hann gæti fæðst í þjónsmynd á þessa jörð. Hann hafi trúað því, að dauði sinn
myndi hafa einhver undursamlega víðtæk áhrif, enn þá miklu stórfelldari í
afleiðingum sínum mannkyninu til blessunar heldur en þau, er kenning hans hefði.
Þetta er sú mynd af Jesú, er menn eftir langvinnar rannsóknir fá út úr
guðspjöllunum. Var hann hugarburðarog draumsýnamaður, er lét blekkjast af sjúkum
ímyndunum? Getur þú ímyndað þér, að hin háleitasta andlega hreyfing, sem fram
hefir komið í heiminum, geti átt upptök sín að rekja til draumsjóna frávita
manns? Verður ekki aðgengilegra fyrir skynsemina að trúa því, að hann hafi
skilið sjálfan sig rétt? Og þá fer ekki sjálf ummyndunin að verða neitt ótrúleg.
Það er hin innri dýrð hins guðlega eðlis, sem birtist og brýst gegnum
efnislíkamann á því hrifningaraugnabliki. Og nú kem ég að því, sem er oss mesta
fagnaðarefnið. Þér vitið, að hin svonefnda nýja guðfræði á vorum dögum, eða ein
stefna hins frjálslyndara skilnings á kristindóminum; reynir eigi að skýra Jesú
út frá manneðlinu einu, heldur reynir hún að skýra, hvað með mönnunum felist, út
frá Jesú. Sá Jesús, sem aðeins er einn af oss, maður með mönnum og eigi meira,
sem er að reyna að geta gátu tilverunnar, eins og vér verðum að gera, en veit
ekki neitt með vissu um ákvörðun sína né vora, hann gæti verið mikill fræðari,
en hann er ekki það, sem syndugt manneðlið þarfnast fyrir. Vér þurfum á frelsara
að halda, sem er máttugur og kunnugur æðri heimi en þessum, og veit það; vér
þörfnumst opinberara, sem getur talað svo sem út frá hjarta tilverunnar og með
rödd Guðs, en jafnframt lifir því lífi, sem er svo samtvinnað voru lífi, að
allt, sem er orðið að veruleik í honum, það er og til sem máttuleiki í oss Og nú
kemur megin-vandaatriðið. Erum vér verur sömu tegundar og Jesús, þótt vér
vitanlega séum fjarri því að hafa náð vaxtarhæð hans? Þeirri miklu spurning
svarar hin nýja stefna játandi. Ekkert af því, sem í guðspjöllunum er haft eftir
Jesú, mótmælir þeim skilningi. Í raun og sannleika mun kirkjan aldrei hafa farið
of langt í því að trúa á guðdóm hans, þó að tilraunirnar til að skýra það, í
hverju guðdómurinn sé fólginn, hafi vitanlega verið ófullkomnar og mjög
mismunandi. Ég efa það, að nokkur maður geti gefið oss rétta lýsing á guðdómi
hans. Enginn af oss megnar að skilja, hvað Guð er. En andi vor þekkir ekkert
fullkomnara og hærra og þráir ekkert heitara en að sú gæska og speki og það
siðferðisafl, sem birtist í Jesú, liggi að baki allri tilverunni. En þessum
guðdómi hans var samfara, meðan hann dvaldist hér á jörð, mikil takmörkun í
þekking og mætti, og hann varð að beygja sig í hlýðni undir vilja síns himneska
föður, og guðdómseðlið girti eigi fyrir það, að stundum var sem hann sæi eigi,
hvert faðir hans væri að leiða hann, og hann gat því lent í sárri raun og hörðu
sálarstríði. Jafnvel hann gat því þurft leiðbeiningar af himni. Ég trúi því, að
hann sé bæði frelsari og dómari mannkynsins, því að það er líf hans í oss, sem
slítur sundur fjötra syndarinnar og leysir bandingjann, og með því, sem hann er,
er kveðinn upp dómur yfir oss. Já, máttug vera kom í þennan heim, fæddist sem
barn á þessa jörð, og dó á krossi sem æskumaður í blóma lífsins. Í þeirri veru
sjáum vér bæði uppsprettu vors eigin eðlis og takmark vort. Þar birtist oss hinn
eilífi veruleiki, sem vér allir eigum hlutdeild í. Hann er oss hliðið inn að
Guðs leyndardómi. Það er dásamlegt að vita það, og aldrei hefir mannkyninu verið
birt neitt, sem er meira gleðiefni. En ef svo er, þá erum vér verur frá hinni
sömu eilífu uppsprettu, er íklæðst höfum einstaklingseðli hér á jörð, til þess
að vér mættum fyrir erfiði og þrautir, baráttu og sigur ná til guðvitundar í
Kristi. Hvað fyrir oss liggi í eilífðinni, hefir aldrei verið opinberað oss. Sum
orð Jesú láta oss renna í grun í, að á sínum tíma bíði einnig vor allra dýrlegt
hlutverk, er vér höfum náð þeirri fullkomnun, sem til þess þarf, að geta verið
hlýðið verkfæri til framkvæmdar Guðs vísdóms-vilja. Þér munið til dæmis eftir
þessum ummælum hans í dæmisögunni um talenturnar: " Þú góði og trúi þjónn, yfir
litlu varstu trúr, yfir mikið mun ég setja þig". Það er mikill munur á
útsprunginni blómjurt og frækorni sömu tegundar. Og þó búa allir máttuleikar
blómjurtarinnar í frækorninu. Það er munur á Jesú í dýrð ummyndunarinnar og
veikum, syndiþjáðum mönnum, eins og vér erum. Samt kallaði Jesús veika mennina
bræður sína, og hvergi varð jafn mild birtan, er skein af dýrð siðferðilegrar
fullkomnunar hans, og þegar hann talaði um syndarann og við þá, sem jafnvel
höfðu fallið djúpt, og svo að segja bræddi af þeim fjötrana með himneskri ástúð
sinni, af því hann sá í þeim fræið, sem eitt sinn er ætlað að ná þroska
blómjurtarinnar, ætlað að vaxa upp í dýrð ummyndunarljómans. Og hugsið nú um það
með sjálfum yður, hvort hollara muni vera að kenna veikum mönnunum: að líta á
sjálfa sig sem búandi yfir slíkum máttuleikum eða sem gerspillta og Guði
andstyggilega, nema því að eins að þeir aðhyllist ávexti blóðfórnar, er átt hafi
að taka burt reiði Guðs yfir syndum mannanna. Vilduð þér ekki fúslega fá að sjá
guðsríki komið með krafti, áður en þér eigið að smakka dauðann? Finnst yður ekki
lærisveinarnir hafa verið sælir, þeir er fengu að horfa á dýrð ummyndunarinnar
og það, er því var samfara? En ef sambandið við annan heim skyldi vera einn
sterkasti liðurinn í komu guðsríkis á þessa jörð! Vitið þér nokkuð það geta
komið fyrir, sem mundi hafa stórfelldari afleiðingar, en ef framhaldstilveran
sannaðist svo, að það yrði þekking, sem allir ættu, og allir lifðu í þeirri
föstu vissu, að andlegur heimur lykur um oss á alla vegu og að þaðan getum vér
orðið varir stöðugra áhrifa oss til þroska og blessunar? Og bjartsýnið þá, sem
fylgir trúnni á þroskabrautina upp eilífðarstigann! Finnst yður eigi þörf á, að
guðsríki komi með krafti? Er ekki ástandið í hinum kristna heimi slíkt, að
guðsríkisins sér furðu-lítinn vott með oss? Þekkið þér nokkurt öflugra merki
heiðninnar en til dæmis loftfaraárásirnar í síðustu styrjöld inn yfir lönd og
borgir, þar sem myrtar voru mæður og börn og gamalmenni? Er til öllu
stórfelldari afneitun alls þess, er Jesús kenndi? Og nú að lokum þetta. Þegar
Jesús hafði slitið tali sínu við þá Elía og Móse, himnesku gestina, er þarna
birtust, þá heyrðist rödd út úr skýinu, sem sagði: " Þessi er minn elskaði
sonur, sem ég hefi velþóknun á; hlýðið á hann". Einmitt þegar hann hefir verið
að tala við framframliðna menn, sem birst hafa honum úr eilífðinni, þá er
lærisveinunum boðið að fara eftir fyrirsögn hans, boðið það af hinni himnesku
rödd. Og svo ætti sambandið við þá, sem komnir eru inn í eilífðina, að vera
ókristilegt athæfi! Hefir yður aldrei komið það til hugar, að þeir, sem leitað
hafa eftir því sambandi með heitri þrá hjartans, munu vera eitthvað nær þeim
brautum, sem guðsríki kemur eftir, heldur en hinir, sem ófrægja þá leit eða af
einhverjum ástæðum stuggar við henni? Ég bið ekki um neitt svar. Að eins langar
mig til, að þér svarið yður sjálfum. Guðspjallið um ummyndunina á fjallinu á það
ekki skilið að vera haft út undan, sem raun hefir orðið á í kirkjunni. Hefðu
postular Krists ráðið niðurstöðum sunnudaga-guðspjallanna, mundu þeir hafa valið
því fremri sess. Mér finnst ég ekki síst út frá því skilja þessa þrá, sem kom
fram hjá lærisveinum hans, er þeir sáu hann upprisinn. Þeir féllu fram og sýndu
honum lotningu, langaði jafnvel til knéfallandi að grípa utan um fætur hans í
tilbeiðslu. Hefir þú aldrei fundið til hinnar sömu löngunar, er þú hugsaðir um
hann á bestu augnablikum lífs þíns? Er hann ekki líka þér" von dýrðarinnar"?
Sæðið grær og vex. Annan sunnudag í níuviknaföstu Og hann sagði: Svo er og um
guðsríki sem maður kasti sæði á jörðina, og sofi og fari á fætur nótt og dag, og
sæðið grær og vex, hann veit eigi með hverjum hætti: af sjálfri sér ber jörðin
ávöxt, fyrst stráið, þá axið, þá fullt hveitikorn í axinu. En er ávöxturinn er
þroskaður, sendir hann þegar út kornsigðina, því að uppskeran er komin Mark. 4,
26-29. Það líður oftast langur tími milli sáningar og uppskeru. Mikið gerist
þann tíma. Það er mikill munur á frækorninu, sem sáð er í jarðveginn og
fullþroska kornaxinu eða þá aldintrénu. Aðdáanlegt er lögmálið, sem ræður
vextinum eða þroskuninni. Því betur sem vér athugum það lögmál, því fleiri
hliðar sjáum vér á því. Kristur virðist hafa haft djúpan skilning á því, og eigi
fáar af dæmisögum hans eru sagðar til að opna augu vor fyrir ýmsum hliðum þess.
Í dæmisögunni um sáðmanninn leggur hann aðaláhersluna á að sýna, hversu háður
vöxtur sáðkornsins er þeim jarðvegi, sem sáð er í. Sáðkorn sáðmannsins voru í
sjálfu sér öll jafngóð, með sama þroskunarhæfileikann, en þau náðu engan veginn
öll að bera sama ávöxt, af því að sum féllu í troðna mold, önnur í grýtta jörð,
enn önnur meðal þyrna. Þau ein, sem féllu í góða jörð, náðu því að verða strá,
síðan ax, og því næst fullt hveitikorn í axinu. Sú dæmisaga felur í sér
mikilvæga bending og jafnframt huggunarríka viðvörun til allra sáðmanna á öllum
tímum, ekki síst þeirra, er reyna að ryðja nýjum hugsjónum braut. Hún minnir oss
á, að láta ekki hugfallast, þótt erfiðlega gangi í fyrstu, þótt jarðvegurinn sé
bæði troðinn og grýttur, hjörtu manna skilningslaus og óviðtæk, já, hugir þeirra
stundum fullir þverúðar og mótspyrnu. Aðrar dæmisögur hans halda að oss öðrum
hliðum þessa hins sama vaxtar- og framþróunarlögmáls. Ég minni yður á litlu
dæmisöguna um mustarðskornið. Þar er haldið fram andstæðu hinnar litlu og
óásjálegu byrjunar við hinn stórfellda árangur að lokum. Þar er bent á
vaxtarmagnið, orkubirgðirnar og máttinn til að standast. Þá er og nýrri hlið
haldið að oss í sögunni um illgresið meðal hveitisins. Þar er sáðmaðurinn
minntur á ný öfl, sem hann verður við að stríða; öfl, sem stafa að vísu ekki
beinlínis frá jarðveginum sjálfum, heldur frá andstæðingum sáðmannsins og þess
málefnis, er hann berst fyrir. En dæmisagan þessi, sem er texti vor í dag,
heldur fram enn annarri hlið á hinu undraverða náttúrulögmáli. Hún bendir fyrst
og fremst á þetta, að maðurinn verði að gera skyldu sína: undirbúa jarðveginn og
sá og því næst bíða hugrór og treysta öflum náttúrunnar eða Guði hvort sem vér
nú heldur viljum nefna það. Vel má segja, að hún bendi oss á vanmátt vorn, hve
lítið vér fáum stuðlað að því, að sæðið grói og vaxi. Vissulega hefir Páll
skilið meistara sinn, er hann minnti á þetta, að vér gætum aðeins sáð og vökvað,
en meira ekki; Guð væri sá, sem ávöxtinn gefur. En jafnframt kemur fram í
þessari dæmisögu alveg einstök bjartsýni, sem er full af trú og von. Trúin, sem
þar er um að ræða, er traustið á vaxtarlögmálinu, traustið á þeim öflum í
náttúrunni sjálfri, sem maðurinn er í samvinnu við. Hér er bent á, hvað náttúran
sjálf geri, hvernig hún starfi með dásamlegum hætti og hjálpi sáðmanninum, ef
hann innir fyrst af hendi það, sem honum er ætlað; taki við af honum, þegar hann
er að mestu orðinn ómáttugur til þess að vinna nokkuð frekar að vexti
sáðkornsins. Sjálfur skilur sáðmaðurinn ekki, hvernig þroskunin og vöxturinn
gerist; hann veit ekki, með hverjum hætti það fer fram. Því síður getur hann
gripið fram í. Nú er það hlutverk hans að bíða bíða með von og vera þolinmóður.
Hægt og hægt kemur það, hvað á eftir öðru: fyrst stráið, þá axið, þá fullt
hveitikorn í axinu. Allt verður að hafa sinn tíma og allt kemur í réttri röð.
Þetta gerþekkir landbóndinn og reynslan hefir kennt honum þolinmæði í þessum
efnum. Hann veit, að annað er ekki til neins; lögum náttúrunnar verður hann að
laga sig eftir. Og nú verðum vér að muna það, að fyrir því sagði Jesús oss allar
dæmisögur sínar um vaxtarlögmálið í náttúrunni, að hann var sannfærður um, að
sama lögmálið ríkti í siðferðis- og trúarlífinu, sem í hinni ytri náttúru. Fyrir
honum réðu að þessu leyti sömu lögmálin í náttúrunni og ríki andans. Fyrir
vitund hans voru það eigi tveir ólíkir heimar, heldur einn og hinn sami heimur.
Hann var í engum efa um það, að hinn sami gæskuríki og heilagi vilji Guðs væri
ríkjandi í báðum, vilji þess Guðs, sem er réttlátur og vandlátur og aldrei lætur
að sér hæða. Fyrir því gat hvert atvik í hinni ytri náttúru orðið honum ímynd
annars í mannlífinu. Og því meir sem þekking vor vex, því sannfærðari verðum vér
um, hve háleit og sönn kenning hans var, einnig að þessu leyti. Allt af er oss
að skiljast betur, að hið innilegasta samband er milli vors eigin andlega lífs
og náttúrunnar. Og aldrei verður það of vandlega brýnt fyrir oss, að með því
einu móti fáum vér náð þeirri fullkomnun, sem bæði líkama vorum og sál er ætlað
að ná, að vér lútum með lotning og guðræknum hug þeim háleitu og réttlátu lögum,
sem umlykja oss á allar hliðar. Lútum þeim, segi ég, og reynum jafnframt að
komast í samræmi við þau. Hefir kristin kirkja ekki gert of lítið að því enn í
prédikunarstarfsemi sinni að benda á, hversu allur andlegur vöxtur manna og
þroski lýtur sínum föstu lögum? Mér skilst, að hún eigi þar mikið eftir að læra,
en að því fróðari sem boðberar kristindómsins verða um sálarlífið og lögmál
andlegs þroska og framhaldslíf andans, því meiri hjálp og aðstoð muni þeir geta
veitt, ekki að eins sorgbitnum og þreyttum sálum, heldur og breyskum og
syndþjáðum mönnum, og yfirleitt þeim sem berjast við efa, hrelling, hugarkvöl
eða ástríður. Og eitt af því, sem oss öllum þarf að lærast, ef vér ætlum að vera
í samvinnu við hin andlegu lögmál, er þolinmæðin, biðlundin. Hversu mörgum
mönnum finnst starf það, sem þeir vinna að, eða sú hugsjón, sem þeir helga svo
og svo mikið af starfsemi sinni, ganga of seint, henni miða of lítið áfram. Þeim
þykja ávextirnir koma of seint í ljós. Og þegar þeir sjást ekki eftir nokkurn
starfstíma og alllanga bið, vilja menn oft fara að grípa fram í og hafast
eitthvað að, til þess að flýta fyrir. En þá gleymist það ósjaldan, að andlegir
hlutir lúta og sínum lögum og verða að þróast samkvæmt eðli sínu og niðurröðun,
alveg eins og jarðargróðinn í náttúrunni. Sérhver maður, sem knúður af andlegri
þrá, berst fyrir einhverri hugsjón, getur lært þessa áminning af dæmisögum Jesú
og þá ekki hvað síst af þessari, sem er umtalsefni vort í dag: vér eigum að gera
það, sem vér getum, en að öðru leyti bíða þolinmóðir, uns hlutirnir þroskast af
sjálfu sér. Jesús notaði þessa líking að vísu um alveg ákveðna hugmynd. Með
henni var hann að lýsa þroskalögmáli guðsríkis. En allar sannar hugsjónir miða
að því að efla einhverja hlið guðsríkis, og eru því sömu vaxtarlögum háðar. Og
lítið í kringum yður, kæru tilheyrendur, og athugið andlega lífið með þjóð vorri
nú og yfirleitt með þjóðunum, að svo miklu leyti sem þér þekki það. Miklar
breytingar eru að gerast í hugsunarhætti manna. Til þess ber sjálfsagt margt.
Hinir stórfelldu viðburðir vorra daga eiga sinn þátt í því. En breytingarnar
margar hefðu komið án þeirra. Sumar skoðanir efnishyggjutímabilsins eru nú
hrundar í grunn. Þá var lítið á aðrar hugsjónir trúað en þær, sem bundnar voru
við þennan efnisheim. Nú er allt annað að verða ofan á. Vor kynslóð verður meir
og meir þeirrar skoðunar, að oss beri að festa trú á þeim hugsjónum einum, sem
eiga rót sína í því, sem er æðra en þessi veröld. Og ný trú á háleitar hugsjónir
magnast nú óðum með mannkyninu. Jafnvel vort litla þjóðlíf ber þess vottinn.
Sumar hugsjónir, sem svo að segja engan áttu að hér á landi fyrir fimmtán til
tuttugu árum, eiga nú tugi áhangenda, ef ekki hundruð. Það er ekki langt síðan
tekið var að sá sæði þeirra hugsjóna í íslenskan þjóðakur, og því vissulega ekki
að búast við meiru en að tekið sé að móta fyrir stráinu. En sé svo, á það að
fylla alla þá, er þeirri sáning unnu og unna, glaðri von og öruggri trú á að það
strá verði síðar að axi og loks komi fullt hveitikorn í axið. Þá heilögu von
megum vér vissulega með oss ala, um leið og vér æfum biðlund vora, þar eð vér
erum sannfærðir um, að hinar nýju hugsjónir hljóti að verða öflugir þættir í
starfsemi þjóðar vorrar fyrir guðsríki. En dæmisagan þessi getur verið oss til
leiðbeiningar um fleira en sáning og vaxtarlögmál nýrra hugsjóna. Sjálfsagt
finnst mörgum yðar slíkt liggja fyrir utan sig og ekki taka til sín. Líf margra
er svo kafið önnum og gengur svo stöðuglega í allt í baráttuna fyrir afkomunni,
að enginn tími verður afgangs til að lifa fyrir nokkurra hugsjón. Sú er
áreiðanlega skoðun fjölda manns. Hugsjónir og andlegt líf finnst sumum þeir
aðeins þekkja af afspurn. En allir slíkt hafa einnig mikilvægan lærdóm og
leiðbeining að sækja í þessa dæmisögu Jesú um vöxt sæðisins. Því að sé líf vort
hér í tímanum skoðað frá einni alvarlegustu hliðinni, þá er það stöðug sáning.
Dæmisagan á ekki aðeins við um prédikara, rithöfunda og blaðamenn, sem öðrum
fremur mega nefnast sáðmenn nú á dögum. Hún á við um yður alla, tilheyrendur
mínir. Sérhver yðar lifir lífi sínu undir þessara sama lögmáli, sem sáðmaðurinn
er háður. Öll verðið þér að starfa þannig oft og tíðum og löngum og löngum, að
enginn árangur eða verulegur ávöxtur er sýnilegur af iðju yðar. Og þá þekkjum
vér það víst flest, hve þreyta og óþolinmæði vilja leggjast yfir hug vorn. Hve
margur maðurinn stritar baki brotnu frá ársbyrjun til ársloka, og gefur sér ekki
tíma til neins annars en vinna fyrir daglegu brauði og nauðsynlegustu þörfum
sínum og sinna. Og jafnvel þar sér lítinn árangur. Kreppan helst hin sama ár frá
ári. Þeir eru eigi fáir foreldrarnir, sem látið hafa allt lífsstarf sitt ganga í
þjónustu barna sinna. Allt af hafa þeir verið að sá í þeirri von, að góð og
ríkuleg uppskera kæmi með börnunum, er þau væru fullþroska. En síðan hefir líf
hinna ungu snúist svo, að það hefir orðið foreldrunum hin mesta mæðu-uppspretta,
í stað þess að að verða þeim til stuðnings og gleði. Mun ekki flestum finnast,
er ævinni tekur að halla, að uppskeran af allri sáning sinni hafa verið fremur
lítil? Er ekki óþolinmæði og óánægja töluvert almenn með mönnunum í þessum
efnum? Trúarrauninni er af einu skáldi voru lýst svona: Þar talar hann fyrir
munn margra. Biðtíminn getur stundum orðið langur, áður en jafnvel stráið komi í
ljós upp af sáðkorninu. Sumir lifa svo æviskeiðið á enda, og það jafnvel þótt
þeir sái með tárum. Skáld Hebrea hafa verið glögg á þetta sama lögmál. Og
sérstaklega hafa þau fundið til þess, hve mikil mæða er sáningunni samfara. En
trú þeirra á uppskeru að lokum var einlæg. Líka þau voru sannfærð um, að vér
værum í samvinnu við réttlátt og heilagt lögmál í tilverunni. Og fáir hafa orðað
þá sannfæring sína betur en sá, sem þetta kvað: Birtist ekki hér sama bjartsýnið
og hjá Jesú, sama trúin á ríkulega uppskeru að lokum? Flestar dæmisögur Jesú
voru áreiðanlega sprottnar af þungri reynslu. Lífsstarf hans var ekki létt;
sáning hans var erfið. Eins hefir verið um 126. Sálminn í Gamla testamentinu.
Hann er til orðinn á miklum þrauta- og hörmungatímum. Fyrir því byrjar
höfundurinn á því að minna á, að eitt sinn hafi þjóð hans áður lifað
hörmungatíma. En þegar Guð hafi snúið við hag þjóðarinnar, þá hafi undarleg
sælutilfinning gripið þá; segir hann. Eins og jörðin skrýðist aftur gróðri á
vorin, svo muni og gleðin snúa aftur til þeirra, sem nú séu sorgbitnir með þjóð
hans, og þá muni fögnuður þeirra verða mestur, sem fundið hafa til sárastrar
hryggðar. Til er sú gleði, sem enginn getur orðið hluttakandi í nema gegnum
sorg. Sorgin er stundum eins konar útsæði; upp af henni sprettur á sínum tíma
gleði-ávöxtur. Kærulausir menn og kaldir, þeir sem eru allir í hinu ytra, finna
eigi til þeirrar sorgar og fá heldur aldrei hlutdeild í gleði-ávextinum, sem upp
af henni sprettur. Þeir, sem með mestri hrifning og ósérplægni hafa gefið sig á
vald hæstu hugsjónunum á framsóknarbraut mannanna, hafa oftast lent í sárum
hörmungum einhvern kafla ævi sinnar. En engir hafa fundið til annarrar eins
gleði yfir sigri hugsjónanna eins og þeir, þá sjaldan þeir fengu að sjá þær
sigra, meðan þeir voru á lífi þessa heims. Mikill fögnuður fór um mannsálirnar
þegar styrjöldin mikla staðnaði og vopnaviðskiptin hættu. Vér hér úti á Íslandi
getum ekki gert oss í hugarlund, hve stórfelld, magnmikil og háleit sú gleði var
í hugum þúsundanna meðal þeirra þjóða, er mest höfðu þolað og mestu höfðu
fórnað. Sál vor á blátt áfram ekki til mæli, sem sá fagnaðartitringur verði
mældur á. Enginn af oss hefir þolað slíka kvöl sem þær. Þeir djúpu tónar
þjáninga og harma eru ekki til á hljómborði sálar vorrar, og fyrir því hefir hún
heldur ekki átt kost á að þroska með sér hátóna hinnar æðstu hrifningar og
gleði, sem mannlegri sál er unnt að eignast hér í heimi. Vafalaust var gleði
þeirra þá guðdómlegust, sem árum saman höfðu staðið í skotgröfunum og á
vígvöllunum, daglega albúnir þess að láta lífið fyrir þjóð og fósturjörð,
réttlæti og sannleika. Í þeirri geysilegu eldraun hafði sál þeirra stækkað;
hljómborð hennar hafði lengst. Í kvölinni komu fram nýir tónar niður á við
tónar, sem flesta þeirra grunaði eigi að mannleg sál ætti til. Í sigurfögnuðinum
gerðu víst margir þá uppgötvun, að fyrir réttlætislögmál Guðs verður það ávallt
hlutskipti slíkrar sálar, að hljómborð hennar lengist einnig að sama skapi upp á
við. Hve gott að geta átt við vissuna um þetta í sál þinni. En það er oft erfitt
að halda þeirri vissu fastri, einkum þegar allur árangur af margra ára sáning
virðist skyndilega að engu gerður. Eitt dæmi slíks hlutskiptis verður mér
minnisstætt frá dögum sóttarinnar, er nýlega geisaði. Sorg margra var þá djúp og
þung. En ég hygg, að fáir hefðu haft meiri ástæðu til að gráta yfir hlutskipti
sínu en ekkja ein inni á Laugavegi. Fyrir allmörgum árum tók maður hennar á
blóma-aldri þungan og langvinnan sjúkdóm, sem leiddi hann loks til bana eftir
mörg og erfið ár í Laugarnesspítala. Öll þau ár var það hans mesta unun, er kona
hans og einkadóttir komu að heimsækja hann. Oft var ég sjónarvottur að þeim
fagnafundum. Svo dó hann, er dóttirin var komin yfir fermingaraldur. En móðirin
hélt áfram að strita og gerði nú allt til að ala dótturina sem best upp, mennta
hana og glæða góða hæfileika hennar. Nú var fögnuður hennar að verða fullkomnari
með hverju ári út af hinni efnilegu dóttur. Allt af hafði hún verið að sá; allt
hafði hún lagt í sölurnar fyrir barnið sitt. Uppskeran sýndist ætla að verða
ríkuleg. En svo kemur sóttin. Og eftir fáeina daga er unga stúlkan bleikur nár.
Hugsið yður þá móður standandi yfir líkinu. Ég kom í nokkur sorgarhús þá daga.
Ekkert sorgarhúsið er mér eins ógleymanlegt og litla stofan hennar, þar sem
allar vonir hennar lágu dánar hjá líkinu af eina barninu hennar, aleigu hennar
hér í heimi. Þar í stofunni yfir líkinu, hjá hinni marg-reyndu móður, sá ég, að
til er ný hlið á þessum orðum: Hversu oft fer einmitt svona í lífinu: einmitt
þegar ávöxturinn er að verða fullkominn af sáningunni, þá er hann frá oss
tekinn; þá deyr hann eða leysist upp í höndum vorum. En líka það er einn
liðurinn í vaxtarlögmáli jurtaríkisins hér í heimi. Þegar fullum þroska er náð,
þá er líka endirinn kominn. Í því er fólginn eins konar harmleikur náttúrunnar,
að þetta hvorttveggja fer þar svo að segja saman. Lífið sjálft hirðir ekki um
það. Það heldur tafarlaust áfram braut sína. Fullþroskinn varir ekki nema eitt
augnablik. Það er vöxturinn, þroskunin, sem vér getum athugað og stendur yfir
svo langan tíma. Hugsið aðeins um blómjurtina heima í glugganum yðar eða til
blómanna í garðinum, sem þér sum ræktið á sumrin. Sól og regn, vindur og
frjómold hafa þar lagt saman í listaverk. Þau hafa ekki sýnt neina eyðslusemi,
en vel er frá verkinu gengið. Þú þarft ekki annað en skoða útsprunginn blómlauk
nú mitt í vetrarkuldanum, til að sannfærast um það; og það jafnvel, þótt hann
verði að alast við lampaljós í stað sólar mikinn hluta sólarhringsins. Allir
hafa þeir hjálparar virst fremur hægfara og þeir hafa gefið sér góðan tíma, en
líka notað tímann vel. Þeir luku við verkið. Blómjurtin stóð fullþroskuð. En á
næsta augnabliki byrjaði hún að hrynja sundur. Eins er um kornið á akrinum;
þegar það er fullþroska, þá er sigðin send út og það er skorið upp. Fyrir
mannshuganum, sem aldrei er laus við eigingirni og lífsfýsnin eðlilega er svo
rík í, er eitthvað harmleikskennt í því, að hið fullþroskaða skuli bera í sér
orsökina til síns eigin dauða. Hið fullþroskaða er um leið albúið þess að hverfa
af þessum heimi. Já, úti í náttúrunni tefur það fyrir hinu nýja lífi með því að
dveljast lengur. Náttúran er iðjusöm og þolir í því efni enga bið. Jarðvegurinn
heimtar nýja frjógvun, svo að hann geti af nýju sýnt kraft sinn. Hver sá, sem
séð hefir það ná fullum þroska, er hann sáði til, hefur notið blessunar
uppskerunnar, hversu skammæ sem hún er. Honum er enginn óréttur ger, þó að
ávöxtur hans falli, eins og aldinin af trénu. Það er lögmál lífsins. En aldrei
finnum vér betur til þess en þá, að vér þráum æðri tilveru, þar sem hið
fullþroskaða helst og forgengileikinn er farinn. Fyrir því hefir og reyndur
maður sagt, að þroskinn hér í tímanum sé ekki nema ímynd, því að vér væntum
þess, sem er óforgengilegt. Sumir menn eru þannig gerðir, að í svefninum sjá
þeir dýpra inn í tilveruna og lögmál lífsins en nokkuru sinni í vöku. Enn er
draumalíf vort svo illa rannsakað, að vér skiljum ekki, hvernig á þessu stendur.
Kona hefir sagt mér frá þessari draumsýn: hún þóttist standa frammi fyrir
útsprunginni rós í blómgarði, yndislega fallegri, og vera mjög hrifin af að
horfa á hana. Allt í einu féllu öll rósablöðin til jarðar, og hrifning konunnar
breyttist skyndilega í óskiljanlega örvænting; því að henni fannst rósin var
ímynd lífsins. Svona fölnaði allt og hið fegursta væri horfið á sama augnabliki
og maður ætlaði að grípa það. Þá þykist hún í draumnum sjá pappírsblað, sem
falist hafði í rósarblöðunum og fallið hafði til jarðar með þeim. Hún tók upp
blaðið og sá þá, að á það var skrifað erindi, sem hún las. Þegar hún vaknaði,
hafði hún að mestu gleymt erindinu, en efni þess mundi hún glöggt og var það
þetta: " Það er ekki ástæða til að hryggjast, þó að rósarblöðin falli til
jarðar, því að með þeim falla og fræ, sem margar og ef til vill fegurri rósir
eiga að spretta upp af. Ekki þarf heldur að hafa áhyggjur út af því fræi, sem
þær þrjár guðdómlegu fóstrur hafa tekið að sér að ala önn fyrir jörðin, sólin og
döggin". Vér þekkjum starfsemi þeirra þriggja guðdómlegu fóstra hér í þessum
efnisheimi og vitum, hve aðdáanleg hún er. En vér skynjum ekki enn, hve enn
dásamlegri fóstrur annast þroskann, þar sem forgengileikinn ríkir ekki framar og
þar sem fullþroskunin helst og varir við. Og fyrir þann heim erum vér stöðugt að
sá hér í tímanum. Er það nokkuð undarlegt, að það kosti mikla mæðu að sá fyrir"
eilífa tíð"? Það eru tiltölulega fáir, sem fá að sjá ávöxtu sáningar sinnar hér
í lífi, og fráleitt nokkurn tíma dýrlegustu ávextina. Ég hefi minnt yður á
ummæli hins hebreska skálds um vaxtarlögmálið eða um sáning og uppskeru.
Indverskt skáld, sem heimsfrægt er orðið á vorum dögum fyrir djúpsæi anda síns
og hugsana-auð, hefir og komist inn á líkar hugsanir. Í einu sinna einkennilegu
ljóða segist hann oft hafa harmað það, hve lítinn árangur hann hafi séð í
lífinu, og sér fundist margar stundir þess glataðar. En síðan bætir hann við:
Það er ekki fyrr en í afturelding æðra lífs, að ávextirnir koma að fullu í ljós.
Allt þangað til verða margir af oss að bíða með þolinmæði, en trúa þó á uppskeru
að lokum. Og þegar þú kemur í blómgarð þinn, muntu gera þá uppgötvun, að
undursamlegustu blómin eru sprottin upp af tárasæði. Þá er trú ekkjunnar
fegurst, þeirrar sem missti aleigu sína, ef hún gengur hugró að störfum sínum,
þolinmóð og glöð, af því að hún á í sál sinni vissuna um þá uppskeru í
afturelding æðra lífs, og efar ekki, hvert það vaxtarlögmál leiðir oss, sem
lætur sæðið verða að strái, stráið að korni og loks skapar fullt hveitikorn í
axið lögmál þess Guðs, sem falinn í hjarta allra hluta nærir allt. Þess vegna
efum vér ekki, hver endirinn muni verða á trúarraun vorri. Niðurlagið verður
líka hjá oss þetta: Auðmjúkir leiðtogar. Sunnudag í föstuinngang. Þá kemur Jesús
frá Galíleu til Jórdanar, til Jóhannesar, til þess að skírast af honum; en
Jóhannes varnaði honum þess og sagði: Mér er þörf að skírast af þér og þú kemur
til mín! En Jesús svaraði og sagði við hann: Lát það nú eftir, því að þannig ber
okkur að fullnægja öllu réttlæti. Þá lætur hann það eftir honum Matt. 3, 13-15.
Hann á að vaxa, en ég að minnka Jóh. 3, 3. Guðspjallið á sunnudaginn í
föstuinngang segir oss frá skírn Jesú, og hefir átt að minna oss á, að sú
háleita vígsla hans varð honum inngangur að píslum hans og krossdauða. Sjálf
undrasagan um skírn hans verður eigi umtalsefni vort í dag. Jafnvel í kristnum
söfnuði skortir enn mjög á, að unnt sé að tala um slíkan atburð sem veruleika.
Kirkjan sjálf hefir nú um langt skeið verið lítiltrúuð á slíkar dásemdir sem
þær, er þar er sagt frá. Og meðan alla samúð og dýpri skilning vantar hjá
almenningi á slíku, er til lítils að ræða um það í prédikunarstólnum. En þótt
síðari hluti þess guðspjalls sé oss ofvaxinn sem umræðuefni, þá ætti fyrri
hlutinn, sá er ég nú hefi lesið yður, ekki að vera það. Þar er eitt
eftirtektarverðara en allt annað: hve þeir eru báðir auðmjúkir, Jesús og
Jóhannes. Auðmýkt Jóhannesar kannist þér við. En hafið þér veitt því athygli,
hve auðmýkt Jesú kemur berlega í ljós við þetta tækifæri? Jóhannes hafði hafið
prédikun sína. Hann kallar lýðinn til iðrunar og afturhvarfs, og þá, sem játa
syndir sínar, skírir hann iðrunarskírn. Til þessarar skírnar kemur Jesús. Ef til
vill furðar þig í fyrstu á slíku. Þér hefir verið kennt að líta allt öðrum augum
á skírn hans. En gætið að, hvað Nýja testamentið segir sjálft, og látið ekki
neinar kenningar trufla fyrir yður frásögu ritningarinnar um þetta. Jesús veit,
hvílíkri hreyfing Jóhannes hefir komið af stað. Hann sér menn vígja sig með
fullri alvöru til að þjóna Guði með fyllra hætti en áður; það er ekki aðeins, að
þeir vilja hætta að lifa syndalífi; þegar fyrirgefning er fengin, vilja þeir
vígja sig til starfsemi í guðsríki. Að því miðaði skírn Jóhannesar. Og Jesús fær
eigi staðið hlutlaus fyrir utan þennan flokk. Hann þarf að taka sýnilegan þátt í
þessari vígslu til starfseminnar sérstöku, til að undirbúa komu guðsríkis. Hvort
hann hafi fundið til þarfar á því, að fá utanaðkomandi tákn um
syndafyrirgefning, getum vér eigi gert oss neina hugmynd um. Fremur finnst mér
slík hugsun ólíkleg. En hitt getur ekki annað en aukið lotning vora fyrir honum,
að hann telur sig ekki yfir það hafinn að taka þátt í þeirri vígslu, sem
trúhneigðustu menn á Gyðingalandi þá gengust undir, með ríkri þrá eftir nýrri og
æðri þekking á vilja Guðs og leyndardómum lífsins. Samúð hans með þessari þrá
trúræknasta fólksins gerir það að verkum, að í þann hóp verður hann að skipa
sér; og vissulega hefir hann ekki hugsað svo: " Fólkið þarf þessarar vígslu til
að æðra og betra lífs, en ég ekki. Ég er hreinn og heilagur, þeir syndugir".
Nei, slíkt er jafnfjarri öllum hugsunarhætti hans sem austrið er vestrinu. Vígja
sig starfseminni fyrir guðsríki, vígja sig af alvöru til heilags lífernis, vígja
sig til fórnandi þjónustu fyrir aðra hví skyldi hann ekki gera það, eins þó að í
þeim hóp séu margir, sem áður hafa hrasað og enn eru óstyrkir, ef þeir aðeins
eiga þrána. Hlaut ekki samúð hans með því góða í breyskum og veikum mönnunum að
leiða hann til þeirrar skírnar? Vafalaust hefir þá heldur enginn gengið út í
Jórdan til að láta skíra sig með helgari alvöru en hann. Hversu einlægt hefir
heit hans verið um að lifa nýju líferni, sýna óbifandi trúmennsku og fela sig af
öllu hjarta Guði á vald. Hve ljóst honum þá hefir staðið framtíðarstarfið fyrir
augum, vitum vér eigi. Að mikið var í aðsigi, hefir hann vafalaust órað fyrir.
Og að Jóhannes var að hefja mikilvæga hreyfing, þess er hann fullvís. Og þeirri
starfsemi Jóhannesar þarf hann að sýna alla samúð sína. Fyrir því kemur hann
fullur heilagrar alvöru og auðmýktur til skírnar Jóhannesar. En
jafneftirtektarverð er auðmýkt Jóhannesar. Honum finnst hann ekki geta skírt
Jesú, meistarann unga frá Nazaret, sem er nýkominn norðan úr Galíleu. Gagnvart
honum er hann fullur lotningar. " Mér er þörf að skírast af þér" segir hann, og
bætir því næst þessu við undrandi: " og þú kemur til mín!" Það er ekki fyrr en
eftir þrábeiðni Jesú, að hann lætur það eftir honum, að gera að vilja hans í
þessu efni. Ekkert guðspjallanna skýrir oss glöggara frá þessari auðmýkt
fyrirrennarans en Jóhannesarguðspjall. Það hermir, að öfund hafi komið upp hjá
lærisveinum Jóhannesar, þá er Jesús hóf starfsemi sína. En þegar þeir hafi borið
upp fyrir Jóhannesi kvörtun sína undan starfsemi Jesú, þá hafi hann vísað þeirri
málaleitun þeirra á bug með aðdáanlegri hógværð og auðmýkt. 
