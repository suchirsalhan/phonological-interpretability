unde et philosophus dicit felicitatem esse operationem perfectam. perfectio
autem operationis dependet ex quatuor. primo, ex suo genere: ut scilicet sit
manens in ipso operante. dico autem operationem in ipso manentem per quam non
fit aliud praeter ipsam operationem: sicut uidere et audire. huiusmodi enim sunt
perfectiones eorum quorum sunt operationes, et possunt esse ultimum: quia non
ordinantur ad aliquod factum quod sit finis. operatio uero uel actio ex qua
sequitur aliquid actum praeter ipsam, est perfectio operati, non operantis, et
comparatur ad ipsum sicut ad finem. et ideo talis operatio intellectualis
naturae non est beatitudo siue felicitas. secundo, ex principio operationis: ut
sit altissimae potentiae. unde secundum operationem sensus non est in nobis
felicitas, sed secundum operationem intellectus et per habitum perfecti. tertio,
ex operationis obiecto. et propter hoc in nobis ultima felicitas est in
intelligendo altissimum intelligibile. quarto, ex forma operationis: ut scilicet
perfecte, faciliter, firmiter et delectabiliter operetur. talis autem est dei
operatio: cum sit intelligens; et suus intellectus altissima uirtutum sit, nec
indiget habitu perficiente, quia in seipso perfectus est, ut supra ostensum est;
ipse autem seipsum intelligit, qui est summum intelligibilium; perfecte, absque
omni difficultate, et delectabiliter. est igitur beatus. adhuc. per beatitudinem
desiderium omne quietatur: quia, ea habita, non restat aliud desiderandum; cum
sit ultimus finis. oportet igitur eum esse beatum qui perfectus est quantum ad
omnia quae desiderare potest: unde boetius dicit quod beatitudo est status
omnium bonorum congregatione perfectus. sed talis est diuina perfectio quod
omnem perfectionem in quadam simplicitate comprehendit, ut supra ostensum est.
ipse igitur est uere beatus. item. quandiu alicui deest aliquid quo indigeat,
nondum beatus est: quia eius desiderium nondum est quietatum. quicumque igitur
sibi sufficiens est, nullo indigens, ille beatus est. ostensum est autem supra
quod deus non indiget aliis: cum a nullo exteriori sua perfectio dependeat; nec
alia uult propter se sicut propter finem quasi eis indigeat, sed solum quia hoc
est conueniens suae bonitati. est igitur ipse beatus. praeterea. ostensum est
supra quod deus non potest uelle aliquod impossibile. impossibile est autem ei
aliquid aduenire quod nondum habeat: cum ipse nullo modo sit in potentia, ut
ostensum est. igitur nihil potest uelle se habere quod non habeat. quicquid
igitur uult, habet. nec aliquid male uult, ut supra ostensum est. est igitur
beatus: secundum quod a quibusdam beatus esse perhibetur qui quicquid uult et
nihil male uult. eius etiam beatitudinem sacra scriptura protestatur, i tim.
ult.: quem ostendet suis temporibus beatus et potens. quod deus sit sua
beatitudo. ex his autem apparet quod deus sit sua beatitudo. beatitudo enim eius
est intellectualis operatio ipsius, ut ostensum est. supra autem ostendimus quod
ipsum dei intelligere sit sua substantia. ipse igitur est sua beatitudo. item.
beatitudo, cum sit ultimus finis, est id quod quilibet natus habere, uel habens,
principaliter uult. ostensum est autem supra quod deus principaliter uult suam
essentiam. sua igitur essentia est eius beatitudo. adhuc. unusquisque in
beatitudinem suam ordinat quicquid uult: ipsa enim est quae propter aliud non
desideratur, et ad quam terminatur motus desiderii unum propter aliud
desiderantis, ne sit infinitus. cum igitur deus omnia alia uelit propter suam
bonitatem, quae est sua essentia, oportet quod ipse, sicut est sua essentia et
sua bonitas, ita sit sua beatitudo. praeterea. duo summa bona esse est
impossibile: si enim aliquid uni deesset quod alterum haberet, neutrum summum et
perfectum esset. deus autem ostensus est supra summum bonum esse. beatitudo
etiam summum bonum ostendetur esse ex hoc quod est ultimus finis. ergo beatitudo
et deus sunt idem. est igitur deus sua beatitudo. quod beatitudo diuina perfecta
et singularis est excedens omnem aliam beatitudinem. ulterius autem ex
praemissis considerari potest beatitudinis diuinae excellentia. quanto enim
aliquid propinquius est beatitudini, tanto perfectius beatum est. unde, etsi
aliquis propter spem beatitudinis obtinendae beatus dicatur, nullo modo sua
beatitudo comparatur eius beatitudini qui eam iam actu consecutus est.
propinquissimum autem est beatitudini quod est ipsa beatitudo. quod de deo
ostensum est. ipse igitur est singulariter perfecte beatus. item. cum delectatio
ex amore causetur, ut ostensum est, ubi est maior amor, et maior delectatio in
consecutione amati. sed unumquodque, ceteris paribus, plus se amat quam aliud:
cuius signum est quod, quanto aliquid est alicui propinquius, magis naturaliter
amatur. plus igitur delectatur deus in sua beatitudine, quae est ipsemet, quam
alii beati in beatitudine quae non est quod ipsi sunt. magis igitur desiderium
quiescit, et perfectior est beatitudo. praeterea. quod per essentiam est, potius
est eo quod per participationem dicitur sicut natura ignis perfectius inuenitur
in ipso igne quam in rebus ignitis. deus autem per essentiam suam beatus est.
quod nulli alii competere potest: nihil enim aliud praeter ipsum potest esse
summum bonum, ut ex praedictis patere potest; et sic oportet ut quicumque alius
ab ipso beatus est, participatione beatus dicatur. diuina igitur beatitudo omnem
aliam beatitudinem excedit. amplius. beatitudo in perfecta operatione
intellectus consistit, ut ostensum est. nulla autem alia intellectualis operatio
eius operationi comparari potest. quod patet non solum ex hoc quod est operatio
subsistens: sed quia una operatione deus seipsum ita perfecte intelligit sicut
est, et omnia alia, quae sunt et quae non sunt, bona et mala. in aliis autem
intelligentibus intelligere ipsum non est subsistens, sed actus subsistentis.
nec ipsum deum, qui est summum intelligibile, aliquis ita perfecte potest
intelligere sicut perfecte est: cum nullius esse perfectum sit sicut esse
diuinum, nec alicuius operatio possit esse perfectior quam sua substantia. nec
est aliquis alius intellectus qui omnia etiam quae deus facere potest,
cognoscat: quia sic diuinam potentiam comprehenderet. illa etiam quae
intellectus alius cognoscit, non omnia una et eadem operatione cognoscit.
incomparabiliter igitur deus supra omnia beatus est. item. quanto aliquid magis
est unitum, tanto eius uirtus et bonitas perfectior est. operatio autem
successiua secundum diuersas partes temporis diuiditur. nullo igitur modo eius
perfectio potest comparari perfectioni operationis quae est absque successione
tota simul: et praecipue si non in momento transeat, sed in aeternum maneat.
diuinum autem intelligere est absque successione totum simul aeternaliter
existens: nostrum autem intelligere successionem habet, inquantum adiungitur ei
per accidens continuum et tempus. diuina igitur beatitudo in infinitum excedit
humanam: sicut duratio aeternitatis excedit nunc temporis fluens. adhuc.
fatigatio, et occupationes uariae quibus necesse est contemplationem nostram in
hac uita interpolari, in qua consistit praecipue humana felicitas, si qua est
praesentis uitae; errores, dubitationes, et casus uarii quibus subiacet praesens
uita; ostendunt omnino incomparabilem esse humanam felicitatem, praecipue huius
uitae, diuinae beatitudini. amplius. perfectio diuinae beatitudinis considerari
potest ex hoc quod omnes beatitudines complectitur secundum perfectissimum
modum. de contemplatiua quidem felicitate, habet perfectissimam sui et aliorum
perpetuam considerationem. de actiua uero, non uitae unius hominis, aut domus
aut ciuitatis aut regni, sed totius uniuersi gubernationem. falsa etiam
felicitas et terrena non habet nisi quandam umbram illius perfectissimae
felicitatis. consistit enim in quinque, secundum boetium: scilicet in uoluptate,
diuitiis, potestate, dignitate et fama. habet autem deus excellentissimam
delectationem de se, et uniuersale gaudium de omnibus bonis, absque contrarii
admixtione. pro diuitiis uero habet omnimodam sufficientiam in seipso omnium
bonorum, ut supra ostensum est. pro potestate habet infinitam uirtutem. pro
dignitate habet omnium entium primatum et regimen. pro fama habet admirationem
omnis intellectus ipsum utcumque cognoscentis. ipsi igitur qui singulariter
beatus est, honor sit et gloria in saecula saeculorum. amen. continuatio
sequentium ad praecedentia. meditatus sum in omnibus operibus tuis, et in factis
manuum tuarum meditabar. psalm. 142-5. rei cuiuslibet perfecta cognitio haberi
non potest nisi eius operatio cognoscatur. ex modo enim operationis et specie
mensura et qualitas uirtutis pensatur, uirtus uero naturam rei monstrat:
secundum hoc enim unumquodque natum est operari quod actu talem naturam
sortitur. est autem duplex rei operatio, ut philosophus tradit, in ix
metaphysicae: una quidem quae in ipso operante manet et est ipsius operantis
perfectio, ut sentire, intelligere et uelle; alia uero quae in exteriorem rem
transit, quae est perfectio facti quod per ipsam constituitur, ut calefacere,
secare et aedificare. utraque autem dictarum operationum competit deo: prima
quidem in eo quod intelligit, uult, gaudet et amat; alia uero in eo quod res in
esse producit, et eas conseruat et regit. quia uero prima operatio perfectio
operantis est, secunda uero perfectio facti; agens autem naturaliter prius est
facto et causa ipsius: oportet quod prima dictarum operationum sit ratio
secundae et eam praecedat naturaliter, sicut causa effectum. quod quidem in
rebus humanis manifeste apparet: consideratio enim et uoluntas artificis
principium est et ratio aedificationis. prima igitur dictarum operationum,
tanquam simplex operantis perfectio, operationis uindicat sibi nomen, uel etiam
actionis: secunda uero, eo quod sit perfectio facti, factionis nomen assumit;
unde manufacta dicuntur quae per actionem huiusmodi ab artifice in esse
procedunt. de prima quidem dei operatione in praecedenti libro iam diximus, ubi
est actum de cognitione et uoluntate diuina. unde, ad completam diuinae
ueritatis considerationem, restat nunc de secunda operatione tractare, per quam
scilicet res producuntur et gubernantur a deo. quem quidem ordinem ex praemissis
uerbis sumere possumus. praemittit namque primae operationis meditationem, cum
dicit, meditatus sum in omnibus operibus tuis: ut operatio ad diuinum
intelligere et uelle referatur. subiungit uero de factionis meditatione, cum
dicit, et in factis manuum tuarum meditabar: ut per facta manuum ipsius
intelligamus caelum et terram, et omnia quae procedunt in esse a deo sicut ab
artifice manufacta procedunt. quod consideratio creaturarum utilis est ad fidei
instructionem. huiusmodi quidem diuinorum factorum meditatio ad fidem humanam
instruendam de deo necessaria est. primo quidem, quia ex factorum meditatione
diuinam sapientiam utcumque possumus admirari et considerare. ea enim quae arte
fiunt, ipsius artis sunt repraesentatiua, utpote ad similitudinem artis facta.
deus autem sua sapientia res in esse produxit: propter quod in psalmo dicitur:
omnia in sapientia fecisti. unde ex factorum consideratione diuinam sapientiam
colligere possumus, sicut in rebus factis per quandam communicationem suae
similitudinis sparsam. dicitur enim eccli. 1-10: effudit illam, scilicet
sapientiam, super omnia opera sua. unde, cum psalmus diceret, mirabilis facta
est scientia tua ex me: confortata est, et non potero ad eam: et adiungeret
diuinae illuminationis auxilium cum dicit. nox illuminatio mea etc.; ex
consideratione diuinorum operum se adiutum ad diuinam sapientiam cognoscendam
confitetur, dicens: mirabilia opera tua, et anima mea cognoscet nimis. secundo,
haec consideratio in admirationem altissimae dei uirtutis ducit: et per
consequens in cordibus hominum reuerentiam dei parit. oportet enim quod uirtus
facientis eminentior rebus factis intelligatur. et ideo dicitur sap. 13-4: si
uirtutem et opera eorum, scilicet caeli et stellarum et elementorum mundi,
mirati sunt, scilicet philosophi, intelligant quoniam qui fecit haec, fortior
est illis. et rom. 1-20 dicitur: inuisibilia dei per ea quae facta sunt
intellecta conspiciuntur: sempiterna quoque uirtus eius et diuinitas. ex hac
autem admiratione dei timor procedit et reuerentia. unde dicitur ierem. 10-6
magnum est nomen tuum in fortitudine. quis non timebit te, o rex gentium?
tertio, haec consideratio animas hominum in amorem diuinae bonitatis accendit.
quicquid enim bonitatis et perfectionis in diuersis creaturis particulariter
distributum est, totum in ipso uniuersaliter est adunatum, sicut in fonte totius
bonitatis, ut in primo libro ostensum est. si igitur creaturarum bonitas,
pulchritudo et suauitas sic animos hominum allicit, ipsius dei fontana bonitas,
riuulis bonitatum in singulis creaturis repertis diligenter comparata, animas
hominum inflammatas totaliter ad se trahet. unde in psalmo dicitur: delectasti
me, domine, in factura tua, et in operibus manuum tuarum exsultabo. et alibi de
filiis hominum dicitur: inebriabuntur ab ubertate domus tuae, quasi totius
creaturae, et sicut torrente uoluptatis tuae potabis eos: quoniam apud te est
fons uitae. et sap. 13-1, dicitur contra quosdam: ex his quae uidentur bona,
scilicet creaturis, quae sunt bona per quandam participationem, non potuerunt
intelligere eum qui est, scilicet uere bonus, immo ipsa bonitas, ut in primo
ostensum est. quarto, haec consideratio homines in quadam similitudine diuinae
perfectionis constituit. ostensum est enim in primo libro quod deus, cognoscendo
seipsum, in se omnia alia intuetur. cum igitur christiana fides hominem de deo
principaliter instruit, et per lumen diuinae reuelationis eum creaturarum
cognitorem facit, fit in homine quaedam diuinae sapientiae similitudo. hinc est
quod dicitur 2 cor. 3-18: nos uero omnes, reuelata facie gloriam domini
speculantes, in eandem imaginem transformamur. sic igitur patet quod
consideratio creaturarum pertinet ad instructionem fidei christianae. et ideo
dicitur eccli. 42-15: memor ero operum domini, et quae uidi annuntiabo: in
sermonibus domini opera eius. quod cognoscere naturam creaturarum ualet ad
destruendum errores qui sunt circa deum. est etiam necessaria creaturarum
consideratio non solum ad ueritatis instructionem, sed etiam ad errores
excludendos. errores namque qui circa creaturam sunt, interdum a fidei ueritate
abducunt, secundum quod uerae dei cognitioni repugnant. hoc autem multipliciter
contingit. primo quidem, ex hoc quod creaturarum naturam ignorantes in hoc
peruertuntur quandoque quod id quod non potest nisi ab alio esse, primam causam
et deum constituunt, nihil ultra creaturas quae uidentur aestimantes: sicut
fuerunt illi qui corpus quodcumque deum aestimauerunt; de quibus dicitur sap.
13-2: qui aut ignem, aut spiritum, aut citatum aerem, aut gyrum stellarum, aut
nimiam aquam, aut solem et lunam, deos putauerunt. secundo, ex hoc quod id quod
dei solius est creaturis aliquibus adscribunt. quod etiam ex errore circa
creaturas contingit. quod enim natura rei alicuius non patitur, ei non
attribuitur nisi quia eius natura ignoratur: sicut si homini attribueretur
habere tres pedes. quod autem solius dei est natura creaturae non patitur: sicut
quod solius hominis est non patitur alterius rei natura. ex hoc ergo quod natura
creaturae ignoratur, praedictus error contingit. et contra hunc errorem dicitur
sap. 14-21: incommunicabile nomen lignis et lapidibus imposuerunt. in hunc
errorem labuntur qui rerum creationem, uel futurorum cognitionem, uel
miraculorum operationem, aliis causis quam deo adscribunt. tertio uero, ex hoc
quod diuinae uirtuti in creaturas operanti aliquid detrahitur per hoc quod
creaturae natura ignoratur. sicut patet in his qui duo rerum principia
constituunt; et qui res non ex diuina uoluntate, sed ex necessitate naturae a
deo procedere asserunt; et illi etiam qui res, uel omnes uel quasdam, diuinae
prouidentiae subtrahunt; aut eam posse praeter solitum cursum operari negant.
haec enim omnia diuinae derogant potestati. contra quos dicitur iob 22-17: quasi
nihil possit facere omnipotens, aestimabant eum; et sap. 12-17: uirtutem
ostendis tu, qui non crederis esse in uirtute consummatus. quarto. homo, qui per
fidem in deum ducitur sicut in ultimum finem, ex hoc quod ignorat naturas rerum,
et per consequens gradum sui ordinis in uniuerso, aliquibus creaturis se putat
esse subiectum quibus superior est: ut patet in illis qui uoluntates hominum
astris supponunt, contra quos dicitur ierem. 10-2, a signis caeli nolite
metuere, quae gentes timent; et in illis qui angelos creatores animarum
existimant; et animas hominum esse mortales; et si qua similia hominum derogant
dignitati. sic ergo patet falsam esse quorundam sententiam qui dicebant nihil
interesse ad fidei ueritatem quid de creaturis quisque sentiret, dummodo circa
deum recte sentiatur, ut augustinus narrat in libro de origine animae: nam error
circa creaturas redundat in falsam de deo sententiam, et hominum mentes a deo
abducit, in quem fides dirigere nititur, dum ipsas quibusdam aliis causis
supponit. et ideo illis qui circa creaturas errant poenas sicut infidelibus
scriptura comminatur, dicens in psalmo: quoniam non intellexerunt opera domini
et in opera manuum eius, destrues illos et non aedificabis eos; et sap. 2-21
haec cogitauerunt et errauerunt, et subiungit, 22 non iudicauerunt honorem
animarum sanctarum. quod aliter considerat de creaturis philosophus et
theologus. manifestum est autem ex praedictis quod considerationem circa
creaturas habet doctrina fidei christianae inquantum in eis resultat quaedam dei
similitudo, et inquantum error in ipsis inducit in diuinorum errorem. et sic
alia ratione subiiciuntur praedictae doctrinae, et philosophiae humanae. nam
philosophia humana eas considerat secundum quod huiusmodi sunt: unde et secundum
diuersa rerum genera diuersae partes philosophiae inueniuntur. fides autem
christiana eas considerat, non inquantum huiusmodi, utpote ignem inquantum ignis
est, sed inquantum diuinam altitudinem repraesentat, et in ipsum deum quoquo
modo ordinatur. ut enim eccli. 42 dicitur: gloria domini plenum est opus eius.
nonne dominus fecit enarrare sanctos omnia mirabilia sua? et propter hoc etiam
alia circa creaturas et philosophus et fidelis considerat. philosophus namque
considerat illa quae eis secundum naturam propriam conueniunt: sicut igni ferri
sursum. fidelis autem ea solum considerat circa creaturas quae eis conueniunt
secundum quod sunt ad deum relata: utpote, quod sunt a deo creata, quod sunt deo
subiecta, et huiusmodi. unde non est ad imperfectionem doctrinae fidei
imputandum si multas rerum proprietates praetermittat: ut caeli figuram, et
motus qualitatem. sic enim nec naturalis circa lineam illas passiones considerat
quas geometra: sed solum ea quae accidunt sibi inquantum est terminus corporis
naturalis. si qua uero circa creaturas communiter a philosopho et fideli
considerantur, per alia et alia principia traduntur. nam philosophus argumentum
assumit ex propriis rerum causis: fidelis autem ex causa prima; ut puta, quia
sic diuinitus est traditum; uel quia hoc in gloriam dei cedit; uel quia dei
potestas est infinita. unde et ipsa maxima sapientia dici debet, utpote super
altissimam causam considerans: secundum illud deut. 4-6: haec est sapientia
uestra et intellectus coram populis. et propter hoc sibi, quasi principali,
philosophia humana deseruit. et ideo interdum ex principiis philosophiae
humanae, sapientia diuina procedit. nam et apud philosophos prima philosophia
utitur omnium scientiarum documentis ad suum propositum ostendendum. exinde
etiam est quod non eodem ordine utraque doctrina procedit. nam in doctrina
philosophiae, quae creaturas secundum se considerat et ex eis, in dei
cognitionem perducit, prima est consideratio de creaturis et ultima de deo. in
doctrina uero fidei, quae creaturas non nisi in ordine ad deum considerat, primo
est consideratio dei et postmodum creaturarum. et sic est perfectior: utpote dei
cognitioni similior, qui seipsum cognoscens alia intuetur. unde, secundum hunc
ordinem, post ea quae de deo in se in primo libro sunt dicta, de his quae ab
ipso sunt restat prosequendum. ordo dicendorum. erit autem hic prosecutionis
ordo, ut primo agamus de productione rerum in esse; secundo, de earum
distinctione; tertio uero de ipsarum rerum productarum et distinctarum natura,
quantum ad fidei pertinet ueritatem. quod deo competit ut sit aliis principium
essendi. supponentes igitur quae in superioribus ostensa sunt, ostendamus nunc
quod competit deo ut sit aliis essendi principium et causa. ostensum est enim
supra, per demonstrationem aristotelis, esse aliquam primam causam efficientem,
quam deum dicimus. efficiens autem causa suos effectus ad esse conducit. deus
igitur aliis essendi causa existit. item. ostensum est in primo libro, per
rationem eiusdem, esse aliquod primum mouens immobile, quod deum dicimus. primum
autem mouens in quolibet ordine motuum est causa omnium motuum qui sunt illius
ordinis. cum igitur multa ex motibus caeli producantur in esse, in quorum ordine
deum esse primum mouens ostensum est, oportet quod deus sit multis rebus causa
essendi. amplius. quod per se alicui conuenit, uniuersaliter ei inesse necesse
est: sicut homini rationale, et igni sursum moueri. agere autem aliquem effectum
per se conuenit enti in actu: nam unumquodque agens secundum hoc agit quod in
actu est. omne igitur ens actu natum est agere aliquid actu existens. sed deus
est ens actu, ut in primo libro ostensum est. igitur sibi competit agere aliquid
ens actu, cui sit causa essendi. adhuc. signum perfectionis in rebus
inferioribus est quod possunt sibi similia facere: ut patet per philosophum, in
iu meteororum. deus autem est maxime perfectus, ut in primo libro ostensum est.
ipsi igitur competit facere aliquid sibi simile ens in actu, ut sic sit causa
essendi. item. ostensum est in primo libro quod deus uult suum esse aliis
communicare per modum similitudinis. de perfectione autem uoluntatis est quod
sit actionis et motus principium: ut patet in iii de anima. cum igitur diuina
uoluntas sit perfecta, non deerit ei uirtus communicandi esse suum alicui per
modum similitudinis. et sic erit ei causa essendi. adhuc. quanto alicuius
actionis principium est perfectius, tanto actionem suam potest in plura
extendere et magis remota: ignis enim, si sit debilis, solum propinqua
calefacit; si autem sit fortis, etiam remota. actus autem purus, qui deus est,
perfectior est quam actus potentiae permixtus, sicut in nobis est. actus autem
actionis principium est. cum igitur per actum qui in nobis est possumus non
solum in actiones in nobis manentes, sicut sunt intelligere et uelle, sed etiam
in actiones quae in exteriora tendunt, per quas aliqua facta producimus; multo
magis deus potest, per hoc quod actu est, non solum intelligere et uelle, sed
etiam producere effectum. et sic potest aliis esse causa essendi. hinc est quod
dicitur iob 5-9: qui facit magna et mirabilia et inscrutabilia absque numero.
quod in deo sit potentia actiua. ex hoc autem apparet quod deus est potens, et
quod ei conuenienter potentia actiua attribuitur. potentia enim actiua est
principium agendi in aliud secundum quod est aliud. deo autem conuenit esse
aliis principium essendi. ergo conuenit sibi esse potentem. amplius. sicut
potentia passiua sequitur ens in potentia, ita potentia actiua sequitur ens in
actu: unumquodque enim ex hoc agit quod est actu, patitur uero ex hoc quod est
potentia. sed deo conuenit esse actu. igitur conuenit sibi potentia actiua.
adhuc. diuina perfectio omnium perfectiones in se includit, ut in primo libro
ostensum est. uirtus autem actiua de perfectione rei est: unumquodque enim tanto
maioris uirtutis inuenitur quanto perfectius est. uirtus igitur actiua deo non
potest deesse. praeterea. omne quod agit potens est agere: nam quod non potest
agere, impossibile est agere; et quod impossibile est agere, necesse est non
agere. deus autem est agens et mouens, ut supra ostensum est. igitur potens est
agere: et potentia ei conuenienter adscribitur actiua, sed non passiua. hinc est
quod in psalmo dicitur: potens es, domine. et alibi: potentiam tuam deus, et
iustitiam tuam usque in altissima quae fecisti magnalia. quod dei potentia sit
eius substantia. ex hoc autem ulterius concludi potest quod diuina potentia sit
ipsa dei substantia. potentia enim actiua competit alicui secundum quod est
actu. deus autem est actus ipse, non autem est ens actu per aliquem actum qui
non sit quod est ipse: cum in eo nulla sit potentialitas, ut in primo libro
ostensum est. est igitur ipse sua potentia. adhuc. omnis potens qui non est sua
potentia, est potens participatione potentiae alicuius. de deo autem nihil
potest dici participatiue: cum sit ipsum suum esse, ut in primo libro ostensum
est. est igitur ipse sua potentia. amplius. potentia actiua ad perfectionem rei
pertinet, ut ex praedictis patet. omnis autem diuina perfectio in ipso suo esse
continetur, ut in primo libro ostensum est. diuina igitur potentia non est aliud
ab ipso esse eius. deus autem est suum esse, ut in primo libro ostensum est. est
igitur sua potentia. item. in rebus quarum potentiae non sunt earum substantiae,
ipsae potentiae sunt accidentia: unde potentia naturalis in secunda specie
qualitatis ponitur. in deo autem non potest esse aliquod accidens: ut in primo
ostensum est. deus igitur est sua potentia. praeterea. omne quod est per aliud,
reducitur ad id quod est per se sicut ad primum. alia uero agentia reducuntur in
deum sicut in primum agens. est igitur agens per se. quod autem per se agit, per
suam essentiam agit. id autem quo quis agit, est eius actiua potentia. ipsa
igitur dei essentia est eius actiua potentia. quod dei potentia sit eius actio.
ex hoc autem ostendi potest quod potentia dei non sit aliud quam sua actio. quae
enim uni et eidem sunt eadem, sibi inuicem sunt eadem. diuina autem potentia est
eius substantia, ut ostensum est. eius etiam actio est eius substantia, ut in
primo libro ostensum est de intellectuali operatione: eadem enim ratio in aliis
competit. igitur in deo non est aliud potentia et aliud actio. item. actio
alicuius rei est complementum quoddam potentiae eius: comparatur enim ad
potentiam sicut actus secundus ad primum. diuina autem potentia non completur
alio quam seipso: cum sit ipsa dei essentia. in deo igitur non est aliud
potentia et aliud actio. amplius. sicut potentia actiua est aliquid agens, ita
essentia eius est aliquid ens. sed diuina potentia est eius essentia, ut
ostensum est. ergo suum agere est suum esse. sed eius esse est sua substantia.
et sic ut prius. adhuc. actio quae non est substantia agentis, inest ei sicut
accidens subiecto: unde et actio unum inter nouem praedicamenta accidentis
computatur. in deo autem non potest esse aliquid per modum accidentis. in deo
igitur sua actio non est aliud a sua substantia et sua potentia. qualiter
potentia in deo dicatur. quia uero nihil est sui ipsius principium, cum diuina
actio non sit aliud quam eius potentia, manifestum est ex praedictis quod
potentia non dicitur in deo sicut principium actionis, sed sicut principium
facti. et quia potentia respectum ad alterum importat in ratione principii, est
enim potentia actiua principium agendi in aliud, ut patet per philosophum in u
metaph.; manifestum est quod potentia dicitur in deo per respectum ad facta,
secundum rei ueritatem; non per respectum ad actionem nisi secundum modum
intelligendi, prout intellectus noster diuersis conceptionibus utrumque
considerat, diuinam scilicet potentiam et eius actionem. unde, si aliquae
actiones deo conueniant quae non in aliquod factum transeant sed maneant in
agente, respectu harum non dicetur in deo potentia nisi secundum modum
intelligendi, non secundum rei ueritatem. huiusmodi autem actiones sunt
intelligere et uelle. potentia igitur dei, proprie loquendo, non respicit
huiusmodi actiones, sed solos effectus. intellectus igitur et uoluntas in deo
non sunt ut potentiae, sed solum ut actiones. patet etiam ex praedictis quod
multitudo actionum quae deo attribuitur, ut intelligere, uelle, producere res,
et similia, non sunt diuersae res: cum quaelibet harum actionum in deo sit ipsum
eius esse, quod est unum et idem. quomodo autem multiplicitas significationis
unius rei ueritati non praeiudicet, ex his quae in primo libro ostensa sunt,
manifestum esse potest. quod de deo dicitur aliquid relatiue ad creaturas. cum
autem potentia deo conueniat respectu suorum effectuum; potentia autem rationem
principii habeat, ut dictum est; principium autem relatiue ad principiatum
dicitur: manifestum est quod aliquid relatiue potest dici de deo in respectu
suorum effectuum. item. non potest intelligi aliquid relatiue dici ad alterum
nisi e conuerso illud relatiue diceretur ad ipsum. sed res aliae relatiue
dicuntur ad deum: utpote secundum suum esse, quod a deo habent, ut ostensum est,
ab ipso dependentes. deus igitur e conuerso relatiue ad creaturas dicetur.
adhuc. similitudo est relatio quaedam. deus autem, sicut et cetera agentia, sibi
simile agit. dicitur igitur aliquid relatiue de ipso. amplius. scientia ad
scitum relatiue dicitur. deus autem non solum sui ipsius, sed etiam aliorum
scientiam habet. igitur aliquid relatiue dicitur de deo ad alia. adhuc. mouens
dicitur relatiue ad motum, et agens ad factum. deus autem est agens et mouens
non motum, ut ostensum est. dicuntur igitur de ipso relationes. item. primum
relationem quandam importat similiter summum. ostensum est autem in primo ipsum
esse primum ens et summum bonum. patet igitur quod multa de deo relatiue
dicuntur. quod relationes dictae de deo ad creaturas non sunt realiter in deo.
huiusmodi autem relationes quae sunt ad suos effectus, realiter in deo esse non
possunt. non enim in eo esse possent sicut accidentia in subiecto: cum in ipso
nullum sit accidens ut in primo libro ostensum est. nec etiam possent esse ipsa
dei substantia. cum enim relatiua sint quae secundum suum esse ad aliud
quodammodo se habent, ut philosophus dicit in praedicamentis, oporteret quod dei
substantia hoc ipsum quod est ad aliud diceretur. quod autem ipsum quod est ad
aliud dicitur, quodammodo ab ipso dependet: cum nec esse nec intelligi sine eo
possit. oporteret igitur quod dei substantia ab alio extrinseco esset dependens.
et sic non esset per seipsum necesse-esse, ut in primo libro ostensum est. non
sunt igitur huiusmodi relationes secundum rem in deo. item. ostensum est in
primo quod deus omnium entium est prima mensura. comparatur igitur deus ad alia
entia sicut scibile ad scientiam nostram, quod eius mensura est: nam ex eo quod
res est uel non est, opinio et oratio uera uel falsa est, secundum philosophum
in praedicamentis. scibile autem licet ad scientiam relatiue dicatur, tamen
relatio secundum rem in scibili non est, sed in scientia tantum: unde secundum
philosophum, in u metaph., scibile dicitur relatiue, non quia ipsum referatur,
sed quia aliud refertur ad ipsum. dictae igitur relationes in deo non sunt
realiter. adhuc. relationes praedictae dicuntur de deo non solum respectu eorum
quae sunt actu, sed respectu eorum quae sunt in potentia: quia et eorum
scientiam habet, et respectu eorum dicitur et primum ens et summum bonum. sed
eius quod est actu ad id quod non est actu sed potentia, non sunt relationes
reales: alias sequeretur quod essent infinitae relationes actu in eodem, cum
numeri infiniti in potentia sint maiores binario, quibus omnibus ipse est prior.
deus autem non aliter refertur ad ea quae sunt actu quam ad ea quae sunt
potentia: quia non mutatur ex hoc quod aliqua producit. non igitur refertur ad
alia per relationem realiter in ipso existentem. amplius. cuicumque aliquid de
nouo aduenit, necesse est illud mutari, uel per se uel per accidens. relationes
autem quaedam de nouo dicuntur de deo: sicut quod est dominus aut gubernator
huius rei quae de nouo incipit esse. si igitur praedicaretur aliqua relatio
realiter in deo existens, sequeretur quod aliquid deo de nouo adueniret, et sic
quod mutaretur uel per se uel per accidens. cuius contrarium in primo libro
ostensum est. quomodo praedictae relationes de deo dicantur. non autem potest
dici quod relationes praedictae sint existentes exterius quasi res aliquae extra
deum. cum enim deus sit primum entium et summum bonorum, oporteret ad illas
etiam relationes, quae sunt aliquae res, dei relationes alias considerare. et si
illae iterum sint res aliquae, oportebit iterum tertias relationes adinuenire.
et sic in infinitum. non igitur relationes quibus deus ad res alias refertur,
sunt res aliquae extra deum existentes. item. duplex est modus quo aliquid
denominatiue praedicatur. denominatur enim aliquid ab eo quod extra ipsum est,
sicut a loco dicitur aliquis esse alicubi, et a tempore aliquando: aliquid uero
denominatur ab eo quod inest, sicut ab albedine albus. a relatione uero non
inuenitur aliquid denominari quasi exterius existente, sed inhaerente: non enim
denominatur aliquis pater nisi a paternitate quae ei inest. non igitur potest
esse quod relationes quibus deus ad creaturas refertur, sint res aliquae extra
ipsum. cum igitur ostensum sit quod non sint in ipso realiter, et tamen dicuntur
de eo, relinquitur quod et attribuantur solum secundum intelligentiae modum, ex
eo quod alia referuntur ad ipsum. intellectus enim noster, intelligendo aliquid
referri ad alterum, cointelligit relationem illius ad ipsum: quamuis secundum
rem quandoque non referatur. et sic etiam patet quod alio modo dicuntur de deo
praedictae relationes, et alia quae de deo praedicantur. nam omnia alia, ut
sapientia, uoluntas, eius essentiam praedicant: relationes uero praedictae
minime, sed secundum modum intelligendi tantum. nec tamen intellectus est
falsus. ex hoc enim ipso quod intellectus noster intelligit relationes diuinorum
effectuum terminari in ipsum deum, aliqua praedicat relatiue de ipso: sicut et
scibile relatiue intelligimus et significamus ex hoc quod scientia refertur ad
ipsum. patet etiam ex his quod diuinae simplicitati non derogat si multae
relationes de ipso dicuntur, quamuis eius essentiam non significent: quia
sequuntur intelligendi modum. nihil enim prohibet intellectum nostrum
intelligere multa, et multipliciter referri ad id quod est in se simplex, ut sic
ipsum simplex sub multiplici relatione consideret. et quanto aliquid est magis
simplex, tanto est maioris uirtutis et plurium principium, ac per hoc
multiplicius relatum intelligitur: sicut punctum plurium est principium quam
linea, et linea quam superficies. hoc igitur ipsum quod multa relatiue de deo
dicuntur, eius summae simplicitati attestatur. quod deus sit omnibus causa
essendi. quia uero ostensum est quod deus est aliquibus essendi principium,
oportet ulterius ostendere quod nihil praeter ipsum est nisi ab ipso. omne enim
quod alicui conuenit non secundum quod ipsum est, per aliquam causam conuenit
ei, sicut album homini: nam quod causam non habet, primum et immediatum est,
unde necesse est ut sit per se et secundum quod ipsum. impossibile est autem
aliquod unum duobus conuenire et utrique secundum quod ipsum. quod enim de
aliquo secundum quod ipsum dicitur, ipsum non excedit: sicut habere tres angulos
duobus rectis aequales non excedit triangulum. si igitur aliquid duobus
conueniat, non conueniet utrique secundum quod ipsum est. impossibile est igitur
aliquod unum de duobus praedicari ita quod de neutro per causam dicatur, sed
oportet uel unum esse alterius causam, sicut ignis est causa caloris corpori
mixto, cum tamen utrumque calidum dicatur; uel oportet quod aliquod tertium sit
causa utrique, sicut duabus candelis ignis est causa lucendi. esse autem dicitur
de omni eo quod est. impossibile est igitur esse aliqua duo quorum neutrum
habeat causam essendi, sed oportet utrumque acceptorum esse per causam, uel
alterum alteri esse causam essendi. oportet igitur quod ab illo cui nihil est
causa essendi, sit omne illud quod quocumque modo est. deum autem supra
ostendimus huiusmodi ens esse cui nihil sit causa essendi. ab eo igitur est omne
quod quocumque modo est. si autem dicatur quod ens non est praedicatum uniuocum,
nihil minus praedicta conclusio sequitur. non enim de multis aequiuoce dicitur,
sed per analogiam: et sic oportet fieri reductionem in unum. amplius. quod
alicui conuenit ex sua natura, non ex alia causa, minoratum in eo et deficiens
esse non potest. si enim naturae aliquid essentiale subtrahitur uel additur, iam
altera natura erit: sicut et in numeris accidit, in quibus unitas addita uel
subtracta speciem uariat. si autem, natura uel quidditate rei integra manente,
aliquid minoratum inueniatur, iam patet quod illud non simpliciter dependet ex
illa natura, sed ex aliquo alio, per cuius remotionem minoratur. quod igitur
alicui minus conuenit quam aliis, non conuenit ei ex sua natura tantum, sed ex
alia causa. illud igitur erit causa omnium in aliquo genere cui maxime competit
illius generis praedicatio: unde et quod maxime calidum est uidemus esse causam
caloris in omnibus calidis, et quod maxime lucidum causam omnium lucidorum. deus
autem est maxime ens, ut in primo libro ostensum est. ipse igitur est causa
omnium de quibus ens praedicatur. adhuc. secundum ordinem effectuum oportet esse
ordinem causarum: eo quod effectus causis suis proportionati sunt. unde oportet
quod, sicut effectus proprii reducuntur in causas proprias, ita id quod commune
est in effectibus propriis, reducatur in aliquam causam communem: sicut supra
particulares causas generationis huius uel illius est sol uniuersalis causa
generationis; et rex est uniuersalis causa regiminis in regno, supra praepositos
regni et etiam urbium singularium. omnibus autem commune est esse. oportet
igitur quod supra omnes causas sit aliqua causa cuius sit dare esse. prima autem
causa deus est, ut supra ostensum est. oportet igitur omnia quae sunt a deo
esse. item. quod per essentiam dicitur, est causa omnium quae per
participationem dicuntur: sicut ignis est causa omnium ignitorum inquantum
huiusmodi. deus autem est ens per essentiam suam: quia est ipsum esse. omne
autem aliud ens est ens per participationem: quia ens quod sit suum esse non
potest esse nisi unum ut in primo ostensum est. deus igitur est causa essendi
omnibus aliis. praeterea. omne quod est possibile esse et non esse, habet causam
aliquam: quia in se consideratum ad utrumlibet se habet; et sic oportet esse
aliquod aliud quod ipsum ad unum determinet. unde, cum in infinitum procedi non
possit, oportet quod sit aliquid necessarium quod sit causa omnium possibilium
esse et non esse. necessarium autem quoddam est habens causam suae necessitatis:
in quo etiam in infinitum procedi non potest; et sic est deuenire ad aliquid
quod est per se necesse-esse. hoc autem non potest esse nisi unum, ut in primo
libro ostensum est. et hoc est deus. oportet igitur omne aliud ab ipso reduci in
ipsum sicut in causam essendi. amplius. deus secundum hoc factiuus est rerum
quod actu est, ut supra ostensum est. ipse autem sua actualitate et perfectione
omnes rerum perfectiones comprehendit, ut in primo probatum est: et sic est
uirtualiter omnia. est igitur ipse omnium factiuus. hoc autem non esset si
aliquid aliud esset natum esse non ab ipso: nihil enim natum est esse ab alio et
non ab alio; quia, si natum est non ab alio esse, est per seipsum necesse-esse,
quod numquam potest ab alio esse. nihil igitur potest esse nisi a deo. item.
imperfecta a perfectis sumunt originem: ut semen ab animali. deus autem est
perfectissimum ens et summum bonum, ut in primo ostensum est. ipse igitur est
omnibus causa essendi: praecipue cum ostensum sit quod tale non possit esse nisi
unum. hoc autem diuina confirmat auctoritas. dicitur enim in psalmo: qui fecit
caelum et terram, mare, et omnia quae in eis sunt. et ioan. 1-3: omnia per ipsum
facta sunt, et sine ipso factum est nihil. et rom. 11-36: ex quo omnia, per quem
omnia, et in quo omnia, ipsi gloria in saecula. per hoc autem excluditur
antiquorum naturalium error, qui ponebant corpora quaedam non habere causam
essendi. et etiam quorundam qui dicunt deum non esse causam substantiae caeli,
sed solum motus. quod deus ex nihilo produxit res in esse. ex hoc autem apparet
quod deus res in esse produxit ex nullo praeexistente sicut ex materia. si enim
est aliquid effectus dei, aut praeexistit aliquid illi, aut non. si non, habetur
propositum: scilicet quod deus aliquem effectum producat ex nullo praeexistente.
si autem aliquid illi praeexistit, aut est procedere in infinitum, quod non est
possibile in causis naturalibus, ut philosophus probat in ii metaphysicae: aut
erit deuenire ad aliquod primum quod aliud non praesupponit. quod quidem non
potest esse nisi ipse deus. ostensum est enim in primo libro quod ipse non est
materia alicuius rei: nec potest esse aliud a deo cui deus non sit causa
essendi, ut ostensum est. relinquitur igitur quod deus in productione sui
effectus non requirit materiam praeiacentem ex qua operetur. adhuc. unaquaeque
materia per formam superinductam contrahitur ad aliquam speciem. operari ergo ex
materia praeiacente superinducendo formam quocumque modo, est agentis ad aliquam
determinatam speciem. tale autem agens est agens particulare: causae enim
causatis proportionales sunt. agens igitur quod requirit ex necessitate materiam
praeiacentem ex qua operetur, est agens particulare. deus autem est agens sicut
causa uniuersalis essendi, ut supra ostensum est. igitur ipse in sua actione
materiam praeiacentem non requirit. item. quanto aliquis effectus est
uniuersalior, tanto habet propriam causam altiorem: quia quanto causa est
altior, tanto ad plura uirtus eius extenditur. esse autem est uniuersalius quam
moueri: sunt enim quaedam entium immobilia, ut etiam philosophi tradunt, ut
lapides et huiusmodi. oportet ergo quod supra causam quae non agit nisi mouendo
et transmutando, sit illa causa quae est primum essendi principium. hoc autem
ostendimus esse deum. deus igitur non agit tantum mouendo et transmutando. omne
autem quod non potest producere res in esse nisi ex materia praeiacente, agit
solum mouendo et transmutando: facere enim aliquid ex materia est per motum uel
mutationem quandam. non ergo impossibile est producere res in esse sine materia
praeiacente. praeterea. quod agit tantum per motum et mutationem non competit
uniuersali causae eius quod est esse: non enim per motum et mutationem fit ens
ex non ente simpliciter, sed ens hoc ex non ente hoc. deus autem est uniuersale
essendi principium, ut ostensum est. non igitur sibi competit agere tantum per
motum aut per mutationem. neque igitur sibi competit indigere praeiacenti
materia ad aliquid faciendum. amplius. unumquodque agens sibi simile agit,
quoquo modo. agit autem unumquodque agens secundum quod actu est. illius igitur
agentis erit producere effectum causando aliquo modo formam materiae inhaerentem
quod est actu per formam sibi inhaerentem, et non per totam substantiam suam:
unde philosophus, in uii metaph., probat quod res materiales, habentes formas in
materiis, generantur a materialibus agentibus habentibus formas in materia, non
a formis per se existentibus. deus autem non est ens actu per aliquid sibi
inhaerens, sed per totam suam substantiam, ut supra probatum est. igitur
proprius modus suae actionis est ut producat rem subsistentem totam, non solum
rem inhaerentem, scilicet formam in materia. per hunc autem modum agit omne
agens quod materiam in agendo non requirit. deus igitur materiam praeiacentem
non requirit in sua actione. item. materia comparatur ad agens sicut recipiens
actionem quae ab ipso est: actus enim qui est agentis ut a quo, est patientis ut
in quo. igitur requiritur materia ab aliquo agente ut recipiat actionem ipsius:
ipsa enim actio agentis in patiente recepta est actus patientis et forma, aut
aliqua inchoatio formae, in ipso. deus autem non agit actione aliqua quam
necesse sit in aliquo patiente recipi: quia sua actio est sua substantia, ut
supra probatum est. non igitur ad producendum effectum requirit materiam
praeiacentem. praeterea. omne agens quod in agendo requirit materiam
praeiacentem, habet materiam proportionatam suae actioni, ut quicquid est in
uirtute agentis, totum sit in potentia materiae: alias non posset in actum
producere quicquid est in sua uirtute actiua, et sic frustra haberet uirtutem ad
illa. materia autem non habet talem proportionem ad deum. non enim in materia
est potentia ad quantitatem quamcumque, ut patet per philosophum, in iii
physicorum: cum tamen diuina potentia sit simpliciter infinita, ut in primo
ostensum est. deus igitur non requirit materiam praeiacentem ex qua de
necessitate agat. adhuc. diuersarum rerum diuersae sunt materiae: non enim est
eadem materia spiritualium et corporalium, nec corporum caelestium et
corruptibilium. quod quidem ex hoc patet quod recipere, quod est proprietas
materiae, non eiusdem rationis est in praedictis: nam receptio quae est in
spiritualibus est intelligibilis, sicut intellectus recipit species
intelligibilium non secundum esse materiale; corpora uero caelestia recipiunt
innouationem situs, non autem innouationem essendi, sicut corpora inferiora. non
est igitur una materia quae sit in potentia ad esse uniuersale. ipse autem deus
est totius esse actiuus uniuersaliter. ipsi igitur nulla materia
proportionaliter respondet. non igitur materiam ex necessitate requirit.
amplius. quorumcumque in rerum natura est aliqua proportio et aliquis ordo,
oportet unum eorum esse ab alio, uel ambo ab aliquo uno: oportet enim ordinem in
uno constitui respondendo ad aliud; alias ordo uel proportio esset a casu, quem
in primis rerum principiis ponere est impossibile, quia sequeretur magis omnia
alia esse a casu. si igitur sit aliqua materia diuinae actioni proportionata,
oportet uel quod alterum sit ab altero, uel utrumque a tertio. sed cum deus sit
primum ens et prima causa, nec potest esse ab aliqua tertia causa. relinquitur
igitur, si inuenitur aliqua materia proportionata diuinae actioni, quod illius
ipse sit causa. adhuc. quod est in entibus primum, oportet esse causam eorum
quae sunt: si enim non essent causata, non essent ab ipso ordinata, ut iam
ostensum est. inter actum autem et potentiam talis est ordo quod, licet in uno
et eodem quod quandoque est potentia quandoque actu, potentia sit prior tempore
quam actus, licet actus sit prior natura; tamen simpliciter loquendo, oportet
actum potentia priorem esse, quod patet ex hoc, quod potentia non reducitur in
actum nisi per ens actu. sed materia est ens in potentia. ergo oportet quod
deus, qui est actus purus, sit simpliciter ea prior: et per consequens causa
ipsius. non ergo suae actioni praesupponitur materia ex necessitate. item.
materia prima aliquo modo est: quia est ens in potentia. deus autem est causa
omnium quae sunt, ut supra ostensum est. deus igitur est causa materiae primae.
cui nulla praeexistit. diuina igitur actio naturam praeexistentem non requirit.
hanc autem ueritatem diuina scriptura confirmat, dicens, gen. 1-1: in principio
creauit deus caelum et terram. nihil enim est aliud creare quam absque materia
praeiacenti aliquid in esse producere. ex hoc autem confutatur error antiquorum
philosophorum qui ponebant materiae omnino nullam causam esse, eo quod
actionibus particularium agentium semper uidebant aliquid actioni praeiacere: ex
quo opinionem sumpserunt, omnibus communem, quod ex nihilo nihil fit. quod
quidem in particularibus agentibus uerum est. ad uniuersalis autem agentis, quod
est totius esse actiuum, cognitionem nondum peruenerant, quem nihil in sua
actione praesupponere necesse est. quod creatio non est motus neque mutatio. hoc
autem ostenso, manifestum est quod dei actio, quae est absque materia
praeiacente et creatio uocatur, non sit motus neque mutatio, proprie loquendo.
motus enim omnis uel mutatio est actus existentis in potentia secundum quod
huiusmodi. in hac autem actione non praeexistit aliquid in potentia quod
suscipiat actionem, ut iam ostensum est. igitur non est motus neque mutatio.
item. extrema motus uel mutationis cadunt in eundem ordinem: uel quia sunt sub
uno genere, sicut contraria, ut patet in motu augmenti et alterationis et
secundum locum lationis; uel quia communicant in una potentia materiae, ut
priuatio et forma in generatione et corruptione. neutrum autem potest dici in
creatione: potentia enim ibi non est, nec aliquid eiusdem generis quod
praesupponatur creationi, ut probatum est. igitur non est ibi neque motus neque
mutatio. praeterea. in omni mutatione uel motu oportet esse aliquid aliter se
habens nunc et prius: hoc enim ipsum nomen mutationis ostendit. ubi autem tota
substantia rei in esse producitur, non potest esse aliquod idem aliter et aliter
se habens: quia illud esset non productum, sed productioni praesuppositum. non
est ergo creatio mutatio. adhuc. oportet quod motus uel mutatio duratione
praecedat id quod fit per mutationem uel motum: quia factum esse est principium
quietis et terminus motus. unde oportet omnem mutationem esse motum uel terminum
motus, qui est successiuus. et propter hoc, quod fit non est: quia, quandiu
durat motus, aliquid fit et non est; in ipso autem termino motus, in quo incipit
quies, iam non fit aliquid, sed factum est. in creatione autem non potest hoc
esse: quia, si ipsa creatio praecederet ut motus uel mutatio, oporteret sibi
praestitui aliquod subiectum; quod est contra rationem creationis. creatio
igitur non est motus neque mutatio. quomodo soluantur ea quae contra creationem
obiiciuntur. ex hoc autem apparet uanitas impugnantium creationem per rationes
sumptas ex natura motus uel mutationis: utpote quod oportet creationem, sicut
ceteros motus uel mutationes, esse in aliquo subiecto; et quod oportet non esse
transmutari in esse, sicut ignis transmutatur in aerem. non enim est creatio
mutatio, sed ipsa dependentia esse creati ad principium a quo statuitur. et sic
est de genere relationis. unde nihil prohibet eam in creato esse sicut in
subiecto. uidetur tamen creatio esse mutatio quaedam secundum modum intelligendi
tantum: inquantum scilicet intellectus noster accipit unam et eandem rem ut non
existentem prius, et postea existentem. apparet autem, si creatio relatio
quaedam est, quod res quaedam est: et neque increata est; neque alia relatione
creata. cum enim effectus creatus realiter dependeat a creante, oportet
huiusmodi relationem esse rem quandam. omnis autem res a deo in esse producitur.
est igitur in esse a deo producta. non tamen alia creatione creata, quam ipsa
creatura prima quae per eam creata dicitur. quia accidentia et formae, sicut per
se non sunt, ita nec per se creantur, cum creatio sit productio entis: sed,
sicut in alio sunt, ita aliis creatis creantur. praeterea. relatio non refertur
per aliam relationem, quia sic esset abire in infinitum: sed per seipsam
refertur, quia essentialiter relatio est. non igitur alia creatione opus est,
qua ipsa creatio creetur, et sic in infinitum procedatur. quod in creatione non
sit successio. apparet etiam ex praedictis quod omnis creatio absque successione
est. nam successio propria est motui. creatio autem non est motus; nec terminus
motus, sicut mutatio. igitur nulla est in ipsa successio. item. in omni motu
successiuo est aliquid medium inter eius extrema: quia medium est ad quod
continue motum primo uenit quam ad ultimum. inter esse autem et non esse, quae
sunt quasi extrema creationis, non potest esse aliquid medium. igitur non est
ibi aliqua successio. adhuc. in omni factione in qua est successio, fieri est
ante factum esse: ut probatur in ui physicorum. hoc autem in creatione non
potest accidere. quia fieri quod praecederet factum esse creaturae, indigeret
aliquo subiecto. quod non posset esse ipsa creatura de cuius creatione loquimur,
quia illa non est ante factum esse: nec etiam in factore, non enim moueri est
actus mouentis, sed moti. relinqueretur igitur quod fieri haberet pro subiecto
aliquam materiam facti praeexistentem. quod est contra creationis rationem.
impossibile est igitur in creatione successionem esse. amplius. omnem factionem
successiuam in tempore oportet esse: prius enim et posterius in motu numerantur
tempore. simul autem diuiditur tempus, et motus, et id super quod transit motus.
quod quidem in motu locali manifestum est: nam in medietate temporis regulariter
motum pertransit medium magnitudinis. diuisio autem in formis respondens
diuisioni temporis attenditur secundum intensionem et remissionem: ut, si
aliquid in tanto tempore tantum calefit, in minori minus. secundum hoc igitur
potest esse successio in motu, uel quacumque factione, quod id secundum quod est
motus, est diuisibile: uel secundum quantitatem, sicut in motu locali et in
augmento; uel secundum intensionem et remissionem, sicut in alteratione. hoc
autem secundum contingit dupliciter: uno modo, quia ipsa forma quae est terminus
motus, est diuisibilis secundum intensionem et remissionem, sicut patet cum
aliquid mouetur ad albedinem; alio modo, quia talis diuisio contingit in
dispositionibus ad talem formam, sicut fieri ignis successiuum est propter
alterationem praecedentem circa dispositiones ad formam. ipsum autem esse
substantiale creaturae non est diuisibile modo praedicto: quia substantia non
suscipit magis et minus. nec in creatione praecedunt dispositiones, materia non
praeexistente: nam dispositio ex parte materiae est. relinquitur igitur quod in
creatione non possit esse aliqua successio. praeterea. successio in rerum
factionibus ex defectu materiae prouenit, quae non conuenienter est a principio
ad receptionem formae disposita: unde, quando materia iam perfecte disposita est
ad formam, eam recipit in instanti. et inde est quod, quia diaphanum semper est
in ultima dispositione ad lucem, statim ad praesentiam lucidi in actu
illuminatur; nec aliquis motus praecedit ex parte illuminabilis, sed solum motus
localis ex parte illuminantis, per quem fit praesens. in creatione autem nihil
praeexigitur ex parte materiae: nec aliquid deest agenti ad agendum quod postea
per motum ei adueniat, cum sit immobilis, ut in primo huius operis ostensum est.
relinquitur igitur quod creatio sit in instanti. unde simul aliquid, dum
creatur, creatum est: sicut simul illuminatur et illuminatum est. et inde est
quod scriptura diuina creationem rerum in indiuisibili factam pronunciat,
dicens: in principio creauit deus caelum et terram; quod quidem principium
basilius principium temporis exponit; quod oportet esse indiuisibile, ut in ui
physicorum probatur. quod nullum corpus potest creare. ex hoc autem euidenter
apparet quod nullum corpus potest aliquid per modum creationis producere. nullum
enim corpus agit nisi moueatur: eo quod oporteat agens et patiens esse simul,
uel faciens et factum; simul autem sunt quae in eodem loco sunt, ut habetur in u
phys.; locum autem non acquirit corpus nisi per motum. nullum autem corpus
mouetur nisi in tempore. quicquid igitur fit per actionem corporis, fit
successiue. creatio autem, ut ostensum est non habet successionem. nihil igitur
potest a corpore quocumque per modum creationis produci. praeterea. omne agens
quod agit inquantum mouetur, de necessitate mouet illud in quod agit: factum
enim et passum consequitur dispositionem facientis et agentis, eo quod omne
agens agit sibi simile, unde, si agens, non in eadem dispositione se habens,
agit inquantum per motum uariatur, oportet quod etiam in patiente et facto
quaedam renouatio dispositionum fiat, quod sine motu esse non potest. omne autem
corpus non mouet nisi motum, ut probatum est. nihil igitur fit a corporis
actione nisi per motum uel mutationem facti. creatio autem non est mutatio nec
motus, ut ostensum est. igitur nullum corpus potest aliquid causare creando.
item. cum agens et factum oporteat sibi esse similia, non potest esse
productiuum totius substantiae facti quod non tota sua substantia agit: sicut e
conuerso probat philosophus, in uii metaph., quod forma sine materia, quae tota
se agit, non potest esse causa proxima generationis, secundum quam sola forma in
actum educitur. nullum autem corpus tota sua substantia agit, etsi totum agat:
quia, cum omne agens agat per formam qua actu est, illud solum per totam suam
substantiam agere poterit cuius est tota substantia forma; quod de nullo corpore
potest dici, cum omne corpus habeat materiam, eo quod omne corpus est mutabile.
ergo nullum corpus potest aliquid producere secundum totam eius substantiam:
quod est de ratione creationis. amplius. creare non est nisi potentiae
infinitae. tanto enim est maioris potentiae agens aliquod, quanto potentiam
magis ab actu distantem in actum reducere potest: ut quod potest ex aqua ignem
facere, quam quod ex aere. unde, ubi omnino potentia praeexistens subtrahitur,
exceditur omnis determinatae distantiae proportio, et sic necesse est potentiam
agentis quae aliquid instituit nulla potentia praeexistente, excedere omnem
proportionem quae posset considerari ad potentiam agentis aliquid ex materia
facientis. nulla autem potentia corporis est infinita: ut probatur a philosopho
in uiii physicorum. nullum igitur corpus potest aliquid creare, quod est ex
nihilo aliquid facere. adhuc. mouens et motum, faciens et factum, oportet simul
esse: ut probatur in uii physicorum. corpus autem agens non potest adesse suo
effectui nisi per contactum, quo tangentium ultima fiunt simul. unde impossibile
est aliquod corpus agere nisi tangendo. tactus autem alicuius ad alterum est. et
sic, ubi non est aliquid praeexistens praeter agens, sicut in creatione accidit,
tactus esse non potest. nullum igitur corpus potest agere creando. patet igitur
falsitas positionis quorundam dicentium substantiam caelestium corporum causam
materiae elementorum esse: cum materia causam habere non possit nisi id quod
creando agit; eo quod ipsa est primum motus et mutationis subiectum. quod solius
dei est creare. ex praemissis etiam ostendi potest ulterius quod creatio est
propria dei actio, et quod eius solius est creare. cum enim secundum ordinem
agentium sit ordo actionum, eo quod nobilioris agentis nobilior est actio:
oportet quod prima actio sit primi agentis propria. creatio autem est prima
actio: eo quod nullam aliam praesupponit, omnes autem aliae praesupponunt eam.
est igitur creatio propria dei solius actio, qui est agens primum. item. ex hoc
ostensum est quod deus creat res, quia nihil potest esse praeter ipsum ab eo non
causatum. hoc autem nulli alii conuenire potest: cum nihil aliud sit uniuersalis
causa essendi. soli igitur deo competit creatio, sicut propria eius actio.
adhuc. effectus suis causis proportionaliter respondent: ut scilicet effectus in
actu causis actualibus attribuamus, et effectus in potentia causis quae sunt in
potentia; et similiter effectus particulares causis particularibus,
uniuersalibus uero uniuersales; ut docet philosophus, in ii physicorum. esse
autem est causatum primum: quod ex ratione suae communitatis apparet. causa
igitur propria essendi est agens primum et uniuersale, quod deus est. alia uero
agentia non sunt causa essendi simpliciter, sed causa essendi hoc, ut hominem
uel album. esse autem simpliciter per creationem causatur, quae nihil
praesupponit: quia non potest aliquid praeexistere quod sit extra ens
simpliciter. per alias factiones fit hoc ens uel tale: nam ex ente praeexistente
fit hoc ens uel tale. ergo creatio est propria dei actio. amplius. quicquid est
causatum secundum aliquam naturam, non potest esse prima causa illius naturae,
sed secunda et instrumentalis. socrates enim, quia habet suae humanitatis
causam, non potest esse prima humanitatis causa: quia, cum humanitas sua sit ab
aliquo causata, sequeretur quod esset sui ipsius causa, cum sit id quod est per
humanitatem. et ideo oportet quod generans uniuocum sit quasi agens
instrumentale respectu eius quod est causa primaria totius speciei. et inde est
quod oportet omnes causas inferiores agentes reduci in causas superiores sicut
instrumentales in primarias. omnis autem alia substantia praeter deum habet esse
causatum ab alio, ut supra probatum est. impossibile est igitur quod sit causa
essendi nisi sicut instrumentalis et agens in uirtute alterius. instrumentum
autem nunquam adhibetur nisi ad causandum aliquid per uiam motus: est enim ratio
instrumenti quod sit mouens motum. creatio autem non est motus, ut ostensum est.
nulla igitur substantia praeter deum potest aliquid creare. item. instrumentum
adhibetur propter conuenientiam eius cum causato, ut sit medium inter causam
primam et causatum et attingat utrumque, et sic influentia primi perueniat ad
causatum per instrumentum. unde oportet quod sit aliquid recipiens primi
influentiam in eo quod per instrumentum causatur. quod est contra rationem
creationis: nam nihil praesupponit. relinquitur igitur quod nihil aliud praeter
deum potest creare, neque sicut principale agens neque sicut instrumentum.
praeterea. omne agens instrumentale exequitur actionem principalis agentis per
aliquam actionem propriam et connaturalem sibi: sicut calor naturalis generat
carnem dissoluendo et digerendo, et serra operatur ad perfectionem scamni
secando. si igitur aliqua creatura sit quae operatur ad creationem sicut
instrumentum primi creantis, oportet quod hoc operetur per aliquam actionem
debitam et propriam suae naturae. effectus autem respondens actioni propriae
instrumenti est prior in uia generationis quam effectus respondens principali
agenti, ex quo prouenit quod primo agenti finis ultimus respondet: prius enim
est sectio ligni quam forma scamni, et digestio cibi quam generatio carnis.
oportebit igitur aliquid esse effectum per propriam operationem instrumentalis
creantis quod sit prius in uia generationis quam esse, quod est effectus
respondens actioni primi creantis. hoc autem est impossibile: nam quanto aliquid
est communius, tanto est prius in uia generationis; sicut prius est animal quam
homo in generatione hominis, ut philosophus dicit, in libro de generatione
animalium. impossibile est ergo quod aliqua creatura creet, neque sicut
principale agens neque instrumentaliter. item. quod est secundum aliquam naturam
causatum, non potest esse simpliciter illius naturae causa, esset enim sui
ipsius causa: potest autem esse causa illius naturae in hoc, sicut plato est
causa humanae naturae in socrate, non autem simpliciter, eo quod ipse est
causatus in humana natura. quod autem est causa alicuius in hoc, est attribuens
naturam communem alicui per quod specificatur uel indiuiduatur. quod non potest
esse per creationem, quae nihil praesupponit cui aliquid attribuatur per
actionem. impossibile est igitur aliquod ens creatum esse causam alterius per
creationem. amplius. cum omne agens agat secundum quod actu est, oportet modum
actionis esse secundum modum actus ipsius rei: unde calidum quod magis est in
actu caloris, magis calefacit. cuiuscumque igitur actus determinatur ad genus et
speciem et accidens, eius uirtutem oportet esse determinatam ad effectus similes
agenti inquantum huiusmodi: eo quod omne agens agit sibi simile. nihil autem
quod habet esse determinatum, potest esse simile alteri eiusdem generis uel
speciei nisi secundum rationem generis uel speciei: nam secundum quod est hoc
aliquid, unumquodque est ab alio distinctum. nihil igitur cuius esse finitum
est, potest per suam actionem esse causa alterius nisi quantum ad hoc quod habet
genus uel speciem: non autem quantum ad hoc quod subsistit ab aliis distinctum.
omne igitur agens finitum praesupponit ad suam actionem hoc unde causatum suum
indiuidualiter subsistit. non ergo creat: sed solum hoc est agentis cuius esse
est infinitum, quod est omnis entis comprehendens similitudinem, ut supra
ostensum est. adhuc. cum omne quod fit ad hoc fiat ut sit, oportet, si aliquid
fieri dicatur quod prius fuerit, quod hoc non fiat per se, sed per accidens, per
se uero illud quod prius non fuit: ut, si ex albo fiat nigrum, fit quidem et
nigrum et coloratum, sed nigrum per se, quia fit ex non nigro, coloratum autem
per accidens, nam prius coloratum erat. sic igitur, cum fit aliquod ens, ut homo
uel lapis, homo quidem fit per se, quia ex non homine: ens autem per accidens,
quia non ex non ente simpliciter, sed ex non ente hoc, ut philosophus dicit, in
i physicorum. cum igitur aliquid fit omnino ex non ente, ens per se fiet.
oportet igitur quod ab eo quod est per se causa essendi: nam effectus
proportionaliter reducuntur in causas. hoc autem est primum ens solum, quod est
causa entis inquantum huiusmodi: alia uero sunt causa essendi per accidens, et
huius esse per se. cum igitur producere ens non ex ente praeexistente sit
creare, oportet quod solius dei sit creare. huic autem ueritati sacrae
scripturae auctoritas attestatur, quae deum omnia creasse affirmat, gen. 1-1: in
principio creauit deus caelum et terram. damascenus etiam, in secundo sui libri,
dicit: quicumque uero aiunt angelos creatores esse cuiuscumque substantiae, hi
omnes sunt patris sui diaboli: creaturae enim existentes non sunt creatores. per
haec autem destruitur quorundam philosophorum error qui dixerunt deum creasse
primam substantiam separatam, et ab ea fuisse creatam secundam, et sic quodam
ordine usque ad ultimam. quod deus omnia possit. ex hoc autem apparet quod
diuina uirtus non determinatur ad aliquem unum effectum. si enim solius dei
creare est, ab ipso immediate producta esse oportet quaecumque a sua causa
produci non possunt nisi per modum creationis. huiusmodi autem sunt omnes
substantiae separatae, quae non sunt compositae ex materia et forma, quas esse
nunc supponatur; et similiter omnis materia corporalis. haec igitur, tam diuersa
existentia, praedictae uirtutis immediatus effectus sunt. nulla autem uirtus
producens immediate plures effectus non ex materia, est determinata ad unum
effectum. dico autem immediate: quia, si per media produceret, posset prouenire
diuersitas ex parte mediarum causarum. dico etiam non ex materia: quia idem
agens et eadem actione causat diuersos effectus secundum materiae diuersitatem,
sicut calor ignis, qui indurat lutum et dissoluit ceram. dei igitur uirtus non
est determinata ad unum effectum. item. omnis uirtus perfecta ad ea omnia se
extendit ad quae suus per se et proprius effectus se extendere potest: sicut
aedificatiua ad omnia se extendit, si perfecta sit, quae possunt rationem habere
domus. uirtus autem diuina est per se causa essendi, et esse est eius proprius
effectus, ut ex dictis patet. ergo ad omnia illa se extendit quae rationi entis
non repugnant: si enim in quendam tantum effectum uirtus eius posset, non esset
per se causa entis inquantum huiusmodi, sed huius entis. rationi autem entis
repugnat oppositum entis, quod est non ens. omnia igitur deus potest quae in se
rationem non entis non includunt. haec autem sunt quae contradictionem
implicant. relinquitur igitur quod quicquid contradictionem non implicat, deus
potest. adhuc. omne agens agit inquantum actu est. secundum igitur modum actus
uniuscuiusque agentis est modus suae uirtutis in agendo: homo enim generat
hominem, et ignis ignem. deus autem est actus perfectus, in se omnium
perfectiones habens, ut supra ostensum est. est igitur sua uirtus actiua
perfecta, ad omnia se habens quaecumque non repugnant rationi eius quod est esse
in actu. hoc autem est solum quod contradictionem implicat. omnia igitur praeter
haec deus potest. amplius. omni potentiae passiuae respondet potentia actiua.
potentia enim propter actum est, sicut materia propter formam. non potest autem
ens in potentia consequi quod sit actu nisi per uirtutem alicuius existentis in
actu. otiosa igitur esset potentia nisi esset uirtus actiua agentis quae eam in
actum reducere posset: cum tamen nihil sit otiosum in rebus naturae. et per hunc
modum uidemus quod omnia quae sunt in potentia materiae generabilium et
corruptibilium, possunt reduci in actum per uirtutem actiuam quae est in corpore
caelesti, quod est primum actiuum in natura. sicut autem corpus caeleste est
primum agens respectu corporum inferiorum, ita deus est primum agens respectu
totius entis creati. quicquid igitur est in potentia entis creati, totum hoc
deus per suam uirtutem actiuam facere potest. in potentia autem entis creati est
omne quod enti creato non repugnat: sicut in potentia naturae humanae sunt omnia
quae naturam humanam non tollunt. omnia igitur deus potest. praeterea. quod
effectus aliquis non subsit potentiae alicuius agentis, potest ex tribus
contingere. uno modo, per hoc quod non habet cum agente affinitatem uel
similitudinem: agens enim omne agit sibi simile aliquo modo. unde uirtus quae
est in semine hominis, non potest producere brutum uel plantam: hominem autem
potest, qui tamen praedicta excedit. alio modo, propter excellentiam effectus,
qui transcendit proportionem uirtutis actiuae: sicut uirtus actiua corporalis
non potest producere substantiam separatam. tertio modo, propter materiam
determinatam ad effectum, in quam agens agere non potest: sicut carpentarius non
potest facere serram, quia sua arte non potest agere in ferrum, ex quo fit
serra. nullo autem istorum modorum potest aliquis effectus subtrahi diuinae
uirtuti. neque enim propter dissimilitudinem effectus aliquid ei impossibile
esse potest: cum omne ens, inquantum habet esse, sit ei simile, ut supra
ostensum est. nec etiam propter effectus excellentiam: cum ostensum sit quod
deus est supra omnia entia in bonitate et perfectione. nec iterum propter
defectum materiae: cum ipse sit causa materiae, quae non possibilis est causari
nisi per creationem. ipse etiam in agendo non requirit materiam: cum, nullo
praeexistente, rem in esse producat. et sic propter materiae defectum eius actio
impediri non potest ab effectus productione. restat igitur quod diuina uirtus
non determinetur ad aliquem effectum, sed simpliciter omnia potest: quod est eum
esse omnipotentem. hinc est quod etiam diuina scriptura fide tenendum hoc
tradit. dicitur enim gen. 17-1, ex ore dei: ego deus omnipotens: ambula coram me
et esto perfectus; et iob 42-2: scio quia omnia potes; et lucae 1-37, ex ore
angeli: non erit impossibile apud deum omne uerbum. per hoc autem euacuatur
quorundam philosophorum error qui posuerunt a deo immediate produci unum
effectum tantum, quasi uirtus eius ad illius productionem determinata esset; et
quod deus non potest aliud facere nisi secundum quod cursus rerum naturalium se
habet; de quibus dicitur iob 22-17: quasi nihil posset omnipotens, aestimabant
eum. quod deus non agat ex necessitate naturae. ex hoc autem ostenditur quod
deus agit in creaturis non per necessitatem naturae, sed per arbitrium
uoluntatis. omnis enim agentis per necessitatem naturae uirtus determinatur ad
unum effectum. et inde est quod omnia naturalia semper eueniunt eodem modo, nisi
sit impedimentum: non autem uoluntaria. diuina autem uirtus non ordinatur ad
unum effectum tantum, ut supra ostensum est. deus igitur non agit per
necessitatem naturae, sed per uoluntatem. adhuc. quicquid non implicat
contradictionem, subest diuinae potentiae, ut ostensum est. multa autem non sunt
in rebus creatis quae tamen, si essent, contradictionem non implicarent: sicut
patet praecipue circa numerum, quantitates et distantias stellarum et aliorum
corporum, in quibus si aliter se haberet ordo rerum, contradictio non
implicaretur. multa igitur subsunt diuinae uirtuti quae in rerum natura non
inueniuntur. quicumque autem eorum quae potest facere quaedam facit et quaedam
non facit, agit per electionem uoluntatis, et non per necessitatem naturae. deus
igitur non agit per necessitatem naturae, sed per uoluntatem. item. unumquodque
agens hoc modo agit secundum quod similitudo facti est in ipso: omne enim agens
agit sibi simile. omne autem quod est in altero, est in eo per modum eius in quo
est. cum igitur deus sit per essentiam suam intelligens, ut supra probatum est,
oportet quod similitudo effectus sui sit in eo per modum intelligibilem. igitur
per intellectum agit. intellectus autem non agit aliquem effectum nisi mediante
uoluntate, cuius obiectum est bonum intellectum, quod mouet agentem ut finis.
deus igitur per uoluntatem agit, non per necessitatem naturae. amplius. secundum
philosophum, in ix metaph., duplex est actio: una quae manet in agente et est
perfectio ipsius, ut uidere: alia quae transit in exteriora et est perfectio
facti, sicut comburere in igne. diuina autem actio non potest esse de genere
illarum actionum quae non sunt in agente: cum sua actio sit sua substantia, ut
supra ostensum est. oportet igitur quod sit de genere illarum actionum quae sunt
in agente et sunt quasi perfectio ipsius. huiusmodi autem non sunt nisi actiones
cognoscentis et appetentis, deus igitur cognoscendo et uolendo operatur. non
igitur per necessitatem naturae, sed per arbitrium uoluntatis. adhuc. deum agere
propter finem ex hoc manifestum esse potest quod uniuersum non est a casu, sed
ad aliquod bonum ordinatur: ut per philosophum patet, in xi metaphysicae. primum
autem agens propter finem oportet esse agens per intellectum et uoluntatem: ea
enim quae intellectu carent, agunt propter finem sicut in finem ab alio directa.
quod quidem in artificialibus patet: nam sagittae motus est ad determinatum
signum ex directione sagittantis. simile autem esse oportet et in naturalibus.
ad hoc enim quod aliquid directe in finem debitum ordinetur, requiritur cognitio
ipsius finis, et eius quod est ad finem, et debitae proportionis inter utrumque:
quod solum intelligentis est. cum igitur deus sit primum agens, non agit per
necessitatem naturae, sed intellectum et uoluntatem. praeterea. quod per se
agit, prius est eo quod per aliud agit: omne enim quod est per aliud, reduci
oportet in id quod per se est, ne in infinitum procedatur. quod autem suae
actionis non est dominus, non per se agit: agit enim quasi ab alio actus, non
quasi seipsum agens. oportet igitur primum agens hoc modo agere quod sui actus
dominus sit. non est autem aliquis sui dominus actus nisi per uoluntatem.
oportet igitur deum, qui est primum agens, per uoluntatem agere, non per naturae
necessitatem. adhuc. primo agenti debetur prima actio: sicut et primo mobili
primus motus. sed naturaliter actio uoluntatis est prior quam actio naturae.
illud enim naturaliter prius est quod est perfectius: licet in uno quodam sit
tempore posterius. actio autem agentis per uoluntatem est perfectior: quod ex
hoc patet quod perfectiora sunt ea apud nos quae per uoluntatem agunt, quam quae
per naturae necessitatem. ergo deo, qui est primus agens, debetur actio quae est
per uoluntatem. amplius. ex hoc idem apparet quod, ubi coniungitur utraque
actio, superior est uirtus quae agit per uoluntatem ea quae agit per naturam et
utitur ea quasi instrumento: nam in homine superior est intellectus, qui agit
per uoluntatem, quam anima uegetabilis, quae agit per naturae necessitatem.
diuina autem uirtus est suprema in omnibus entibus. ergo ipsa agit in res omnes
per uoluntatem, non per naturae necessitatem. item. uoluntas habet pro obiecto
bonum secundum rationem boni: natura autem non attingit ad communem boni
rationem, sed ad hoc bonum quod est sua perfectio. cum igitur omne agens agat
secundum quod ad bonum intendit, quia finis mouet agentem; oportet quod agens
per uoluntatem ad agens per necessitatem naturae comparetur sicut agens
uniuersale ad agens particulare. agens autem particulare se habet ad agens
uniuersale sicut eo posterius, et sicut eius instrumentum. ergo oportet quod
primum agens sit uoluntarium, et non per necessitatem naturae agens. hanc etiam
ueritatem diuina scriptura nos docet. dicitur enim in psalmo: omnia quaecumque
uoluit dominus fecit; et ephes. 1-11: qui operatur omnia secundum propositum
uoluntatis suae. et hilarius, in libro de synodis: omnibus creaturis substantiam
uoluntas dei attulit. et infra: talia enim cuncta creata sunt, qualia deus ea
esse uoluit. per haec autem remouetur error quorundam philosophorum qui dicebant
deum agere per naturae necessitatem. quod deus agit secundum suam sapientiam. ex
hoc autem apparet quod deus effectus suos producit secundum suam sapientiam.
uoluntas enim ad agendum ex aliqua apprehensione mouetur: bonum enim apprehensum
est obiectum uoluntatis. deus autem est agens per uoluntatem, ut ostensum est.
cum igitur in deo non sit nisi intellectualis apprehensio; nihilque intelligat
nisi intelligendo se, quem intelligere est sapientem esse: relinquitur quod
omnia deus secundum suam sapientiam operatur. item. omne agens agit sibi simile.
unde oportet quod secundum hoc agat unumquodque agens secundum quod habet
similitudinem sui effectus: sicut ignis calefacit secundum modum sui caloris.
sed in quolibet agente per uoluntatem, inquantum huiusmodi, est similitudo sui
effectus secundum intellectus apprehensionem: si enim secundum naturae
dispositionem solum inesset similitudo effectus agenti uoluntario, non ageret
nisi unum, quia ratio naturalis unius est una tantum. omne igitur agens
uoluntarium producit effectum secundum rationem sui intellectus. deus autem agit
per uoluntatem, ut ostensum est. igitur per sapientiam sui intellectus res in
esse producit. amplius. secundum philosophum, in i metaph., ordinare sapientis
est: ordinatio enim aliquorum fieri non potest nisi per cognitionem habitudinis
et proportionis ordinatorum ad inuicem, et ad aliquid altius eius, quod est
finis eorum; ordo enim aliquorum ad inuicem est propter ordinem eorum ad finem.
cognoscere autem habitudines et proportiones aliquorum ad inuicem est solius
habentis intellectum; iudicare autem de aliquibus per causam altissimam
sapientiae est. et sic oportet quod omnis ordinatio per sapientiam alicuius
intelligentis fiat. unde et in mechanicis ordinatores aedificiorum sapientes
illius artificii dicuntur. res autem quae sunt a deo productae, ordinem ad
inuicem habent non casualem, cum sit semper uel in pluribus. et sic patet quod
deus res in esse produxit eas ordinando. deus igitur per suam sapientiam res in
esse produxit. adhuc. ea quae sunt a uoluntate, uel sunt agibilia, sicut actus
uirtutum, qui sunt perfectiones operantis: uel transeunt in exteriorem materiam,
quae factibiles dicuntur. et sic patet quod res creatae sunt a deo sicut factae.
factibilium autem ratio est ars, sicut philosophus dicit. comparantur igitur
omnes res creatae ad deum sicut artificiata ad artificem. sed artifex per
ordinem suae sapientiae et intellectus artificiata in esse producit. ergo et
deus omnes creaturas per ordinem sui intellectus fecit. hoc autem diuina
auctoritate confirmatur. nam dicitur in psalmo: omnia in sapientia fecisti; et
prouerb. 3-19: dominus sapientia fundauit terram. per haec autem excluditur
quorundam error qui dicebant omnia ex simplici diuina uoluntate dependere,
absque aliqua ratione. qualiter omnipotens dicatur quaedam non posse. ex
praemissis autem accipi potest quod, quamuis deus sit omnipotens, aliqua tamen
dicitur non posse. ostensum enim est supra in deo esse potentiam actiuam:
potentiam uero passiuam in eo non esse iam supra in primo fuerat probatum.
secundum autem utramque potentiam dicimur posse. illa igitur deus non potest
quae posse potentiae passiuae est. quae autem huiusmodi sint, inuestigandum est.
primo quidem igitur potentia actiua ad agere est, potentia autem passiua ad
esse. unde in illis solis est potentia ad esse quae materiam habent
contrarietati subiectam. cum igitur in deo passiua potentia non sit, quicquid ad
suum esse pertinet, deus non potest. non potest igitur deus esse corpus, aut
aliquid huiusmodi. adhuc. huius potentiae passiuae motus actus est. deus igitur,
cui potentia passiua non competit, mutari non potest. potest autem ulterius
concludi quod non potest mutari secundum singulas mutationis species: ut quod
non potest augeri uel minui, aut alterari, aut generari aut corrumpi. amplius.
cum deficere quoddam corrumpi sit, sequitur quod in nullo deficere potest.
praeterea. defectus omnis secundum priuationem aliquam est. priuationis autem
subiectum potentia materiae est. nullo igitur modo potest deficere. adhuc. cum
fatigatio sit per defectum uirtutis, obliuio autem per defectum scientiae, patet
quod neque fatigari neque obliuisci potest. amplius. neque uinci aut uiolentiam
pati. haec enim non sunt nisi eius quod natum est moueri. similiter autem neque
poenitere potest, neque irasci aut tristari: cum haec omnia in passionem et
defectum sonent. rursus. quia potentiae actiuae obiectum et effectus est ens
factum, nulla autem potentia operationem habet ubi deficit ratio sui obiecti,
sicut uisus non uidet deficiente uisibili in actu: oportet quod deus dicatur non
posse quicquid est contra rationem entis inquantum est ens, uel facti entis
inquantum est factum. quae autem sint huiusmodi, inquirendum est. primo quidem
igitur contra rationem entis est quod entis rationem tollit. tollitur autem
ratio entis per suum oppositum: sicut ratio hominis per opposita eius uel
particularum ipsius. oppositum autem entis est non ens. hoc igitur deus non
potest, ut faciat simul unum et idem esse et non esse: quod est contradictoria
esse simul. adhuc. contradictio contrariis et priuatiue oppositis includitur:
sequitur enim, si est album et nigrum, quod sit album et non album; et si est
uidens et caecum, quod sit uidens et non uidens. unde eiusdem rationis etiam est
quod deus non possit facere opposita simul inesse eidem secundum idem. amplius.
ad remotionem cuiuslibet principii essentialis sequitur remotio ipsius rei. si
igitur deus non potest facere rem simul esse et non esse, nec etiam potest
facere quod rei desit aliquod suorum principiorum essentialium ipsa remanente:
sicut quod homo non habeat animam. praeterea. cum principia quarundam
scientiarum, ut logicae, geometriae et arithmeticae, sumantur ex solis
principiis formalibus rerum, ex quibus essentia rei dependet, sequitur quod
contraria horum principiorum deus facere non possit: sicut quod genus non sit
praedicabile de specie; uel quod lineae ductae a centro ad circumferentiam non
sint aequales; aut quod triangulus rectilineus non habeat tres angulos aequales
duobus rectis. hinc etiam patet quod deus non potest facere quod praeteritum non
fuerit. nam hoc etiam contradictionem includit: eiusdem namque necessitatis est
aliquid esse dum est, et aliquid fuisse dum fuit. sunt etiam quaedam quae
repugnant rationi entis facti inquantum huiusmodi. quae etiam deus facere non
potest: nam omne quod facit deus, oportet esse factum. ex hoc autem patet quod
deus non potest facere deum. nam de ratione entis facti est quod esse suum ex
alia causa dependeat. quod est contra rationem eius quod dicitur deus, ut ex
superioribus patet. eadem etiam ratione, non potest deus facere aliquid aequale
sibi. nam illud cuius esse ab alio non dependet, potius est in essendo et in
ceteris dignitatibus eo quod ab alio dependet, quod ad rationem entis facti
pertinet. similiter etiam deus facere non potest quod aliquid conseruetur in
esse sine ipso. nam conseruatio esse uniuscuiusque dependet a causa sua. unde
oportet quod, remota causa, remoueatur effectus. si igitur res aliqua posset
esse quae a deo non conseruaretur in esse, non esset effectus eius. rursus. quia
ipse est per uoluntatem agens, illa non potest facere quae non potest uelle.
quae autem uelle non possit, considerari potest si accipiamus qualiter in diuina
uoluntate necessitas esse possit: nam quod necesse est esse, impossibile est non
esse; et quod impossibile est esse, necesse est non esse. patet autem ex hoc
quod non potest deus facere se non esse, uel non esse bonum aut beatum: quia de
necessitate uult se esse, bonum esse et beatum, ut in primo ostensum est. item
ostensum est supra quod deus non potest uelle aliquod malum. unde patet quod
deus peccare non potest. similiter ostensum est supra quod dei uoluntas non
potest esse mutabilis. sic igitur non potest facere id quod est a se uolitum,
non impleri. sciendum tamen quod hoc alio modo dicitur non posse a praemissis.
nam praemissa simpliciter deus nec uelle nec facere potest. huiusmodi autem
potest quidem deus uel facere uel uelle, si eius uoluntas uel potentia absolute
consideretur, non autem si considerentur praesupposita uoluntate de opposito:
nam uoluntas diuina respectu creaturarum necessitatem non habet nisi ex
suppositione, ut in primo ostensum est. et ideo omnes istae locutiones, deus non
potest facere contraria his quae disposuit facere, et quaecumque similiter
dicuntur, intelliguntur composite: sic enim implicant suppositionem diuinae
uoluntatis de opposito. si autem intelliguntur diuise, sunt falsae: quia
respiciunt potentiam et uoluntatem dei absolute. sicut autem deus agit per
uoluntatem, ita et per intellectum et scientiam ut ostensum est. pari igitur
ratione non potest facere quae se facturum non praesciuit, aut dimittere quae se
facturum praesciuit, qua non potest facere quae facere non uult, aut dimittere
quae uult. et eodem modo conceditur et negatur utrumque: ut scilicet praedicta
non posse dicatur, non quidem absolute, sed sub conditione uel ex suppositione.
quod diuinus intellectus non coartatur ad determinatos effectus. quoniam autem
ostensum est quod diuina potentia ad determinatos effectus non limitatur, ac per
hoc quod ex necessitate naturae non agit, sed per intellectum et uoluntatem; ne
cui forte uideatur quod eius intellectus uel scientia ad determinatos effectus
solummodo possit extendi, et sic agat ex necessitate scientiae, quamuis non ex
necessitate naturae: restat ostendere quod eius scientia uel intellectus nullis
effectuum limitibus coartatur. ostensum est enim supra quod deus omnia alia quae
ab eo procedere possunt comprehendit suam essentiam intelligendo, in qua omnia
huiusmodi esse necessarium est per aliqualem similitudinem, sicut effectus
uirtute sunt in causa. si igitur potentia diuina ad effectus determinatos non
coartatur, ut supra ostensum est, necessarium est et de eius intellectu similem
sententiam proferre. adhuc. diuinae essentiae infinitatem supra ostendimus.
infinitum autem, quantalibet adiectione finitorum facta, adaequari non potest
quin infinitum excedat quantalibet finita, si etiam numero infinita existant.
nihil autem aliud praeter deum constat esse secundum essentiam infinitum: cum
omnia alia secundum essentiae rationem sub determinatis generibus et speciebus
concludantur. quotcumque igitur et quanticumque diuini effectus comprehendantur,
semper in diuina essentia est ut eos excedat. et ita plurium ratio esse possit.
diuinus igitur intellectus, qui perfecte diuinam essentiam cognoscit, ut supra
ostensum est, omnem finitatem effectuum transcendit. non igitur ex necessitate
ad hos uel illos effectus coartatur. item. supra ostensum est quod diuinus
intellectus infinitorum est cognitor. deus autem per sui intellectus scientiam
res producit in esse. causalitas igitur diuini intellectus ad finitos effectus
non coartatur. amplius. si diuini intellectus causalitas ad effectus aliquos,
quasi de necessitate agens, artaretur, hoc esset respectu illorum qui ab eo
producuntur in esse. hoc autem esse non potest: cum supra ostensum sit quod deus
intelligit etiam quae nunquam sunt nec erunt nec fuerunt. non igitur deus agit
ex necessitate sui intellectus uel scientiae. praeterea. diuina scientia
comparatur ad res ab ipso productas sicut scientia artificis ad res
artificiatas. quaelibet autem ars se extendit ad omnia quae possunt contineri
sub genere subiecto illius artis: sicut ars aedificatoria ad omnes domos. genus
autem subiectum diuinae arti est ens: cum ipse per suum intellectum sit
uniuersale principium entis, ut ostensum est. igitur intellectus diuinus ad
omnia quibus entis ratio non repugnat, suam causalitatem extendit: huiusmodi
enim omnia, quantum est de se, nata sunt sub ente contineri. non igitur diuinus
intellectus ad aliquos determinatos effectus coartatur. hinc est quod in psalmo
dicitur: magnus dominus, et magna uirtus eius, et sapientiae eius non est
numerus. per haec autem excluditur quorundam philosophorum positio dicentium
quod ex hoc quod deus seipsum intelligit, fluit ab ipso de necessitate talis
rerum dispositio: quasi non suo arbitrio limitet singula et uniuersa disponat,
sicut fides catholica profitetur. sciendum tamen quod, quamuis diuinus
intellectus ad certos effectus non coartatur, ipse tamen sibi statuit
determinatos effectus quos per suam sapientiam ordinate producat: sicut
sapientiae 11-21 dicitur: omnia in numero, pondere et mensura disposuisti,
domine. quod diuina uoluntas ad determinatos effectus non artatur. ex his etiam
ostendi potest quod nec eius uoluntas, per quam agit, ad determinatos effectus
necessitatem habet. uoluntatem enim suo obiecto proportionatam esse oportet.
obiectum autem uoluntatis est bonum intellectum, ut patet ex supra dictis.
uoluntas igitur ad quaelibet se nata est extendere quae ei intellectus sub
ratione boni proponere potest. si igitur intellectus diuinus ad certos effectus
non coartatur, ut ostensum est, relinquitur quod nec diuina uoluntas
determinatos effectus ex necessitate producit. praeterea. nihil agens per
uoluntatem producit aliquid non uolendo. ostensum est autem supra quod deus
circa alia a se nihil uult ex necessitate absoluta. non igitur ex necessitate
diuinae uoluntatis aliqui effectus procedunt, sed ex eius libera dispositione.
qualiter in rerum productione debitum inueniatur. ostendere etiam ex praedictis
oportet quod deus non ex necessitate operatus est in rerum creatione quasi ex
debito iustitiae res in esse produxerit. iustitia enim, secundum philosophum, in
u ethic., ad alterum est, cui debitum reddit. uniuersali autem rerum productioni
nihil praesupponitur cui aliquid debeatur. ipsa igitur uniuersalis rerum
productio ex debito iustitiae prouenire non potuit. item. cum iustitiae actus
sit reddere unicuique quod suum est, actum iustitiae praecedit actus quo aliquid
alicuius suum efficitur, sicut in rebus humanis patet: aliquis enim laborando
meretur suum effici quod retributor per actum iustitiae sibi reddit. ille igitur
actus quo primo aliquid suum alicuius efficitur, non potest esse actus
iustitiae. sed per creationem res creata primo incipit aliquid suum habere. non
igitur creatio ex debito iustitiae procedit. praeterea. nullus debet aliquid
alteri nisi per hoc quod aliqualiter dependet ab ipso, uel aliquid accipit ab eo
uel ab altero, ratione cuius alteri debet: sic enim filius est debitor patri,
quia accipit esse ab eo; dominus ministro, quia ab eo accipit famulatum quo
indiget; omnis homo proximo propter deum, a quo bona cuncta suscepimus. sed deus
a nullo dependet, nec indiget aliquo quod ab altero suscipiat, ut ex supra
dictis manifeste apparet. deus igitur non produxit res in esse ex aliquo
iustitiae debito. amplius. in quolibet genere quod est propter se est prius eo
quod est propter aliud. illud igitur quod est primum simpliciter inter omnes
causas, est causa propter seipsum tantum. quod autem agit ex debito iustitiae,
non agit propter seipsum tantum: agit enim propter illud cui debet. deus igitur,
cum sit prima causa et primum agens, res in esse non produxit ex debito
iustitiae. hinc est quod rom. 11 dicitur: quis prior dedit illi, et retribuetur
ei? quoniam ex ipso et per ipsum et in ipso sunt omnia. et iob 41-2: quis ante
dedit mihi, ut reddam ei? omnia quae sub caelo sunt, mea sunt. per haec autem
excluditur error quorundam probare nitentium quod deus non potest facere nisi
quod facit, quia non potest facere nisi quod debet. non enim ex debito iustitiae
res operatur, ut ostensum est. licet autem uniuersalem rerum productionem nihil
creatum praecedat cui aliquid debitum esse possit, praecedit tamen aliquid
increatum, quod est creationis principium. quod quidem dupliciter considerari
potest. ipsa enim diuina bonitas praecedit ut finis et primum motiuum ad
creandum: secundum augustinum, qui dicit: quia deus bonus est, sumus. scientia
autem eius et uoluntas praecedunt sicut ea quibus res in esse producuntur. si
igitur ipsam diuinam bonitatem absolute consideremus, nullum debitum in
creatione rerum inuenimus. dicitur enim uno modo aliquid alicui debitum ex
ordine alterius ad ipsum, quod scilicet in ipsum debet referre quod ab ipso
accepit: sicut debitum est benefactori quod ei de beneficiis gratiae agantur,
inquantum ille qui accepit beneficium hoc ei debet. hic tamen modus debiti in
rerum creatione locum non habet: cum non sit aliquid praeexistens cui possit
competere aliquid deo debere, nec aliquod eius beneficium praeexistat. alio modo
dicitur aliquid alicui debitum secundum se: hoc enim est ex necessitate alicui
debitum quod ad eius perfectionem requiritur; sicut homini debitum est habere
manus uel uirtutem, quia sine his perfectus esse non potest. diuina autem
bonitas nullo exteriori indiget ad sui perfectionem. non est igitur per modum
necessitatis ei debita creaturarum productio. adhuc. deus sua uoluntate res in
esse producit, ut supra ostensum est. non est autem necessarium, si deus suam
bonitatem uult esse, quod uelit alia a se produci: huius enim conditionalis
antecedens est necessarium, non autem consequens; ostensum est enim in primo
libro quod deus ex necessitate uult suam bonitatem esse, non autem ex
necessitate uult alia. igitur non ex necessitate debetur diuinae bonitati
creaturarum productio. amplius. ostensum est quod deus producit res in esse non
ex necessitate naturae, neque ex necessitate scientiae, neque uoluntatis, neque
iustitiae. nullo igitur modo necessitatis diuinae bonitati est debitum quod res
in esse producantur. potest tamen dici esse sibi debitum per modum cuiusdam
condecentiae. iustitia autem proprie dicta debitum necessitatis requirit: quod
enim ex iustitia alicui redditur, ex necessitate iuris ei debetur. sicut igitur
creaturarum productio non potest dici fuisse ex debito iustitiae quo deus
creaturae sit debitor, ita nec ex tali iustitiae debito quo suae bonitati sit
debitor, si iustitia proprie accipiatur. large tamen iustitia accepta, potest
dici in creatione rerum iustitia, inquantum diuinam condecet bonitatem. si uero
diuinam dispositionem consideremus qua deus disposuit suo intellectu et
uoluntate res in esse producere, sic rerum productio ex necessitate diuinae
dispositionis procedit: non enim potest esse quod deus aliquid se facturum
disposuerit quod postmodum ipse non faciat; alias eius dispositio uel esset
mutabilis uel infirma. eius igitur dispositioni ex necessitate debetur quod
impleatur. sed tamen hoc debitum non sufficit ad rationem iustitiae proprie
dictae in rerum creatione, in qua considerari non potest nisi actio dei
creantis: eiusdem autem ad seipsum non est iustitia proprie dicta, ut patet per
philosophum, in u ethicorum. non igitur proprie dici potest quod deus ex debito
iustitiae res in esse produxerit, ea ratione quia per scientiam et uoluntatem se
disposuit producturum. si autem alicuius creaturae productio consideretur,
poterit ibi debitum iustitiae inueniri ex comparatione posterioris creaturae ad
priorem. dico autem priorem non solum tempore, sed natura. sic igitur in primis
diuinis effectibus producendis debitum non inuenitur. in posteriorum uero
productione inuenitur debitum, ordine tamen diuerso. nam si illa quae sunt
priora naturaliter, sint etiam priora in esse, posteriora ex prioribus debitum
trahunt: debitum enim est ut, positis causis, habeant actiones per quas
producunt effectus. si uero quae sunt priora naturaliter, sint posteriora in
esse, tunc e conuerso priora debitum trahunt a posterioribus: sicut medicinam
debitum est praecedere ad hoc quod sanitas consequatur. utrobique autem hoc
commune existit, quod debitum siue necessitas sumitur ab eo quod est prius
natura, circa id quod est natura posterius. necessitas autem quae est a
posteriori in esse licet sit prius natura, non est absoluta necessitas, sed
conditionalis: ut, si hoc debeat fieri, necesse est hoc prius esse. secundum
igitur hanc necessitatem in creaturarum productione debitum inuenitur
tripliciter. primo, ut sumatur conditionatum debitum a tota rerum uniuersitate
ad quamlibet eius partem quae ad perfectionem requiritur uniuersi. si enim tale
uniuersum fieri deus uoluit, debitum fuit ut solem et lunam faceret, et
huiusmodi sine quibus uniuersum esse non potest. secundo, ut sumatur conditionis
debitum ex una creatura ad aliam: ut, si animalia et plantas deus esse uoluit,
debitum fuit ut caelestia corpora faceret, ex quibus conseruantur; et si hominem
esse uoluit, oportuit facere plantas et animalia, et alia huiusmodi quibus homo
indiget ad esse perfectum; quamuis et haec et illa ex mera deus fecerit
uoluntate. tertio, ut in unaquaque creatura sumatur conditionale debitum ex suis
partibus et proprietatibus et accidentibus, ex quibus dependet creatura quantum
ad esse uel quantum ad aliquam sui perfectionem: sicut, supposito quod deus
hominem facere uellet, debitum ex hac suppositione fuit ut animam et corpus in
eo coniungeret, et sensus, et alia huiusmodi adiumenta, tam intrinseca quam
extrinseca, ei praeberet. in quibus omnibus, si recte attenditur, deus creaturae
debitor non dicitur, sed suae dispositioni implendae. inuenitur autem et alius
necessitatis modus in rerum natura secundum quod aliquid dicitur necessarium
absolute. quae quidem necessitas dependet ex causis prioribus in esse: sicut ex
principiis essentialibus, et ex causis efficientibus siue mouentibus. sed iste
modus necessitatis in prima rerum creatione locum habere non potest quantum ad
causas efficientes. ibi enim solus deus causa efficiens fuit, cuius est solius
creare, ut supra ostensum est; ipse autem non necessitate naturae, sed uoluntate
operatur creando, ut supra ostensum est; ea uero quae uoluntate fiunt,
necessitatem habere non possunt nisi ex sola finis suppositione, secundum quam
debitum est fini ut ea sint per quae peruenitur ad finem. sed quantum ad causas
formales uel materiales, nihil prohibet etiam in prima rerum creatione
necessitatem absolutam inueniri. ex hoc enim quod aliqua corpora ex elementis
fuerunt composita, necessarium fuit ea calida aut frigida esse. et ex hoc quod
aliqua superficies producta est triangularis figurae, necessarium fuit quod tres
angulos aequales duobus rectis haberet. haec autem necessitas est secundum
ordinem effectus ad causam creatam materialem uel formalem. unde secundum hanc
deus debitor dici non potest, sed magis in creaturam necessitatis debitum cadit.
in rerum autem propagatione, ubi iam creatura efficiens inuenitur, potest esse
necessitas absoluta a causa efficiente creata: sicut ex motu solis inferiora
corpora necessario immutantur. sic igitur ex praedictis debiti rationibus
iustitia naturalis in rebus inuenitur et quantum ad rerum creationem, et quantum
ad earum propagationem. et ideo deus dicitur iuste et rationabiliter omnia
condidisse et gubernare. sic igitur per praedicta excluditur duplex error. eorum
scilicet qui, diuinam potentiam limitantes, dicebant deum non posse facere nisi
quae facit, quia sic facere debet; et eorum qui dicunt quod omnia sequuntur
simplicem uoluntatem, absque aliqua alia ratione uel quaerenda in rebus uel
assignanda. qualiter in rebus creatis esse potest necessitas absoluta. licet
autem omnia ex dei uoluntate dependeant sicut ex prima causa, quae in operando
necessitatem non habet nisi ex sui propositi suppositione, non tamen propter hoc
absoluta necessitas a rebus excluditur, ut sit necessarium nos fateri omnia
contingentia esse: - quod posset alicui uideri, ex hoc quod a causa sua non de
necessitate absoluta fluxerunt: cum soleat in rebus esse contingens effectus qui
ex causa sua non de necessitate procedit. sunt enim quaedam in rebus creatis
quae simpliciter et absolute necesse est esse. illas enim res simpliciter et
absolute necesse est esse in quibus non est possibilitas ad non esse. quaedam
autem res sic sunt a deo in esse productae ut in earum natura sit potentia ad
non esse. quod quidem contingit ex hoc quod materia in eis est in potentia ad
aliam formam. illae igitur res in quibus uel non est materia, uel, si est, non
est possibilis ad aliam formam, non habent potentiam ad non esse. eas igitur
absolute et simpliciter necesse est esse. si autem dicatur quod ea quae sunt ex
nihilo, quantum est de se in nihilum tendunt; et sic omnibus creaturis inest
potentia ad non esse: - manifestum est hoc non sequi. dicuntur enim res creatae
eo modo in nihilum tendere quo sunt ex nihilo. quod quidem non est nisi secundum
potentiam agentis. sic igitur et rebus creatis non inest potentia ad non esse:
sed creatori inest potentia ut eis det esse uel eis desinat esse influere; cum
non ex necessitate naturae agat ad rerum productionem, sed ex uoluntate, ut
ostensum est. item. ex quo res creatae ex diuina uoluntate in esse procedunt,
oportet eas tales esse quales deus eas esse uoluit. per hoc autem quod dicitur
deum produxisse res in esse per uoluntatem, non per necessitatem, non tollitur
quin uoluerit aliquas res esse quae de necessitate sint et aliquas quae sint
contingenter, ad hoc quod sit in rebus diuersitas ordinata. nihil igitur
prohibet res quasdam diuina uoluntate productas necessarias esse. adhuc. ad
diuinam perfectionem pertinet quod rebus creatis suam similitudinem indiderit,
nisi quantum ad illa quae repugnant ei quod est esse creatum: agentis enim
perfecti est producere sibi simile quantum possibile est. esse autem necesse
simpliciter non repugnat ad rationem esse creati: nihil enim prohibet aliquid
esse necesse quod tamen suae necessitatis causam habet, sicut conclusiones
demonstrationum. nihil igitur prohibet quasdam res sic esse productas a deo ut
tamen eas esse sit necesse simpliciter. immo hoc diuinae perfectioni attestatur.
amplius. quanto aliquid magis distat ab eo quod per seipsum est ens, scilicet
deo, tanto magis propinquum est ad non esse. quanto igitur aliquid est
propinquius deo, tanto magis recedit a non esse. quae autem ima sunt, propinqua
sunt ad non esse per hoc quod habent potentiam ad non esse. illa igitur quae
sunt deo propinquissima, et per hoc a non esse remotissima, talia esse oportet,
ad hoc quod sit rerum ordo completus, ut in eis non sit potentia ad non esse.
talia autem sunt necessaria absolute. sic igitur aliqua creata de necessitate
habent esse. sciendum est itaque quod, si rerum creatarum uniuersitas
consideretur prout sunt a primo principio, inueniuntur dependere ex uoluntate,
non ex necessitate principii, nisi necessitate suppositionis, sicut dictum est.
si uero comparentur ad principia proxima, inueniuntur necessitatem habere
absolutam. nihil enim prohibet aliqua principia non ex necessitate produci,
quibus tamen positis, de necessitate sequitur talis effectus: sicut mors
animalis huius absolutam necessitatem habet propter hoc quod iam ex contrariis
est compositum, quamuis ipsum ex contrariis componi non fuisset necessarium
absolute. similiter autem quod tales rerum naturae a deo producerentur,
uoluntarium fuit: quod autem, eis sic statutis, aliquid proueniat uel existat,
absolutam necessitatem habet. diuersimode autem ex diuersis causis necessitas
sumitur in rebus creatis. nam quia sine suis essentialibus principiis, quae sunt
materia et forma, res esse non potest, quod ex ratione principiorum essentialium
rei competit, absolutam necessitatem in omnibus habere necesse est. ex his autem
principiis, secundum quod sunt essendi principia, tripliciter sumitur necessitas
absoluta in rebus. uno quidem modo, per ordinem ad esse eius cuius sunt. et quia
materia, secundum id quod est, ens in potentia est; quod autem potest esse,
potest etiam et non esse: ex ordine materiae necessario res aliquae
corruptibiles existunt; sicut animal quia ex contrariis compositum est, et ignis
quia eius materia est contrariorum susceptiua. forma autem, secundum id quod
est, actus est: et per eam res actu existunt. unde ex ipsa prouenit necessitas
ad esse in quibusdam. quod contingit uel quia res illae sunt formae non in
materia: et sic non inest eis potentia ad non esse, sed per suam formam semper
sunt in uirtute essendi; sicut est in substantiis separatis. uel quia formae
earum sua perfectione adaequant totam potentiam materiae, ut sic non remaneat
potentia ad aliam formam, nec per consequens ad non esse: sicut est in
corporibus caelestibus. in quibus uero forma non complet totam potentiam
materiae, remanet adhuc in materia potentia ad aliam formam. et ideo non est in
eis necessitas essendi, sed uirtus essendi consequitur in eis uictoriam formae
super materia: ut patet in elementis et elementatis. forma enim elementi non
attingit materiam secundum totum eius posse: non enim fit susceptiua formae
elementi unius nisi per hoc quod subiicitur alteri parti contrarietatis. forma
uero mixti attingit materiam secundum quod disponitur per determinatum modum
mixtionis. idem autem subiectum oportet esse contrariorum et mediorum omnium,
quae sunt ex commixtione extremorum. unde manifestum est quod omnia quae uel
contrarium habent uel ex contrariis sunt, corruptibilia sunt. quae autem
huiusmodi non sunt, sempiterna sunt: nisi per accidens corrumpantur, sicut
formae quae non subsistunt sed esse earum est per hoc quod insunt materiae. alio
uero modo ex principiis essentialibus est in rebus absoluta necessitas per
ordinem ad partes materiae uel formae, si contingat huiusmodi principia in
aliquibus non simplicia esse. quia enim materia propria hominis est corpus
commixtum et complexionatum et organizatum, necessarium est absolute hominem
quodlibet elementorum et humorum et organorum principalium in se habere.
similiter, si homo est animal rationale mortale, et haec est natura uel forma
hominis, necessarium est ipsum et animal et rationale esse. tertio modo est in
rebus necessitas absoluta per ordinem principiorum essentialium ad proprietates
consequentes materiam uel formam: sicut necesse est serram, quia ex ferro est,
duram esse; et hominem disciplinae perceptibilem esse. necessitas uero agentis
consideratur et quantum ad ipsum agere; et quantum ad effectum consequentem.
prima autem necessitatis consideratio similis est necessitati accidentis quam
habet ex principiis essentialibus. sicut enim alia accidentia ex necessitate
principiorum essentialium procedunt, ita et actio ex necessitate formae per quam
agens est actu: sic enim agit ut actu est. differenter tamen hoc accidit in
actione quae in ipso agente manet, sicut intelligere et uelle; et in actione
quae in alterum transit, sicut calefacere. nam in primo genere actionis,
sequitur ex forma per quam agens fit actu, necessitas actionis ipsius: quia ad
eius esse nihil extrinsecum requiritur in quod actio terminetur. cum enim sensus
fuerit factus in actu per speciem sensibilem, necesse est ipsum sentire; et
similiter cum intellectus est in actu per speciem intelligibilem. in secundo
autem genere actionis, sequitur ex forma necessitas actionis quantum ad uirtutem
agendi: si enim ignis sit calidus, necessarium est ipsum habere uirtutem
calefaciendi, tamen non necesse est ipsum calefacere; eo quod ab extrinseco
impediri potest. nec ad propositum differt utrum agens sit unus tantum ad
actionem sufficiens per suam formam uel oporteat multos agentes ad unam actionem
agendam congregari, sicut multi homines ad trahendam nauim: nam omnes sunt ut
unus agens, qui fit actu per adunationem eorum ad actionem unam. necessitas
autem quae est a causa agente uel mouente in effectu uel moto, non tantum
dependet a causa agente, sed etiam a conditione ipsius moti et recipientis
actionem agentis, cui uel nullo modo inest potentia ad recipiendum talis
actionis effectum, sicut lanae ut ex ea fiat serra; uel est potentia impedita
per contraria agentia, uel per contrarias dispositiones inhaerentes mobili aut
formas, maiori impedimento quam sit uirtus agentis in agendo, sicut ferrum non
liquefit a debili calido. oportet igitur, ad hoc quod sequatur effectus, quod in
passo sit potentia ad recipiendum, et in agente sit uictoria supra passum, ut
possit ipsum transmutare ad contrariam dispositionem. et si quidem effectus
consequens in passum ex uictoria agentis supra ipsum fuerit contrarius naturali
dispositioni patientis, erit necessitas uiolentiae: sicut cum lapis proiicitur
sursum. si uero non fuerit contraria naturali dispositioni ipsius subiecti, non
erit necessitas uiolentiae, sed ordinis naturalis: sicut est in motu caeli, qui
est a principio agente extrinseco, non tamen est contra naturalem dispositionem
mobilis, et ideo non est motus uiolentus, sed naturalis. similiter est in
alteratione corporum inferiorum a corporibus caelestibus: nam naturalis
inclinatio est in corporibus inferioribus ad recipiendam impressionem corporum
superiorum. sic etiam est in generatione elementorum: nam forma inducenda per
generationem non est contraria primae materiae, quae est generationis subiectum,
licet sit contraria formae abiiciendae; non enim materia sub forma contraria
existens est generationis subiectum. ex praedictis igitur patet quod necessitas
quae est ex causa agente, in quibusdam dependet ex dispositione agentis tantum;
in quibusdam uero ex dispositione agentis et patientis. si igitur talis
dispositio secundum quam de necessitate sequitur effectus, fuerit necessaria
absolute et in agente et in patiente, erit necessitas absoluta in causa agente:
sicut in his quae agunt ex necessitate et semper. si autem non fuerit absolute
necessaria sed possibilis remoueri, non erit necessitas ex causa agente nisi ex
suppositione dispositionis utriusque debitae ad agendum: sicut in his quae
impediuntur interdum in sua operatione uel propter defectum uirtutis, uel
propter uiolentiam alicuius contrarii; unde non agunt semper et ex necessitate,
sed ut in pluribus. ex causa autem finali consequitur in rebus necessitas
dupliciter. uno quidem modo, prout est primum in intentione agentis. et quantum
ad hoc, eodem modo est necessitas ex fine et ab agente: agens enim in tantum
agit in quantum finem intendit, tam in naturalibus quam in uoluntariis. in rebus
enim naturalibus, intentio finis competit agenti secundum suam formam, per quam
finis est sibi conueniens: unde oportet quod secundum uirtutem formae tendat res
naturalis in finem; sicut graue secundum mensuram grauitatis tendit ad medium.
in rebus autem uoluntariis, tantum uoluntas inclinat ad agendum propter finem
quantum intendit finem: licet non semper tantum inclinetur ad agendum haec uel
illa quae sunt propter finem quantum appetit finem, quando finis non solum per
haec uel illa haberi potest, sed pluribus modis. alio uero modo est ex fine
necessitas secundum quod est posterius in esse. et haec est necessitas non
absoluta, sed conditionata: sicut dicimus necesse fore ut serra sit ferrea si
debet habere serrae opus. quod non est necessarium creaturas semper fuisse. ex
praemissis autem restat ostendere quod non est necessarium res creatas ab
aeterno fuisse. si enim creaturarum uniuersitatem, uel quamcumque unam
creaturam, necesse est esse, oportet quod necessitatem istam habeat ex se, uel
ex alio. ex se quidem eam habere non potest. ostensum est enim supra quod omne
ens oportet esse a primo ente. quod autem non habet esse a se, impossibile est
quod necessitatem essendi a se habeat: quia quod necesse est esse, impossibile
est non esse; et sic quod de se habet quod sit necesse-esse, de se habet quod
non possit esse non ens; et per consequens, quod non sit non ens; et ita quod
sit ens. si autem haec necessitas creaturae est ab alio, oportet quod sit ab
aliqua causa quae sit extrinseca: quia quicquid accipiatur intrinsecum
creaturae, habet esse ab alio. causa autem extrinseca est uel efficiens, uel
finis. ex efficiente uero sequitur quod effectum necesse sit esse, per hoc quod
agentem necesse est agere: per actionem enim agentis effectus a causa efficiente
dependet. si igitur agentem non necesse sit agere ad productionem effectus, nec
effectum necesse est esse absolute. deus autem non agit ex aliqua necessitate ad
creaturarum productionem, ut supra ostensum est. non est igitur absolute necesse
creaturam esse necessitate pendente a causa efficiente. similiter nec
necessitate pendente a causa finali. ea enim quae sunt ad finem, necessitatem a
fine non recipiunt nisi secundum quod finis sine eis uel non potest esse, sicut
conseruatio uitae sine cibo; uel non ita bene esse, sicut iter sine equo. finis
autem diuinae uoluntatis, ex qua res in esse processerunt, non potest aliud esse
quam sua bonitas, ut in primo ostensum est. quae quidem a creaturis non
dependet: nec quantum ad esse, cum sit per se necesse-esse; nec quantum ad bene
esse, cum sit secundum se perfecta simpliciter; quae omnia supra ostensa sunt.
non est igitur creaturam esse absolute necessarium. nec igitur necessarium est
ponere creaturam semper fuisse. adhuc. quod est ex uoluntate, non est absolute
necessarium, nisi forte quando uoluntatem hoc uelle est necessarium. deus autem
non per necessitatem naturae, sed per uoluntatem producit creaturas in esse, ut
probatum est: nec ex necessitate uult creaturas esse, ut in primo ostensum est.
non igitur est absolute necessarium creaturam esse. neque ergo necessarium est
eas semper fuisse. amplius. ostensum est supra quod deus non agit aliqua actione
quae sit extra ipsum, quasi ab ipso exiens et in creaturam terminata, sicut
calefactio exit ab igne et terminatur in ligna: sed eius uelle est eius agere;
et hoc modo sunt res, secundum quod deus uult eas esse. sed non est necessarium
quod deus uelit creaturam semper fuisse: cum etiam non sit necessarium deum
uelle quod creatura sit omnino, ut in primo ostensum est. non igitur est
necessarium quod creatura semper fuerit. item. ab agente per uoluntatem non
procedit aliquid ex necessitate nisi per rationem alicuius debiti. ex nullo
autem debito deus creaturam producit, si absolute uniuersalis creaturae
productio consideretur, ut supra ostensum est. non igitur ex necessitate deus
creaturam producit. nec igitur necessarium est, si deus sempiternus est, quod
creaturam ab aeterno produxerit. praeterea. ostensum est supra quod absoluta
necessitas in rebus creatis non est per ordinem ad primum principium quod per se
necesse est esse, scilicet deum, sed per ordinem ad alias causas, quae non sunt
per se necesse-esse. necessitas autem ordinis ad id quod non est per se necesse
esse, non cogit aliquid semper fuisse: sequitur enim, si aliquid currit, quod
moueatur; non tamen necesse est quod semper motum fuerit, quia ipsum currere non
est per se necessarium. nihil ergo cogit creaturas semper fuisse. rationes
uolentium probare aeternitatem mundi ex parte dei acceptae. sed quia multorum
positio fuit quod mundus semper et ex necessitate fuerit, et hoc demonstrare
conati sunt, restat rationes eorum ponere, ut ostendatur quod non de necessitate
concludunt mundi sempiternitatem. primo, autem, ponentur rationes quae sumuntur
ex parte dei. secundo, quae sumuntur ex parte creaturae. tertio, quae sumuntur a
modo factionis rerum, secundum quem ponuntur de nouo incipere esse. ex parte
autem dei, ad aeternitatem mundi ostendendam sumuntur rationes huiusmodi. omne
agens quod non semper agit, mouetur per se uel per accidens. per se quidem,
sicut ignis qui non semper comburebat, incipit comburere uel quia de nouo
accenditur; uel quia de nouo transfertur, ut sit propinquum combustibili. per
accidens autem, sicut motor animalis incipit de nouo mouere animal aliquo nouo
motu facto circa ipsum: uel ex interiori, sicut, cum animal expergiscitur
digestione completa, incipit moueri; uel ab exteriori, sicut cum de nouo ueniunt
actiones inducentes ad aliquam actionem de nouo inchoandam. deus autem non
mouetur neque per se neque per accidens, ut in primo probatum est. deus igitur
semper eodem modo agit. ex sua autem actione res creatae in esse consistunt.
semper igitur creaturae fuerunt. adhuc. effectus procedit a causa agente per
actionem eius. sed actio dei est aeterna: alias fieret de potentia agente actu
agens; et oporteret quod reduceretur in actum ab aliquo priori agente, quod est
impossibile. ergo res a deo creatae ab aeterno fuerunt. amplius. posita causa
sufficienti, necesse est effectum poni. si enim adhuc, posita causa, non necesse
est effectum poni, possibile igitur erit, causa posita, effectum esse et non
esse; consecutio igitur effectus ad causam erit possibilis tantum; quod autem
est possibile, indiget aliquo quo reducatur in actum; oportebit igitur ponere
aliquam causam qua fiat ut effectus reducatur in actum; et sic prima causa non
erat sufficiens. sed deus est causa sufficiens productionis creaturarum: alias
non esset causa, sed magis in potentia se ad causam haberet; aliquo enim addito
fieret causa; quod patet esse impossibile. uidetur igitur necessarium quod, cum
deus ab aeterno fuerit, quod creatura etiam fuerit ab aeterno. item. agens per
uoluntatem non retardat suum propositum exequi de aliquo faciendo nisi propter
aliquid in futurum expectatum quod nondum adest: et hoc quandoque est in ipso
agente, sicut cum expectatur perfectio uirtutis ad agendum, aut sublatio
alicuius impedientis uirtutem; quandoque uero est extra agentem, sicut cum
expectatur praesentia alicuius coram quo actio fiat; uel saltem cum expectatur
praesentia alicuius temporis opportuni quod nondum adest. si enim uoluntas sit
completa, statim potentia exequitur, nisi sit defectus in ipsa: sicut ad
imperium uoluntatis statim sequitur motus membri, nisi sit defectus potentiae
motiuae exequentis motum. et per hoc patet quod, cum aliquis uult aliquid facere
et non statim fiat, oportet quod uel hoc sit propter defectum potentiae, qui
expectatur remouendus; uel quia uoluntas non est completa ad hoc faciendum. dico
autem complementum uoluntatis esse, quando uult hoc absolute facere omnibus
modis: uoluntas autem incompleta est, quando aliquis non uult facere hoc
absolute, sed existente aliqua conditione quae nondum adest; uel nisi subtracto
impedimento quod adest. constat autem quod quicquid deus nunc uult quod sit, ab
aeterno uoluit quod sit: non enim nouus motus uoluntatis ei aduenire potest. nec
aliquis defectus uel impedimentum potentiae eius adesse potuit: nec aliquid
aliud expectari potuit ad uniuersalis creaturae productionem, cum nihil aliud
sit increatum nisi ipse solus, ut supra ostensum est. necessarium igitur uidetur
quod ab aeterno creaturam in esse produxerit. praeterea. agens per intellectum
non praeeligit unum alteri nisi propter eminentiam unius ad alterum. sed ubi
nulla est differentia, non potest, esse praeeminentia. ubi igitur nulla est
differentia, non fit praeelectio unius ad alterum. et propter hoc ab agente ad
utrumlibet se habente aequaliter nulla erit actio, sicut nec a materia: talis
enim potentia similatur potentiae materiae. non entis autem ad non ens nulla
potest esse differentia. unum igitur non ens non est alteri praeeligibile. sed
praeter totam uniuersitatem creaturarum nihil est nisi aeternitas dei. in nihilo
autem non possunt assignari aliquae differentiae momentorum, ut in uno magis
oporteat aliquid fieri quam in alio. similiter nec in aeternitate, quae tota est
uniformis et simplex, ut in primo ostensum est. relinquitur igitur quod uoluntas
dei aequaliter se habet ad producendum creaturam per totam aeternitatem. aut
igitur uoluntas sua est de hoc quod nunquam creatura sub aeternitate eius
constituatur: aut quod semper. constat autem quod non est uoluntas eius de hoc
quod nunquam creatura sub esse eius aeterno constituatur: cum pateat creaturas
uoluntate eius esse institutas. relinquitur igitur de necessitate, ut uidetur,
quod creatura semper fuit. adhuc. ea quae sunt ad finem, necessitatem habent ex
fine: et maxime in his quae uoluntate aguntur. oportet igitur quod, fine eodem
modo se habente, ea quae sunt ad finem eodem modo se habeant uel producantur,
nisi adueniat noua habitudo eorum ad finem. finis autem creaturarum ex diuina
uoluntate prodeuntium est diuina bonitas, quae sola potest esse diuinae
uoluntatis finis. cum igitur bonitas diuina in tota aeternitate eodem modo se
habeat in se et in comparatione ad diuinam uoluntatem uidetur quod eodem modo
creaturae in esse producantur a diuina uoluntate in tota aeternitate: non enim
potest dici quod aliqua noua relatio eis aduenerit ad finem, si penitus ponantur
non fuisse ante aliquod determinatum tempus, a quo incoepisse ponuntur. adhuc.
cum bonitas diuina perfectissima sit, non hoc modo dicitur quod omnia a deo
processerunt propter bonitatem eius, ut ei aliquid ex creaturis accresceret: sed
quia bonitatis est ut seipsam communicet prout possibile est, in quo ipsa
bonitas manifestatur. cum autem omnia bonitatem dei participent inquantum habent
esse, secundum quod diuturniora sunt, magis dei bonitatem participant; unde et
esse perpetuum speciei dicitur diuinum esse. bonitas autem diuina infinita est.
eius igitur est ut se in infinitum communicet, non aliquo determinato tempore
tantum. hoc igitur uidetur ad diuinam bonitatem pertinere, ut creaturae aliquae
ab aeterno fuerint. haec igitur sunt ex parte dei accepta per quae uidetur quod
creaturae semper fuerint. rationes uolentium probare aeternitatem mundi sumptae
ex parte creaturarum. sunt autem et alia, ex parte creaturarum accepta, quae
idem ostendere uidentur. quae enim non habent potentiam ad non esse, impossibile
est ea non esse. quaedam autem sunt in creaturis in quibus non est potentia ad
non esse. non enim potest esse potentia ad non esse nisi in illis quae habent
materiam contrarietati subiectam: potentia enim ad esse et non esse est potentia
ad priuationem et formam, quorum subiectum est materia; priuatio uero semper
adiungitur formae contrariae, cum impossibile sit materiam esse absque omni
forma. sed quaedam creaturae sunt in quibus non est materia contrarietati
subiecta: uel quia omnino non habent materiam, sicut substantiae intellectuales,
ut infra ostendetur; uel non habent contrarium, sicut corpora caelestia; quod
eorum motus ostendit, qui contrarium non habet. quasdam igitur creaturas
impossibile est non esse. ergo eas necesse est semper esse. item. unaquaeque res
tantum durat in esse quanta est sua uirtus essendi: nisi per accidens, sicut in
his quae uiolenter corrumpuntur. sed quaedam creaturae sunt quibus inest uirtus
essendi non ad aliquod determinatum tempus, sed ad semper essendum: sicut
corpora caelestia et intellectuales substantiae; incorruptibilia enim sunt, cum
contrarium non habeant. relinquitur igitur quod eis competit semper esse. quod
autem incipit esse, non semper est. eis ergo non competit ut esse incipiant.
adhuc. quandocumque aliquid de nouo incipit moueri, oportet quod mouens, uel
motum, uel utrumque, aliter se habeat nunc quando est motus, quam prius quando
non erat motus: est enim habitudo uel relatio quaedam mouentis ad motum secundum
quod est mouens actu; relatio autem noua non incipit sine mutatione utriusque
uel alterius saltem extremorum. quod autem se aliter habet nunc et prius,
mouetur. ergo oportet, ante motum qui de nouo incipit, alium motum praecedere in
mobili uel in mouente. oportet igitur quod quilibet motus uel sit aeternus, uel
habeat alium motum ante se. motus igitur semper fuit. ergo et mobilia. et sic
creaturae semper fuerunt. deus enim omnino immobilis est, ut in primo ostensum
est. praeterea. omne agens, quod generat sibi simile, intendit conseruare esse
perpetuum in specie, quod non potest perpetuo conseruari in indiuiduo.
impossibile est autem naturae appetitum uanum esse. oportet igitur quod rerum
generabilium species sint perpetuae. adhuc. si tempus est perpetuum, oportet
motum esse perpetuum: cum sit numerus motus. et per consequens mobilia esse
perpetua: cum motus sit actus mobilis. sed tempus oportet esse perpetuum. non
enim potest intelligi esse tempus quin sit nunc: sicut nec linea potest
intelligi sine puncto. nunc autem semper est finis praeteriti et principium
futuri: haec enim est definitio ipsius nunc. et sic quodlibet nunc datum habet
ante se tempus prius et posterius. et ita nullum potest esse primum neque
ultimum. relinquitur igitur quod mobilia, quae sunt substantiae creatae, sint ab
aeterno. item. oportet uel affirmare uel negare. si igitur ad negationem
alicuius sequitur eius positio, oportet illud esse semper. tempus autem est
huiusmodi. nam, si tempus non semper fuit, est accipere prius non esse ipsius
quam esse; et similiter, si non sit semper futurum, oportet quod non esse eius
sit posterius ad esse eius. prius autem et posterius non potest esse secundum
durationem nisi tempus sit: nam numerus prioris et posterioris tempus est. et
sic oportebit tempus fuisse antequam inciperet, et futurum esse postquam
desinet. oportet igitur tempus esse aeternum. tempus autem est accidens: quod
sine subiecto esse non potest. subiectum autem eius non est deus, qui est supra
tempus: cum sit omnino immobilis, ut in primo probatum est. relinquitur igitur
aliquam substantiam creatam aeternam esse. amplius. multae propositiones sic se
habent quod qui eas negat, oportet quod eas ponat: sicut qui negat ueritatem
esse, ponit ueritatem esse: ponit enim suam negatiuam esse ueram quam profert.
et simile est de eo qui negat hoc principium, contradictionem non esse simul:
negans enim hoc dicit negationem quam ponit esse ueram, oppositam autem
affirmationem falsam, et sic non de eodem utrumque uerificari. si igitur id ad
cuius remotionem sequitur sua positio, oportet esse semper, ut probatum est,
sequitur quod praedictae propositiones, et omnes quae ex eis sequuntur, sint
sempiternae. hae autem propositiones non sunt deus. ergo oportet aliquid praeter
deum esse aeternum. hae igitur et huiusmodi rationes sumi possunt ex parte
creaturarum quod creaturae fuerint semper. rationes ad probandum aeternitatem
mundi ex parte factionis. possunt etiam sumi aliae rationes, ex parte ipsius
factionis, ad idem ostendendum. quod enim ab omnibus communiter dicitur,
impossibile est totaliter esse falsum. falsa enim opinio infirmitas quaedam
intellectus est: sicut et falsum iudicium de sensibili proprio ex infirmitate
sensus accidit. defectus autem per accidens sunt: quia praeter naturae
intentionem. quod autem est per accidens, non potest esse semper et in omnibus:
sicut iudicium quod de saporibus ab omni gustu datur, non potest esse falsum.
ita iudicium quod ab omnibus de ueritate datur, non potest esse erroneum.
communis autem sententia est omnium philosophorum ex nihilo nihil fieri. oportet
igitur hoc esse uerum. si igitur aliquid sit factum, oportet ex aliquo esse
factum. quod si etiam factum sit, oportet etiam et hoc ex alio fieri. non potest
autem hoc in infinitum procedere: quia sic nulla generatio compleretur, cum non
sit possibile infinita transire. oportet igitur deuenire ad aliquod primum quod
non sit factum. omne autem ens quod non semper fuit, oportet esse factum. ergo
oportet illud ex quo primo omnia fiunt, esse sempiternum. hoc autem non est
deus: quia ipse non potest esse materia alicuius rei, ut in primo probatum est.
relinquitur igitur quod aliquid extra deum sit aeternum, scilicet prima materia.
amplius. si aliquid non se habet eodem modo nunc et prius, oportet illud esse
aliqualiter mutatum: hoc enim est moueri, non eodem modo se nunc et prius
habere. omne autem quod de nouo incipit esse, non eodem modo se habet nunc et
prius. oportet igitur hoc per aliquem motum accidere uel mutationem. omnis autem
motus uel mutatio in aliquo subiecto est: est enim actus mobilis. cum autem
motus sit prius eo quod fit per motum, cum ad hoc terminetur motus, oportet ante
quodlibet factum praeexistere aliquod subiectum mobile. et cum hoc non sit
possibile in infinitum procedere, oportet deuenire ad aliquod primum subiectum
non de nouo incipiens sed semper existens. adhuc. omne quod de nouo esse
incipit, antequam esset, possibile erat ipsum esse: si enim non, impossibile
erat ipsum esse, et necesse non esse; et sic semper fuisset non ens et nunquam
esse incoepisset. sed quod est possibile esse, est subiectum potentia ens.
oportet igitur ante quodlibet de nouo incipiens praeexistere subiectum potentia
ens. et cum hoc in infinitum procedere non possit, oportet ponere aliquod primum
subiectum quod non incoepit esse de nouo. item. nulla substantia permanens est
dum fit: ad hoc enim fit ut sit; non igitur fieret, si iam esset. sed dum fit,
oportet aliquid esse quod sit factionis subiectum: non enim factio, cum sit
accidens, sine subiecto esse potest. omne igitur quod fit, habet aliquod
subiectum praeexistens. et cum hoc in infinitum ire non possit, sequetur primum
subiectum non esse factum, sed sempiternum. ex quo ulterius sequitur aliquid
praeter deum esse aeternum: cum ipse subiectum factionis aut motus esse non
possit. hae igitur rationes sunt quibus aliqui tanquam demonstrationibus
inhaerentes, dicunt necessarium res creatas semper fuisse. in quo fidei
catholicae contradicunt, quae ponit nihil praeter deum semper fuisse, sed omnia
esse coepisse praeter unum deum aeternum. solutio rationum supra positarum et
primo earum quae sumebantur ex parte dei. oportet igitur ostendere praemissas
rationes non ex necessitate concludere. et primo, illas quae ex parte agentis
sumuntur. non enim oportet quod per se uel per accidens deus moueatur si
effectus eius de nouo esse incipiunt: ut prima ratio procedebat. nouitas enim
effectus indicare potest mutationem agentis inquantum demonstrat nouitatem
actionis: non enim potest esse quod in agente sit noua actio nisi aliquo modo
moueatur, saltem de otio in actum. nouitas autem diuini effectus non demonstrat
nouitatem actionis in deo: cum actio sua sit sua essentia, ut supra ostensum
est. unde neque nouitas effectus mutationem dei agentis demonstrare potest. nec
tamen oportet quod, si primo agentis actio sit aeterna, quod eius effectus sit
aeternus: ut secunda ratio concludebat. ostensum est enim supra quod deus agit
uoluntate in rerum productione. non autem ita quod sit aliqua alia ipsius actio
media, sicut in nobis actio uirtutis motiuae est media inter actum uoluntatis et
effectum, ut in praecedentibus ostensum est: sed oportet quod suum intelligere
et uelle sit suum facere. effectus autem ab intellectu et uoluntate sequitur
secundum determinationem intellectus et imperium uoluntatis. sicut autem per
intellectum determinatur rei factae quaecumque alia conditio, ita et
praescribitur ei tempus: non enim solum ars determinat ut hoc tale sit, sed ut
tunc sit; sicut medicus ut tunc potio detur. unde, si eius uelle per se esset
efficax ad effectum producendum, sequeretur de nouo effectus ab antiqua
uoluntate, nulla actione de nouo existente. nihil igitur prohibet dicere
actionem dei ab aeterno fuisse, effectum autem non ab aeterno, sed tunc cum ab
aeterno disposuit. ex quo etiam patet quod, etsi deus sit sufficiens causa
productionis rerum in esse, non tamen oportet quod eius effectus aeternus
ponatur, eo existente aeterno: ut tertia ratio concludebat. posita enim causa
sufficienti, ponitur eius effectus, non autem effectus extraneus a causa: hoc
enim esset ex insufficientia causae, ac si calidum non calefaceret. proprius
autem effectus uoluntatis est ut sit hoc quod uoluntas uult: si autem aliquid
aliud esset quam uoluntas uelit, non poneretur effectus proprius causae, sed
alienus ab ea. uoluntas autem, ut dictum est, sicut uult hoc esse tale, ita uult
hoc esse tunc. unde non oportet, ad hoc quod uoluntas sit sufficiens causa, quod
effectus sit quando uoluntas est, sed quando uoluntas effectum esse disponit. in
his autem quae a causa naturaliter agente procedunt, secus est: quia actio
naturae est secundum quod ipsa est; unde ad esse causae sequi oportet effectum.
uoluntas autem agit, non secundum modum sui esse, sed secundum modum sui
propositi. et ideo, sicut effectus naturalis agentis sequitur esse agentis, si
sit sufficiens, ita effectus agentis per uoluntatem sequitur modum propositi. ex
his etiam patet quod diuinae uoluntatis non retardatur effectus, quamuis non
semper fuerit, uoluntate existente: ut quarta ratio supponebat. nam sub
uoluntate diuina cadit non solum quod eius effectus sit, sed quod tunc sit. hoc
igitur uolitum quod est tunc creaturam esse, non retardatur: quia tunc incoepit
creatura esse quando deus ab aeterno disposuit. non est autem ante totius
creaturae inchoationem diuersitatem aliquam partium alicuius durationis
accipere: ut in quinta ratione supponebatur. nam nihil mensuram non habet nec
durationem. dei autem duratio, quae est aeternitas, non habet partes, sed est
simplex omnino, non habens prius et posterius, cum deus sit immobilis: ut in
primo ostensum est. non est igitur comparare inchoationem totius creaturae ad
aliqua diuersa signata in aliqua praeexistente mensura, ad quae initium
creaturarum similiter uel dissimiliter se possit habere, ut oporteat rationem
esse apud agentem quare in hoc signato illius durationis creaturam in esse
produxerit, et non in alio praecedenti uel sequenti. quae quidem ratio
requireretur si aliqua duratio in partes diuisibilis esset praeter totam
creaturam productam: sicut accidit in particularibus agentibus, a quibus
producitur effectus in tempore, non autem ipsum tempus. deus autem simul in esse
produxit et creaturam et tempus. non est igitur ratio quare nunc et non prius in
hoc consideranda: sed solum quare non semper. sicut per simile in loco apparet.
particularia enim corpora, sicut in tempore determinato, ita et in loco
determinato producuntur; et quia habent extra se tempus et locum, a quibus
continentur, oportet esse rationem quare magis in hoc loco et in hoc tempore
producuntur quam in alio: in toto autem caelo, extra quod non est locus, et cum
quo uniuersalis locus omnium producitur, non est ratio consideranda quare hic et
non ibi constitutum est; quam rationem quia quidam considerandam putabant,
deciderunt in errorem, ut ponerent infinitum in corporibus. et similiter in
productione totius creaturae, extra quam non est tempus, et cum qua simul tempus
producitur, non est attendenda ratio quare nunc et non prius, ut per hoc ducamur
ad concedendam temporis infinitatem: sed solum quare non semper, uel quare post
non esse, uel cum aliquo principio. ad hoc autem inquirendum, sexta ratio
inducebatur ex parte finis, qui solus inducere potest necessitatem in his quae
uoluntate aguntur. finis autem diuinae uoluntatis non potest esse nisi eius
bonitas. non autem agit propter hunc finem producendum in esse, sicut artifex
agit propter constitutionem artificiati: cum bonitas eius sit aeterna et
immutabilis, ita quod ei nihil accrescere potest. nec etiam posset dici quod
propter eius meliorationem deus agat. nec etiam agit propter hunc finem
acquirendum sibi, sicut rex pugnat ut acquirat ciuitatem: ipse enim est sua
bonitas. restat igitur quod agat propter finem inquantum effectum producit ad
participationem finis. in producendo igitur res sic propter finem, uniformis
habitudo finis ad agentem non est consideranda ut ratio operis sempiterni: sed
magis est attendenda habitudo finis ad effectum qui fit propter finem; ut
taliter producatur effectus qualiter conuenientius ordinetur ad finem. unde per
hoc quod finis uniformiter se habet ad agentem, non potest concludi quod
effectus sit sempiternus. nec est necessarium effectum diuinum semper fuisse,
propter hoc quod sic conuenientius ordinetur ad finem, ut septima ratio
procedere uidebatur: sed conuenientius ordinatur ad finem per hoc quod est non
semper fuisse. omne enim agens producens effectum in participationem suae
formae, intendit in eo inducere suam similitudinem. sic igitur diuinae uoluntati
conueniens fuit in suae bonitatis participationem creaturam producere, ut sua
similitudine diuinam bonitatem repraesentaret. non autem potest esse talis
repraesentatio per modum aequalitatis, sicut effectus uniuocus suam causam
repraesentat, ut sic oporteat ab infinita bonitate aeternos effectus produci:
sed sicut excedens repraesentatur ab eo quod exceditur. excessus autem diuinae
bonitatis supra creaturam per hoc maxime exprimitur quod creaturae non semper
fuerunt. ex hoc enim apparet expresse quod omnia alia praeter ipsum eum habent
sui esse auctorem; et quod uirtus eius non obligatur ad huiusmodi effectus
producendos, sicut natura ad effectus naturales; et per consequens quod est
uoluntate agens et intelligens. quorum contraria quidam posuerunt, aeternitatem
creaturarum supponentes. sic igitur ex parte agentis nihil est quod aeternitatem
creaturarum nos ponere cogat. solutio rationum quae sumuntur ex parte rerum
factarum. similiter etiam nec ex parte creaturae est aliquid quod nos ad eius
aeternitatem ponendam de necessitate inducat. necessitas enim essendi quae in
creaturis inuenitur, ex quo prima ratio ad hoc sumitur, est necessitas ordinis,
ut in praecedentibus est ostensum. necessitas autem ordinis non cogit ipsum cui
talis inest necessitas, semper fuisse, ut supra ostensum est. licet enim
substantia caeli, per hoc quod caret potentia ad non esse, habeat necessitatem
ad esse, haec tamen necessitas sequitur eius substantiam. unde, substantia eius
iam in esse instituta, talis necessitas impossibilitatem non essendi inducit:
non autem facit esse impossibile caelum non esse, in consideratione qua agitur
de productione substantiae ipsius. similiter etiam uirtus essendi semper, ex qua
procedebat secunda ratio, praesupponit substantiae productionem. unde, cum de
productione substantiae caeli agitur, talis uirtus sempiternitatis argumentum
sufficiens esse non potest. motus etiam sempiternitatem non cogit nos ponere
ratio consequenter inducta. iam enim patet quod absque mutatione dei agentis
potest esse quod nouum agat non sempiternum. si autem possibile est aliquid ab
eo agi de nouo, patet quod et moueri: nam nouitas motus dispositionem uoluntatis
aeternae sequitur de motu non semper essendo. similiter etiam intentio
naturalium agentium ad specierum perpetuitatem, ex quo quarta ratio procedebat,
praesupponit naturalia agentia iam producta. unde locum non habet haec ratio
nisi in rebus naturalibus iam in esse productis, non autem cum de rerum
productione agitur. utrum autem necesse sit ponere generationem perpetuo
duraturam, in sequentibus ostendetur. ratio etiam quinta, ex tempore inducta,
aeternitatem motus magis supponit quam probet. cum enim prius et posterius et
continuitas temporis sequatur prius et posterius et continuitatem motus,
secundum aristotelis doctrinam, patet quod idem instans est principium futuri et
finis praeteriti quia aliquid signatum in motu est principium et finis
diuersarum partium motus. non oportebit igitur omne instans huiusmodi esse, nisi
omne signum in tempore acceptum sit medium inter prius et posterius in motu,
quod est ponere motum sempiternum. ponens autem motum non esse sempiternum,
potest dicere primum instans temporis esse principium futuri et nullius
praeteriti finem. nec repugnat successioni temporis quod ponatur in ipso aliquod
nunc principium et non finis propter hoc quod linea, in qua ponitur punctus
aliquis principium et non finis, est stans, et non fluens: quia etiam in motu
aliquo particulari, qui etiam non est stans sed fluens, signari aliquid potest
ut principium motus tantum et non ut finis: aliter enim omnis motus esset
perpetuus, quod est impossibile. quod autem prius ponitur non esse temporis quam
eius esse si tempus incoepit, non cogit nos dicere quod ponitur tempus esse si
ponatur non esse, ut sexta ratio concludebat. nam prius quod dicimus antequam
tempus esset, non ponit aliquam temporis partem in re, sed solum in
imaginatione. cum enim dicimus quod tempus habet esse post non esse,
intelligimus quod non fuit aliqua pars temporis ante hoc nunc signatum: sicut,
cum dicimus quod supra caelum nihil est, non intelligimus quod aliquis locus sit
extra caelum qui possit dici supra respectu caeli, sed quod non est locus eo
superior. utrobique autem imaginatio potest mensuram aliquam rei existenti
apponere: ratione cuius, sicut non est ponenda quantitas corporis infinita, ut
dicitur in iii phys., ita nec tempus aeternum. ueritas autem propositionum quam
oportet concedere etiam propositiones negantem, ex qua septima ratio procedebat,
habet necessitatem ordinis qui est praedicati ad subiectum. unde non cogit
aliquam rem esse semper: nisi forte intellectum diuinum, in quo est radix omnis
ueritatis, ut in primo ostensum est. patet igitur quod rationes ex creaturis
inductae non cogunt ad mundi aeternitatem ponendam. solutio rationum quae
sumebantur ex parte factionis rerum. restat autem ostendere quod nec ex parte
productionis rerum aliqua ratio sumpta cogere possit ad idem. communis enim
philosophorum positio ponentium ex nihilo nihil fieri, ex quo prima ratio
procedebat, ueritatem habet secundum illud fieri quod ipsi considerabant. quia
enim omnis nostra cognitio a sensu incipit, qui singularium est, a
particularibus considerationibus ad uniuersales consideratio humana profecit.
unde principium rerum perquirentes particulares factiones entium tantum
considerauerunt, inquirentes qualiter uel hic ignis uel hic lapis fiat. et ideo
primi, magis extrinsece quam oporteret fieri rerum considerantes, posuerunt rem
fieri solum secundum quasdam accidentales dispositiones, ut rarum, densum, et
huiusmodi, dicentes per consequens fieri nihil esse nisi alterari, propter hoc
quod ex ente in actu unumquodque fieri intelligebant. posteriores uero, magis
intrinsece, rerum factionem considerantes, ad fieri rerum secundum substantiam
processerunt, ponentes quod non oportet aliquid fieri ex ente in actu nisi per
accidens, sed per se ex ente in potentia. hoc autem fieri, quod est entis ex
qualicumque ente, est factio entis particularis: quod quidem fit inquantum est
hoc ens, ut homo uel ignis, non autem inquantum est uniuersaliter; ens enim
prius erat, quod in hoc ens transmutatur. profundius autem ad rerum originem
ingredientes, considerauerunt ad ultimum totius entis creati ab una prima causa
processionem: ut ex rationibus hoc ostendentibus supra positis patet. in hac
autem processione totius entis a deo non est possibile fieri aliquid ex aliquo
alio praeiacente: non enim esset totius entis creati factio. et hanc quidem
factionem non attigerunt primi naturales, quorum erat communis sententia ex
nihilo nihil fieri. uel, si qui eam attigerunt, non proprie nomen factionis ei
competere considerauerunt, cum nomen factionis motum uel mutationem importet, in
hac autem totius entis origine ab uno primo ente intelligi non potest
transmutatio unius entis in aliud, ut ostensum est. propter quod nec ad
naturalem philosophum pertinet huiusmodi rerum originem considerare: sed ad
philosophum primum, qui considerat ens commune et ea quae sunt separata a motu.
nos tamen sub quadam similitudine etiam ad illam originem nomen factionis
transferimus, ut dicamus ea facta quorumcumque essentia uel natura ab aliis
originem habet. ex quo patet quod nec secunda ratio de necessitate concludit,
quae ex ratione motus sumebatur. nam creatio mutatio dici non potest nisi
secundum metaphoram, prout creatum consideratur habere esse post non esse:
ratione cuius aliquid ex alio fieri dicitur etiam eorum quae inuicem
transmutationem non habent, ex hoc solo quod unum eorum est post alterum, sicut
dies ex nocte. nec ratio motus inducta ad hoc aliquid facere potest: nam quod
nullo modo est, non se habet aliquo modo; ut possit concludi quod, quando
incipit esse, alio modo se habeat nunc et prius. ex hoc etiam patet quod non
oportet aliquam potentiam passiuam praecedere esse totius entis creati, ut
tertia ratio concludebat. hoc enim est necessarium in illis quae per motum
essendi principium sumunt: eo quod motus est actus existentis in potentia.
possibile autem fuit ens creatum esse, antequam esset, per potentiam agentis,
per quam et esse incoepit. uel propter habitudinem terminorum, in quibus nulla
repugnantia inuenitur: quod quidem possibile secundum nullam potentiam dicitur,
ut patet per philosophum, in u metaph.. hoc enim praedicatum quod est esse, non
repugnat huic subiecto quod est mundus uel homo, sicut commensurabile repugnat
diametro: et sic sequitur quod non sit impossibile esse, et per consequens quod
sit possibile esse antequam esset, etiam nulla potentia existente. in his autem
quae per motum fiunt, oportet prius fuisse possibile per aliquam passiuam
potentiam: in quibus philosophus, in uii metaphys., hac utitur ratione. patet
etiam ex hoc quod nec quarta ratio ad propositum concludit. nam fieri non simul
est cum esse rei in his quae per motum fiunt, in quorum fieri successio
inuenitur. in his autem quae non fiunt per motum, non est prius fieri quam esse.
sic igitur euidenter apparet quod nihil prohibet ponere mundum non semper
fuisse. quod fides catholica ponit: gen. 1-1: in principio creauit deus caelum
et terram. et prou. 8-12 de deo dicitur: antequam quicquam faceret a principio
etc.. rationes quibus quidam conantur ostendere mundum non esse aeternum. sunt
autem quaedam rationes a quibusdam inductae ad probandum mundum non semper
fuisse, sumptae ex his. deum enim esse omnium rerum causam est demonstratum.
causam autem oportet duratione praecedere ea quae per actionem causae fiunt.
item. cum totum ens a deo sit creatum, non potest dici factum esse ex aliquo
ente, et sic relinquitur quod sit factum ex nihilo. et per consequens quod
habeat esse post non esse. adhuc. quia infinita non est transire. si autem
mundus semper fuisset, essent iam infinita pertransita: quia quod praeteritum
est, pertransitum est; sunt autem infiniti dies uel circulationes solis
praeteritae, si mundus semper fuit. praeterea. sequitur quod infinito fiat
additio: cum ad dies uel circulationes praeteritas quotidie de nouo addatur.
amplius. sequitur quod in causis efficientibus sit procedere in infinitum, si
generatio fuit semper, quod oportet dicere mundo semper existente: nam filii
causa est pater, et huius alius, et sic in infinitum. rursus. sequetur quod sint
infinita: scilicet infinitorum hominum praeteritorum animae immortales. hae
autem rationes quia non usquequaque de necessitate concludunt, licet
probabilitatem habeant, sufficit tangere solum, ne uideatur fides catholica in
uanis rationibus constituta, et non potius in solidissima dei doctrina. et ideo
conueniens uidetur ponere qualiter obuietur eis per eos qui aeternitatem mundi
posuerunt. quod enim primo dicitur, agens de necessitate praecedere effectum qui
per suam operationem fit, uerum est in his quae agunt aliquid per motum: quia
effectus non est nisi in termino motus; agens autem necesse est esse etiam cum
motus incipit. in his autem quae in instanti agunt, hoc non est necesse: sicut
simul dum sol est in puncto orientis, illuminat nostrum hemisphaerium. quod
etiam secundo dicitur, non est efficax. ei enim quod est ex aliquo aliquid
fieri, contradictorium quod oportet dare si hoc non detur, est non ex aliquo
fieri: non autem hoc quod est ex nihilo, nisi sub sensu primi; ex quo concludi
non potest quod fiat post non esse. quod etiam tertio ponitur, non est cogens.
nam infinitum, etsi non sit simul in actu, potest tamen esse in successione:
quia sic quodlibet infinitum acceptum finitum est. quaelibet igitur circulatio
praecedentium transiri potuit: quia finita fuit. in omnibus autem simul, si
mundus semper fuisset, non esset accipere primam. et ita nec transitum, qui
semper exigit duo extrema. quod etiam quarto proponitur, debile est. nam nihil
prohibet infinito ex ea parte additionem fieri qua est finitum. ex hoc autem
quod ponitur tempus aeternum, sequitur quod sit infinitum ex parte ante, sed
finitum ex parte post: nam praesens est terminus praeteriti. quod etiam quinto
obiicitur, non cogit. quia causas agentes in infinitum procedere est
impossibile, secundum philosophos, in causis simul agentibus: quia oporteret
effectum dependere ex actionibus infinitis simul existentibus. et huiusmodi sunt
causae per se infinitae: quia earum infinitas ad causatum requiritur. in causis
autem non simul agentibus, hoc non est impossibile, secundum eos qui ponunt
generationem perpetuam. haec autem infinitas accidit causis: accidit enim patri
socratis quod sit alterius filius uel non filius. non autem accidit baculo,
inquantum mouet lapidem, quod sit motus a manu: mouet enim inquantum est motus.
quod autem de animabus obiicitur difficilius est. sed tamen ratio non est multum
utilis: quia multa supponit. quidam namque aeternitatem mundi ponentium
posuerunt etiam humanas animas non esse post corpus. quidam uero quod ex omnibus
animabus non manet nisi intellectus separatus: uel agens, secundum quosdam; uel
etiam possibilis, secundum alios. quidam autem posuerunt circulationem in
animabus, dicentes quod eaedem animae post aliqua saecula in corpora
reuertuntur. quidam uero pro inconuenienti non habent quod sint aliqua infinita
actu in his quae ordinem non habent. potest autem efficacius procedi ad hoc
ostendendum ex fine diuinae uoluntatis, ut supra tactum est. finis enim diuinae
uoluntatis in rerum productione est eius bonitas inquantum per causata
manifestatur. potissime autem manifestatur diuina uirtus et bonitas per hoc quod
res aliae praeter ipsum non semper fuerunt. ex hoc enim ostenditur manifeste
quod res aliae praeter ipsum ab ipso esse habent, quia non semper fuerunt.
ostenditur etiam quod non agit per necessitatem naturae; et quod uirtus sua est
infinita in agendo. hoc igitur conuenientissimum fuit diuinae bonitati, ut rebus
creatis principium durationis daret. ex his autem quae praedicta sunt, uitare
possumus diuersos errores gentilium philosophorum. quorum quidam posuerunt
mundum aeternum. quidam materiam mundi aeternam, ex qua ex aliquo tempore mundus
coepit generari: uel a casu; uel ab aliquo intellectu; aut etiam amore aut lite.
ab omnibus enim his ponitur aliquid praeter deum aeternum. quod fidei catholicae
repugnat. quod distinctio rerum non est a casu. expeditis autem his quae ad
rerum productionem pertinent, restat prosequi ea quae sunt consideranda in rerum
distinctione. in quibus primo oportet ostendere quod rerum distinctio non est a
casu. casus enim non contingit nisi in possibilibus aliter se habere: quae enim
sunt ex necessitate et semper, non dicimus esse a casu. ostensum est autem supra
quasdam res creatas esse in quarum natura non est possibilitas ad non esse:
sicut sunt substantiae immateriales, et absque contrarietate. substantias igitur
eorum impossibile est esse a casu. sunt autem per suam substantiam ab inuicem
distinctae. earum igitur distinctio non est a casu. amplius. cum casus sit
tantum in possibilibus aliter se habere; principium autem huiusmodi
possibilitatis est materia, non autem forma, quae magis determinat
possibilitatem materiae ad unum; ea quorum distinctio est a forma, non
distinguuntur casu: sed forte ea quorum distinctio est a materia. specierum
autem distinctio est a forma: singularium autem eiusdem speciei a materia.
distinctio igitur rerum secundum speciem non potest esse a casu: sed forte
aliquorum indiuiduorum casus potest esse distinctiuus. adhuc. cum materia sit
principium et causa rerum casualium, ut ostensum est, in eorum factione potest
esse casus quae ex materia generantur. ostensum est autem supra quod prima rerum
productio in esse non est ex materia. in ea igitur casus locum habere non
potest. oportet autem quod prima rerum productio cum distinctione fuerit: cum
multa inueniantur in rebus creatis quae neque ex inuicem generantur, neque ex
aliquo uno communi, quia non conueniunt in materia. non est igitur possibile
quod rerum distinctio sit a casu. item. causa per se prior est ea quae est per
accidens. si igitur posteriora sint a causa per se determinata, inconueniens est
dicere priora esse a causa per accidens indeterminata. distinctio autem rerum
praecedit naturaliter motus et operationes rerum: determinati enim motus et
operationes sunt rerum determinatarum et distinctarum. motus autem et
operationes rerum sunt a causis per se et determinatis: cum inueniantur aut
semper aut in pluribus ex suis causis eodem modo procedere. ergo et distinctio
rerum est a causa per se et determinata: non a casu, quae est causa per accidens
indeterminata. amplius. cuiuslibet rei procedentis ab agente per intellectum et
uoluntatem, forma est ab agente intenta. ipsa autem uniuersitas creaturarum deum
habet auctorem, qui est agens per uoluntatem et intellectum, ut ex praemissis
patet. nec in uirtute sua defectus aliquis esse potest, ut sic deficiat a sua
intentione: cum sua uirtus sit infinita, ut supra ostensum est. oportet igitur
quod forma uniuersi sit a deo intenta et uolita. non est igitur a casu: casu
enim esse dicimus quae praeter intentionem agentis sunt. forma autem uniuersi
consistit in distinctione et ordine partium eius. non est igitur distinctio
rerum a casu. adhuc. id quod est bonum et optimum in effectu, est finis
productionis ipsius. sed bonum et optimum uniuersi consistit in ordine partium
eius ad inuicem, qui sine distinctione esse non potest: per hunc enim ordinem
uniuersum in sua totalitate constituitur, quae est optimum ipsius. ipse igitur
ordo partium uniuersi et distinctio earum est finis productionis uniuersi. non
est igitur distinctio rerum a casu. hanc autem ueritatem sacra scriptura
profitetur: ut patet gen. 1, ubi, cum primo dicatur, in principio creauit deus
caelum et terram, subiungit, distinxit deus lucem a tenebris, et sic de aliis:
ut non solum rerum creatio, sed etiam rerum distinctio a deo esse ostendatur,
non a casu, sed quasi bonum et optimum uniuersi. unde subditur: uidit deus
cuncta quae fecerat, et erant ualde bona. per haec autem excluditur opinio
antiquorum naturalium ponentium causam materialem solum et unam, ex qua omnia
fiebant raritate et densitate. hos enim necesse est dicere distinctionem rerum
quas in uniuerso uidemus, non ex alicuius ordinante intentione prouenisse, sed
ex materiae fortuito motu. similiter etiam excluditur opinio democriti et
leucippi ponentium infinita principia materialia, scilicet indiuisibilia corpora
eiusdem naturae sed differentia figuris, ordine et positione, ex quorum concursu
- quem oportebat esse fortuitum, cum causam agentem negarent - ponebant esse
diuersitatem in rebus, propter tres praedictas atomorum differentias, scilicet
figurae, ordinis et positionis; unde sequebatur distinctionem rerum esse
fortuitam. quod ex praemissis patet esse falsum. quod materia non est prima
causa distinctionis rerum. ex hoc autem ulterius apparet quod rerum distinctio
non est propter materiae diuersitatem sicut propter primam causam. ex materia
enim nihil determinatum prouenire potest nisi casualiter: eo quod materia ad
multa possibilis est; ex quibus si unum tantum proueniat, hoc ut in paucioribus
contingens necesse est esse; huiusmodi autem est quod casualiter euenit, et
praecipue sublata intentione agentis. ostensum est autem quod rerum distinctio
non est a casu. relinquitur igitur quod non sit propter materiae diuersitatem
sicut propter primam causam. adhuc. ea quae sunt ex intentione agentis, non sunt
propter materiam sicut propter primam causam. causa enim agens prior est in
causando quam materia: quia materia non fit actu causa nisi secundum quod est
mota ab agente. unde, si aliquis effectus consequitur dispositionem materiae et
intentionem agentis, non est ex materia sicut ex causa prima. et propter hoc
uidemus quod ea quae reducuntur in materiam sicut in causam primam, sunt praeter
intentionem agentis: sicut monstra et alia peccata naturae. forma autem est ex
intentione agentis. quod ex hoc patet: agens enim agit sibi simile secundum
formam; et si aliquando hoc deficiat, hoc est a casu propter materiam. formae
igitur non consequuntur dispositionem materiae sicut primam causam: sed magis e
conuerso materiae sic disponuntur ut sint tales formae. distinctio autem rerum
secundum speciem est per formas. distinctio igitur rerum non est propter
materiae diuersitatem sicut propter primam causam. amplius. distinctio rerum non
potest prouenire ex materia nisi in illis quae ex materia praeexistente fiunt.
multa autem sunt ab inuicem distincta in rebus quae non possunt ex praeexistente
materia fieri: sicut patet de corporibus caelestibus, quae non habent
contrarium, ut eorum motus ostendit. non igitur potest esse prima causa
distinctionis rerum diuersitas materiae. item. quaecumque habentia sui esse
causam distinguuntur, habent causam suae distinctionis: unumquodque enim
secundum hoc fit ens secundum quod fit unum in se indiuisum et ab aliis
distinctum. sed si materia sui diuersitate est causa distinctionis rerum,
oportet ponere materias in se esse distinctas. constat autem quod materia
quaelibet habet esse ab alio, per hoc quod supra ostensum est omne quod
qualitercumque est, a deo esse. ergo aliud est causa distinctionis in materiis.
non igitur prima causa distinctionis rerum potest esse diuersitas materiae.
adhuc. cum omnis intellectus agat propter bonum, non agit melius propter uilius,
sed e conuerso: et simile est de natura. omnes autem res procedunt a deo per
intellectum agente, ut ex supra dictis patet. sunt igitur a deo uiliora propter
meliora, et non e conuerso. forma autem nobilior est materia: cum sit perfectio
et actus eius. ergo non producit tales formas rerum propter tales materias, sed
magis tales materias produxit ut sint tales formae. non igitur distinctio
specierum in rebus, quae est secundum formam, est propter materiam: sed magis
materiae sunt creatae diuersae ut diuersis formis conueniant. per hoc autem
excluditur opinio anaxagorae ponentis infinita principia materialia, a principio
quidem commixta in uno confuso, quae postmodum intellectus separando rerum
distinctionem constituit: et quorumcumque aliorum ponentium diuersa principia
materialia ad distinctionem rerum causandam. quod distinctio rerum non est
propter contrarietatem agentium. ex praemissis etiam ostendi potest quod causa
distinctionis rerum non est diuersitas, aut etiam contrarietas agentium. si enim
diuersi agentes ex quibus procedit rerum diuersitas, sunt ordinati ad inuicem,
oportet quod huius ordinis sit aliqua una causa: nam multa non uniuntur nisi per
aliquod unum. et sic illud ordinans est prima causa et una distinctionis rerum.
si uero diuersi agentes non sint ad inuicem ordinati, concursus eorum ad
diuersitatem rerum producendam erit per accidens. distinctio igitur rerum erit
casualis. cuius contrarium supra ostensum est. item. a diuersis causis non
ordinatis non procedunt effectus ordinati, nisi forte per accidens: diuersa
enim, inquantum huiusmodi, non faciunt unum. res autem distinctae inueniuntur
habere ordinem ad inuicem non casualiter: cum ut in pluribus unum ab alio
iuuetur. impossibile est igitur quod distinctio rerum sic ordinatarum sit
propter diuersitatem agentium non ordinatorum. amplius. quaecumque habent causam
suae distinctionis, non possunt esse prima causa distinctionis rerum. sed si
plura agentia ex aequo accipiantur, necesse est quod habeant causam suae
distinctionis: habent enim causam essendi, cum omnia entia sint ab uno primo
ente, ut supra ostensum est; idem autem est causa essendi alicui et
distinctionis eius ab aliis, sicut ostensum est. non potest igitur esse prima
causa distinctionis rerum diuersitas agentium. item. si diuersitas rerum
procedat a diuersitate uel contrarietate diuersorum agentium, maxime hoc
uidetur, quod et plures ponunt, de contrarietate boni et mali, ita quod omnia
bona procedant a bono principio, mala autem a malo: bonum enim et malum sunt in
omnibus generibus. non potest autem esse unum primum principium omnium malorum.
cum enim ea quae sunt per aliud, reducantur ad ea quae sunt per se, oportebit
primum actiuum malorum esse per se malum. per se autem dicimus tale quod per
essentiam suam tale est. eius igitur essentia non erit bona. hoc autem est
impossibile. omne enim quod est, inquantum est ens, necesse est esse bonum: esse
namque suum unumquodque amat et conseruari appetit; signum autem est, quia
contra pugnat unumquodque suae corruptioni; bonum autem est quod omnia appetunt.
non potest igitur distinctio in rebus procedere a duobus contrariis principiis
quorum unum sit bonum et aliud malum. adhuc. omne agens agit inquantum est actu.
inquantum uero est actu, unumquodque perfectum est. perfectum uero omne,
inquantum huiusmodi, bonum dicimus. omne igitur agens, inquantum huiusmodi,
bonum est. si quid igitur per se malum est, non poterit esse agens. si autem est
malorum principium primum, oportet esse per se malum, ut ostensum est.
impossibile est igitur distinctionem in rebus procedere a duobus principiis,
bono et malo. amplius. si omne ens, inquantum huiusmodi, bonum est, malum
igitur, inquantum est malum, est non ens. non entis autem, inquantum huiusmodi,
non est ponere causam agentem: cum omne agens agat inquantum est ens actu: agit
autem unumquodque sibi simile. mali igitur, inquantum est huiusmodi, non est
ponere causam per se agentem. non est igitur fieri reductionem malorum in unam
primam causam quae per se sit causa omnium malorum. adhuc. quod educitur praeter
intentionem agentis, non habet causam per se, sed incidit per accidens: sicut
cum quis inuenit thesaurum fodiens ad plantandum. sed malum in effectu aliquo
non potest prouenire nisi praeter intentionem agentis: cum omne agens ad bonum
intendat; bonum enim est quod omnia appetunt. malum igitur non habet causam per
se, sed per accidens incidit in effectibus causarum. non igitur est ponere unum
primum principium omnium malorum. praeterea. contrariorum agentium sunt
contrariae actiones. eorum igitur quae per unam actionem producuntur, non sunt
ponenda principia contraria. bonum autem et malum eadem actione producuntur:
eadem enim actione aqua corrumpitur et aer generatur. non sunt igitur, propter
differentiam boni et mali in rebus inuentam, ponenda principia contraria.
amplius. quod omnino non est, nec bonum nec malum est. quod autem est, inquantum
est, bonum est, ut ostensum est. oportet igitur malum esse aliquid inquantum est
non ens. hoc autem est ens priuatum. malum igitur, inquantum huiusmodi, est ens
priuatum; et ipsum malum est ipsa priuatio. priuatio autem non habet causam per
se agentem: quia omne agens agit inquantum habet formam; et sic oportet per se
effectum agentis esse habens formam, cum agens agat sibi simile, nisi per
accidens. relinquitur igitur quod malum non habet causam per se agentem, sed
incidit per accidens in effectibus causarum per se agentium. non est igitur unum
primum et per se malorum principium: sed primum omnium principium est unum
primum bonum, in cuius effectibus consequitur malum per accidens. hinc est quod
isaiae 45 dicitur: ego dominus, et non est alter deus: formans lucem et creans
tenebras, faciens pacem et creans malum. ego dominus faciens omnia haec. et
eccli. 11-14: bona et mala, uita et mors, paupertas et honestas, a deo sunt. et
eodem 33-15: contra malum bonum est. sic et contra uirum iustum peccator. et sic
intuere in omnia opera altissimi duo contra duo, unum contra unum. dicitur autem
deus facere mala, uel creare, inquantum creat ea quae secundum se bona sunt, et
tamen aliis sunt nociua: sicut lupus, quamuis in sua specie quoddam bonum
naturae sit, tamen oui est malus; et similiter ignis aquae, inquantum est eius
corruptiuus. et per similem modum est causa malorum in hominibus quae poenae
dicuntur. unde dicitur amos 3-6: si est malum in ciuitate quod dominus non
fecerit? et hoc est quod gregorius dicit: etiam mala, quae nulla sua natura
subsistunt, creantur a domino: sed creare mala dicitur cum res in se bonas
creatas nobis male agentibus in flagellum format. per hoc autem excluditur error
ponentium prima principia contraria. qui error primo incoepit ab empedocle.
posuit enim duo prima principia agentia, amicitiam et litem, quorum amicitiam
dixit esse causam generationis, litem uero corruptionis: ex quo uidetur, ut
aristoteles dicit, in i metaphys., hic duo, bonum et malum, primus principia
contraria posuisse. posuit autem et pythagoras duo prima, bonum et malum: sed
non per modum principiorum agentium, sed per modum formalium principiorum.
ponebat enim haec duo esse genera sub quibus omnia alia comprehenderentur: ut
patet per philosophum, in i metaphysicae. hos autem antiquissimorum
philosophorum errores, qui etiam per posteriores philosophos sunt sufficienter
exclusi, quidam peruersi sensus homines doctrinae christianae adiungere
praesumpserunt. quorum primus fuit marchius, a quo marchiani sunt dicti, qui sub
nomine christiano haeresim condidit, opinatus duo sibi aduersa principia, quem
secuti sunt cerdoniani; et postmodum marchianistae; et ultimo manichaei, qui
hunc errorem maxime diffuderunt. quod causa prima distinctionis rerum non est
secundorum agentium ordo. ex eisdem etiam ostendi potest quod rerum distinctio
non causatur ex ordine secundorum agentium: sicut quidam dicere uoluerunt quod
deus, cum sit unus et simplex, facit tantum unum effectum, quae est substantia
primo causata; quae, quia simplicitati primae causae adaequari non potest, cum
non sit actus purus sed habeat aliquid de potentia admixtum, habet aliquam
multiplicitatem, ut ex ea iam pluralitas aliqua possit prodire; et sic semper
effectibus a simplicitate causarum deficientibus, dum multiplicantur effectus,
diuersitas rerum constituitur, ex quibus uniuersum consistit. haec igitur
positio toti rerum diuersitati non unam causam assignat, sed singulas causas
determinatis effectibus: totam autem diuersitatem rerum ex concursu omnium
causarum procedere ponit. ea autem a casu esse dicimus quae ex concursu
diuersarum causarum proueniunt et non ex aliqua una causa determinata.
distinctio igitur rerum et ordo uniuersi erit a casu. amplius. id quod est
optimum in rebus causatis, reducitur ut in primam causam in id quod est optimum
in causis: oportet enim effectus proportionales esse causis. optimum autem in
omnibus entibus causatis est ordo uniuersi, in quo bonum uniuersi consistit:
sicut et in rebus humanis bonum gentis est diuinius quam bonum unius. oportet
igitur ordinem uniuersi sicut in causam propriam reducere in deum, quem supra
ostendimus esse summum bonum. non igitur rerum distinctio, in qua ordo consistit
uniuersi, causatur ex causis secundis, sed magis ex intentione causae primae.
adhuc. absurdum uidetur id quod est optimum in rebus reducere sicut in causam in
rerum defectum. optimum autem in rebus causatis est distinctio et ordo ipsarum,
ut ostensum est. inconueniens igitur est dicere quod talis distinctio ex hoc
causetur quod secundae causae deficiunt a simplicitate causae primae. item. in
omnibus causis agentibus ordinatis, ubi agitur propter finem, oportet quod fines
causarum secundarum sint propter finem causae primae: sicut finis militaris et
equestris et frenifactricis est propter finem ciuilis. processus autem entium a
primo ente est per actionem ordinatam ad finem: cum sit per intellectum, ut
ostensum est; intellectus autem omnis propter finem agit. si igitur in
productione rerum sunt aliquae causae secundae, oportet quod fines earum et
actiones sint propter finem causae primae, qui est ultimus finis in rebus
causatis. hoc autem est distinctio et ordo partium uniuersi, qui est quasi
ultima forma. non igitur est distinctio in rebus et ordo propter actiones
secundarum causarum: sed magis actiones secundarum causarum sunt propter ordinem
et distinctionem in rebus constituendam. adhuc. si distinctio partium uniuersi
et ordo earum est proprius effectus causae primae, quasi ultima forma et optimum
in uniuerso, oportet rerum distinctionem et ordinem esse in intellectu causae
primae: in rebus enim quae per intellectum aguntur, forma quae in rebus factis
producitur, prouenit a forma simili quae est in intellectu; sicut domus quae est
in materia, a domo quae est in intellectu. forma autem distinctionis et ordinis
non potest esse in intellectu agente nisi sint ibi formae distinctorum et
ordinatorum. sunt igitur in intellectu diuino formae diuersarum rerum
distinctarum et ordinatarum: nec hoc simplicitati ipsius repugnat, ut supra
ostensum est. si igitur ex formis quae sunt in intellectu proueniant res extra
animam, in his quae per intellectum aguntur, poterunt a prima causa immediate
causari plura et diuersa, non obstante diuina simplicitate, propter quam quidam
in praedictam positionem inciderunt. item. actio agentis per intellectum
terminatur ad formam quam intelligit, non ad aliam, nisi per accidens et a casu.
deus autem est agens per intellectum, ut ostensum est: nec potest eius actio
esse casualis, cum non possit in sua actione deficere. oportet igitur quod
producat effectum suum ex hoc quod ipsum effectum intelligit et intendit. sed
per quam rationem intelligit unum effectum, potest et multos effectus alios a se
intelligere. potest igitur statim multa causare absque medio. amplius. sicut
supra ostensum est, uirtus diuina non limitatur ad unum effectum: et hoc eius
simplicitati conuenit; quia quanto aliqua uirtus est magis unita, tanto est
magis infinita, ad plura se potens extendere. quod autem ex uno non fiat nisi
unum, non oportet nisi quando agens ad unum effectum determinatur. non oportet
igitur dicere quod, quia deus est unus et omnino simplex, ex ipso multitudo
prouenire non possit nisi mediantibus aliquibus ab eius simplicitate
deficientibus. praeterea. ostensum est supra quod solus deus potest creare.
multa autem sunt rerum quae non possunt procedere in esse nisi per creationem:
sicut omnia quae non sunt composita ex forma et materia contrarietati subiecta;
huiusmodi enim ingenerabilia oportet esse, cum omnis generatio sit ex contrario
et ex materia. talia autem sunt omnes intellectuales substantiae, et omnia
corpora caelestia, et etiam ipsa materia prima. oportet igitur ponere omnia
huiusmodi immediate a deo sumpsisse sui esse principium. hinc est quod dicitur
gen. 1-1: in principio creauit deus caelum et terram; iob 37-18: tu forsitan
fabricatus es caelos, qui solidissimi quasi aere fundati sunt? et sic inde
procedens diuersitatem rerum causari instituit per causas secundas. excluditur
autem ex praedictis opinio auicennae, qui dicit quod deus, intelligens se,
produxit unam intelligentiam primam, in qua iam est potentia et actus; quae,
inquantum intelligit deum, producit intelligentiam secundam; inquantum uero
intelligit se secundum quod est in actu, producit animam orbis; inquantum uero
intelligit se secundum quod est in potentia, producit substantiam orbis primi.
excluditur etiam opinio quorundam antiquorum haereticorum, qui dicebant deum non
creasse mundum, sed angelos. cuius erroris dicitur primo simon magus fuisse
inuentor. quod rerum distinctio non est per aliquem de secundis agentibus
inducentem in materiam diuersas formas. sunt autem quidam moderni haeretici qui
dicunt deum omnium uisibilium creasse materiam, sed per aliquem angelum diuersis
formis fuisse distinctam. cuius opinionis falsitas manifeste apparet. non enim
caelestia corpora, in quibus nulla contrarietas inuenitur, ex aliqua materia
possunt esse formata: omne enim quod fit ex materia praeexistenti, oportet ex
contrario fieri. impossibile est igitur quod ex aliqua materia prius a deo
creata angelus aliquis caelestia corpora formauerit. amplius. caelestia corpora
aut in nulla materia conueniunt cum corporibus inferioribus, aut non conueniunt
in aliqua materia nisi prima: non enim caelum est ex elementis compositum, nec
naturae elementaris; quod eius motus ostendit, a motibus omnium elementorum
diuersus. materia autem prima non potest praefuisse per seipsam ante omnia
corpora formata: cum non sit nisi potentia tantum; omne enim esse in actu est ab
aliqua forma. impossibile est igitur quod ex materia prius a deo creata aliquis
angelus omnia uisibilia corpora formauerit. adhuc. omne quod fit, ad hoc fit
quod sit: est enim fieri uia in esse. sic igitur unicuique causato conuenit
fieri sicut sibi conuenit esse. esse autem non conuenit formae tantum nec
materiae tantum, sed composito: materia enim non est nisi in potentia; forma
uero est qua aliquid est, est enim actus. unde restat quod compositum proprie
sit. eius igitur solius est fieri, non materiae praeter formam. non est igitur
aliud agens creans materiam solam, et aliud inducens formam. item. prima
inductio formarum in materia non potest esse ab aliquo agente per motum tantum:
omnis enim motus ad formam est ex forma determinata in formam determinatam; quia
materia non potest esse absque omni forma, et sic praesupponitur aliqua forma in
materia. sed omne agens ad formam solam materialem oportet quod sit agens per
motum: cum enim formae materiales non sint per se subsistentes, sed earum esse
sit inesse materiae, non possunt produci in esse nisi uel per creationem totius
compositi, uel per transmutationem materiae ad talem uel talem formam.
impossibile est igitur quod prima inductio formarum in materia sit ab aliquo
creante formam tantum: sed ab eo qui est creator totius compositi. adhuc. motus
ad formam est posterior naturaliter motu secundum locum: cum sit actus magis
imperfecti, ut probat philosophus. posteriora autem in entibus naturali ordine
causantur a prioribus. motus igitur ad formam causatur a motu secundum locum.
primus autem motus secundum locum est motus caelestis. omnis igitur motus ad
formam fit mediante motu caelesti. ea igitur quae non possunt fieri mediante
motu caelesti, non possunt fieri ab aliquo agente qui non potest agere nisi per
motum: qualem oportet esse agentem qui non potest agere nisi inducere formam in
materia, ut ostensum est. per motum autem caelestem non possunt produci multae
formae sensibiles nisi mediantibus determinatis principiis suppositis: sicut
animalia quaedam non fiunt nisi ex semine. prima igitur institutio harum
formarum, ad quarum productionem non sufficit motus caelestis sine
praeexistentia similium formarum in specie, oportet quod sit a solo creante.
item. sicut idem est motus localis partis et totius, ut totius terrae et unius
glebae, ita mutatio generationis est eadem totius et partis. partes autem horum
generabilium et corruptibilium generantur acquirentes formas in actu a formis
quae sunt in materia, non autem a formis extra materiam existentibus, cum
oporteat generans esse simile generato: ut probat philosophus in uii
metaphysicae. neque igitur totalis acquisitio formarum in materia potest fieri
per motum ab aliqua substantia separata, cuiusmodi est angelus: sed uel oportet
quod hoc fiat mediante agente corporeo; uel a creante, qui agit sine motu.
adhuc. sicut esse est primum in effectibus, ita respondet primae causae ut
proprius effectus. esse autem est per formam, et non per materiam. prima igitur
causalitas formarum maxime est primae causae attribuenda. amplius. cum omne
agens agat sibi simile, ab illo acquirit effectus formam cui per formam
acquisitam similatur: sicut domus in materia ab arte, quae est species domus in
anima. sed omnia similantur deo qui est actus purus, inquantum habent formas,
per quas fiunt in actu: et inquantum formas appetunt, diuinam similitudinem
appetere dicuntur. absurdum est igitur dicere quod rerum formatio ad alium
pertineat quam ad creatorem omnium deum. et inde est quod, ad excludendum istum
errorem, gen. 1, moyses, postquam dixerat deum in principio caelum et terram
creasse, subdidit quomodo omnia in proprias species formando distinxerit. et
apostolus dicit, coloss. 1-16, quod in christo condita sunt uniuersa: siue quae
in caelis sunt siue quae in terris, siue uisibilia siue inuisibilia. quod
distinctio rerum non processit ex meritorum uel demeritorum diuersitate. nunc
superest ostendere quod rerum distinctio non processit ex diuersis motibus
liberi arbitrii rationalium creaturarum: ut posuit origenes, in libro
periarchon. uolens enim resistere antiquorum haereticorum obiectionibus et
erroribus, qui ostendere nitebantur diuersam naturam boni et mali esse in rebus
ex contrariis actoribus, propter multam distantiam inuentam tam in rebus
naturalibus quam in rebus humanis, quam nulla merita praecessisse uidentur,
scilicet quod quaedam corpora sunt lucida, quaedam obscura, quidam homines ex
barbaris, quidam ex christianis nascuntur; coactus est ponere omnem diuersitatem
in rebus inuentam ex diuersitate meritorum, secundum dei iustitiam, processisse.
dicit enim quod deus ex sola sua bonitate primo omnes creaturas aequales
produxit, et omnes spirituales et rationales; quae per liberum arbitrium
diuersimode sunt motae, quaedam adhaerentes deo plus uel minus, quaedam ab eo
recedentes uel magis uel minus; et secundum hoc diuersi gradus in substantiis
spiritualibus ex diuina iustitia sunt subsecuti, ut quidam essent angeli
secundum diuersos ordines, quidam animae humanae etiam secundum diuersos status,
quidam etiam daemones in statibus diuersis; et propter diuersitatem rationalium
creaturarum dicebat diuersitatem corporalium creaturarum deum instituisse, ut
nobilioribus corporibus nobiliores spirituales substantiae adiungerentur, ut
diuersimode corporalis creatura spiritualium substantiarum diuersitati
quibuslibet modis aliis deseruiret. haec autem opinio falsa esse manifeste
conuincitur. quanto enim aliquid est melius in effectibus, tanto est prius in
intentione agentis. optimum autem in rebus creatis est perfectio uniuersi, quae
consistit in ordine distinctarum rerum: in omnibus enim perfectio totius
praeminet perfectioni singularium partium. igitur diuersitas rerum ex principali
intentione primi agentis prouenit, non ex diuersitate meritorum. adhuc. si omnes
creaturae rationales a principio fuerunt aequales creatae, oportet dicere quod
una earum in sua operatione ab alia non dependeret. quod autem prouenit ex
concursu diuersarum causarum quarum una ab alia non dependet, est casuale.
igitur, secundum praedictam positionem, talis distinctio et ordo rerum est
casualis. quod est impossibile, ut supra ostensum est. amplius. quod est alicui
naturale, non acquiritur ab eo per uoluntatem: motus enim uoluntatis, siue
liberi arbitrii, praesupponit existentiam uolentis, ad quam eius naturalia
exiguntur. si igitur per motum liberi arbitrii acquisitus est diuersus gradus
rationalium creaturarum, nulli creaturae rationali erit suus gradus naturalis,
sed accidentalis. hoc autem est impossibile. cum enim differentia specifica sit
unicuique naturalis, sequetur quod omnes substantiae rationales creatae sint
unius speciei, scilicet angeli, daemones, et animae humanae, et animae
caelestium corporum (quae origenes animata ponebat). et hoc esse falsum
diuersitas actionum naturalium declarat: non enim est idem modus quo naturaliter
intelligit intellectus humanus, qui sensu et phantasia indiget, et intellectus
angelicus et anima solis; nisi forte fingamus angelos et caelestia corpora
habere carnes et ossa et alias huiusmodi partes, ad hoc quod possint organa
sensuum habere, quod est absurdum. relinquitur igitur quod diuersitas
substantiarum intellectualium non consequitur diuersitatem meritorum, quae sunt
secundum motus liberi arbitrii. adhuc. si ea quae sunt naturalia non acquiruntur
per motum liberi arbitrii; animam autem rationalem tali corpori uniri acquiritur
ei propter praecedens meritum uel demeritum secundum motum liberi arbitrii:
sequetur quod coniunctio huius animae ad hoc corpus non sit naturalis. ergo nec
compositum est naturale. homo autem, et sol, secundum origenem, et astra, sunt
composita ex substantiis rationalibus et corporibus talibus. ergo omnia
huiusmodi, quae sunt nobilissima inter corporeas substantias, sunt innaturalia.
item. si huic substantiae rationali non conuenit inquantum est talis substantia
huic corpori uniri, sed magis inquantum est sic merita, huic corpori uniri non
est ei per se, sed per accidens. ex his autem quae per accidens uniuntur non
resultat aliqua species, quia non fit ex eis unum per se: non enim est aliqua
species homo albus uel homo uestitus. relinquitur igitur quod homo non sit
aliqua species: nec sol, nec luna, nec aliquid huiusmodi. amplius. ea quae ad
merita consequuntur, possunt in melius uel in peius mutari: merita enim et
demerita possunt augeri uel minui; et praecipue secundum origenem, qui dicebat
liberum arbitrium cuiuslibet creaturae semper esse in utramque partem flexibile.
si igitur anima rationalis hoc corpus consecuta est propter praecedens meritum
uel demeritum, sequetur quod possit iterum coniungi alteri corpori: et non solum
quod anima humana assumat aliud corpus humanum, sed etiam quod assumat quandoque
corpus sidereum; quod est secundum pythagoricas fabulas, quamlibet animam
quodlibet corpus ingredi. hoc autem et secundum philosophiam apparet esse
erroneum, secundum quam determinatis formis et motoribus assignantur
determinatae materiae et determinata mobilia: et secundum fidem haereticum, quae
animam in resurrectione idem corpus resumere praedicat quod deponit. praeterea.
cum multitudo sine diuersitate esse non possit, si fuerunt a principio creaturae
rationales in quadam multitudine constitutae, oportuit eis aliquam diuersitatem
fuisse. aliquid ergo habuit una earum quod non habuit altera. et sic hoc ex
diuersitate meriti non procedat, pari ratione nec fuit necesse ut gradus
diuersitas ex meritorum diuersitate proueniret. item. omnis distinctio est aut
secundum diuisionem quantitatis, quae in solis corporibus est, unde in
substantiis primo creatis, secundum origenem, esse non potuit: aut secundum
diuisionem formalem. quae sine graduum diuersitate esse non potest: cum talis
diuisio reducatur ad priuationem et formam; et sic oportet quod altera formarum
condiuisarum sit melior et altera uilior. unde, secundum philosophum, species
rerum sunt sicut numeri, quorum unus alteri addit aut minuit. sic igitur, si
fuerunt a principio multae substantiae rationales creatae, oportet quod fuerit
in eis gradus diuersitas. item. si creaturae rationales sine corporibus
subsistere possunt, non fuit necessarium propter diuersa merita rationalium
creaturarum diuersitatem in natura corporali institui: quia et sine diuersitate
corporum poterat diuersus gradus in substantiis rationalibus inueniri. si autem
creaturae rationales sine corporibus subsistere non possunt, ergo a principio
simul cum creatura rationali est etiam creatura corporalis instituta. maior est
autem distantia corporalis creaturae ad spiritualem quam spiritualium
creaturarum ad inuicem. si igitur a principio deus tam magnam distantiam in suis
creaturis instituit absque aliquibus meritis praecedentibus, non oportuit merita
diuersa praecedere ad hoc quod in diuersis gradibus creaturae rationales
instituerentur. adhuc. si diuersitas creaturae corporalis respondet diuersitati
creaturae rationalis, pari ratione et uniformitati rationalium creaturarum
responderet uniformitas naturae corporalis. fuisset ergo natura corporalis
creata etiam si diuersa merita rationalis creaturae non praecessissent, sed
uniformis. fuisset igitur creata materia prima, quae est omnibus corporibus
communis, sed sub una tantum forma. sunt autem in ipsa plures formae in
potentia. remansisset igitur imperfecta, sola una eius forma reducta in actum.
quod non est conueniens diuinae bonitati. item. si diuersitas corporalis
creaturae sequitur diuersos motus liberi arbitrii rationalis creaturae,
oportebit dicere quod causa quare est tantum unus sol in mundo, sit quia una
tantum rationalis creatura sic mota est per liberum arbitrium ut tali corpori
mereretur adiungi. hoc autem fuit a casu, quod una tantum sic peccaret. est
igitur a casu quod sit unus sol in mundo, et non ad necessitatem corporalis
naturae. praeterea. cum creatura spiritualis non mereatur descendere nisi per
peccatum; descendit autem a sua sublimitate, in qua indiuisibilis est, per hoc
quod uisibilibus corporibus unitur: uidetur sequi quod uisibilia corpora sint
eis adiuncta propter peccatum. quod uidetur propinquum errori manichaeorum
ponentium haec uisibilia ex malo principio processisse. huic etiam opinioni
auctoritas sacrae scripturae manifeste contradicit. quia in singulis operibus
uisibilium creaturarum tali modo loquendi utitur moyses, uidens deus quod esset
bonum, etc.; et postmodum de cunctis simul subiungit: uidit deus cuncta quae
fecerat, et erant ualde bona. ex quo manifeste datur intelligi quod creaturae
corporales et uisibiles ideo sunt factae quia bonum est eas esse, quod est
consonum diuinae bonitati: et non propter aliqua creaturarum rationalium merita
uel peccata. uidetur autem origenes non perpendisse quod, cum aliquid non ex
debito, sed liberaliter damus, non est contra iustitiam si inaequalia damus,
nulla diuersitate meritorum pensata: cum retributio merentibus debeatur. deus
autem, ut supra ostensum est, ex nullo debito, sed ex mera liberalitate res in
esse produxit. unde diuersitas creaturarum diuersitatem meritorum non
praesupponit. item, cum bonum totius sit melius quam bonum partium singularium,
non est optimi factoris diminuere bonum totius ut aliquarum partium augeat
bonitatem: non enim aedificator fundamento tribuit eam bonitatem quam tribuit
tecto, ne domum faciat ruinosam. factor igitur omnium, deus, non faceret totum
uniuersum in suo genere optimum, si faceret omnes partes aequales: quia multi
gradus bonitatis in uniuerso deessent, et sic esset imperfectum. quae sit prima
causa distinctionis rerum secundum ueritatem. ostendi autem ex praedictis potest
quae sit uere prima distinctionis rerum causa. cum enim omne agens intendat suam
similitudinem in effectum inducere secundum quod effectus capere potest, tanto
hoc agit perfectius quanto agens perfectius est: patet enim quod quanto aliquid
est calidius, tanto facit magis calidum; et quanto est aliquis melior artifex,
formam artis perfectius inducit in materiam. deus autem est perfectissimum
agens. suam igitur similitudinem in rebus creatis ad deum pertinebat inducere
perfectissime, quantum naturae creatae conuenit. sed perfectam dei similitudinem
non possunt consequi res creatae secundum unam solam speciem creaturae: quia,
cum causa excedat effectum, quod est in causa simpliciter et unite, in effectu
inuenitur composite et multipliciter, nisi effectus pertingat ad speciem causae;
quod in proposito dici non potest, non enim creatura potest esse deo aequalis.
oportuit igitur esse multiplicitatem et uarietatem in rebus creatis, ad hoc quod
inueniretur in eis dei similitudo perfecta secundum modum suum. amplius. sicut
quae fiunt ex materia sunt in potentia materiae passiua, ita quae fiunt ab
agente oportet esse in potentia actiua agentis. non autem potentia passiua
materiae perfecte reduceretur in actum si ex materia fieret unum tantum eorum ad
quae materia est in potentia. ergo, si aliquis agens cuius potentia est ad
plures effectus, faceret unum illorum tantum, potentia eius non ita complete
reduceretur in actum sicut cum facit plura. per hoc autem quod potentia actiua
reducitur in actum, effectus consequitur similitudinem agentis. ergo non esset
perfecta dei similitudo in uniuerso si esset unus tantum gradus omnium entium.
propter hoc igitur est distinctio in rebus creatis, ut perfectius dei
similitudinem consequantur per multa quam per unum. adhuc. quanto aliquid in
pluribus est deo simile, tanto perfectius ad eius similitudinem accedit. in deo
autem est bonitas, et diffusio bonitatis in alia. perfectius igitur accedit res
creata ad dei similitudinem si non solum bona est sed etiam ad bonitatem aliorum
agere potest, quam si solum in se bona esset: sicut similius est soli quod lucet
et illuminat quam quod lucet tantum. non autem posset creatura ad bonitatem
alterius creaturae agere nisi esset in rebus creatis pluralitas et inaequalitas:
quia agens est aliud a patiente, et honorabilius eo. oportuit igitur, ad hoc
quod in creaturis esset perfecta dei imitatio, quod diuersi gradus in creaturis
inuenirentur. item. plura bona uno bono finito sunt meliora: habent enim hoc et
adhuc amplius. omnis autem creaturae bonitas finita est: est enim deficiens ab
infinita dei bonitate. perfectius est igitur uniuersum creaturarum si sunt
plures, quam si esset unus tantum gradus rerum. summo autem bono competit facere
quod melius est. ergo conueniens ei fuit ut plures faceret creaturarum gradus.
adhuc. bonitas speciei excedit bonitatem indiuidui, sicut formale id quod est
materiale. magis igitur addit ad bonitatem uniuersi multitudo specierum quam
multitudo indiuiduorum in una specie. est igitur ad perfectionem uniuersi
pertinens non solum quod multa sint indiuidua, sed quod sint etiam diuersae
rerum species; et per consequens diuersi gradus in rebus. item. omne quod agit
per intellectum, repraesentat speciem sui intellectus in re facta: sic enim
agens per artem sibi facit simile. deus autem fecit creaturam ut agens per
intellectum, et non per necessitatem naturae, ut supra ostensum est. species
igitur intellectus diuini repraesentatur in creatura per ipsum facta.
intellectus autem multa intelligens non sufficienter repraesentatur in uno
tantum. cum igitur intellectus diuinus multa intelligat, ut in primo probatum
est, perfectius seipsum repraesentat si plures uniuersorum graduum creaturas
producat quam si unum tantum produxisset. amplius. operi a summe bono artifice
facto non debuit deesse summa perfectio. sed bonum ordinis diuersorum est melius
quolibet illorum ordinatorum per se sumpto: est enim formale respectu
singularium, sicut perfectio totius respectu partium. non debuit ergo bonum
ordinis operi dei deesse. hoc autem bonum esse non posset, si diuersitas et
inaequalitas creaturarum non fuisset. est igitur diuersitas et inaequalitas in
rebus creatis non a casu; non ex materiae diuersitate; non propter interuentum
aliquarum causarum, uel meritorum; sed ex propria dei intentione perfectionem
creaturae dare uolentis qualem possibile erat eam habere. hinc est quod dicitur
gen. 1-31: uidit deus cuncta quae fecerat, et erant ualde bona: cum de singulis
dixisset quod sunt bona. quia singula quidem sunt in suis naturis bona: simul
autem omnia ualde bona, propter ordinem uniuersi, quae est ultima et nobilissima
perfectio in rebus. quod oportuit ad perfectionem uniuersi aliquas creaturas
intellectuales esse. hac igitur existente causa diuersitatis in rebus, restat
nunc de rebus distinctis prosequi, quantum ad fidei ueritatem pertinet: quod
erat tertium a nobis propositorum. et ostendemus primo, quod ex diuina
dispositione perfectionem rebus creatis secundum suum modum optimam assignante,
consequens fuit quod quaedam creaturae intellectuales fierent, in summo rerum
uertice constitutae. tunc enim effectus maxime perfectus est quando in suum
redit principium: unde et circulus inter omnes figuras, et motus circularis
inter omnes motus, est maxime perfectus, quia in eis ad principium reditur. ad
hoc igitur quod uniuersum creaturarum ultimam perfectionem consequatur, oportet
creaturas ad suum redire principium. redeunt autem ad suum principium singulae
et omnes creaturae inquantum sui principii similitudinem gerunt secundum suum
esse et suam naturam, in quibus quandam perfectionem habent: sicut et omnes
effectus tunc maxime perfecti sunt quando maxime similantur causae agenti, ut
domus quando maxime similatur arti, et ignis quando maxime similatur generanti.
cum igitur intellectus dei creaturarum productionis principium sit, ut supra
ostensum est, necesse fuit ad creaturarum perfectionem quod aliquae creaturae
essent intelligentes. amplius. perfectio secunda in rebus addit supra primam.
sicut autem esse et natura rei consideratur secundum primam perfectionem, ita
operatio secundum perfectionem secundam. oportuit igitur, ad consummatam
uniuersi perfectionem, esse aliquas creaturas quae in deum redirent non solum
secundum naturae similitudinem, sed etiam per operationem. quae quidem non
potest esse nisi per actum intellectus et uoluntatis: quia nec ipse deus aliter
erga seipsum operationem habet. oportuit igitur, ad perfectionem optimam
uniuersi, esse aliquas creaturas intellectuales. adhuc. ad hoc quod perfecte
diuinae bonitatis repraesentatio per creaturas fieret, oportuit, ut supra
ostensum est, non solum quod res bonae fierent, sed etiam quod ad aliorum
bonitatem agerent. assimilatur autem perfecte aliquid alteri in agendo quando
non solum est eadem species actionis, sed etiam idem modus agendi. oportuit
igitur, ad summam rerum perfectionem, quod essent aliquae creaturae quae agerent
hoc modo quo deus agit. ostensum est autem supra quod deus agit per intellectum
et uoluntatem. oportuit igitur aliquas creaturas esse intelligentes et uolentes.
amplius. similitudo effectus ad causam agentem attenditur secundum formam
effectus quae praeexistit in agente: agens enim agit sibi simile in forma
secundum quam agit. forma autem agentis recipitur quidem in effectu quandoque
secundum eundem modum essendi quo est in agente, sicut forma ignis generati
eundem essendi habet modum cum forma ignis generantis; quandoque uero secundum
alium modum essendi, sicut forma domus quae est intelligibiliter in mente
artificis, recipitur materialiter in domo quae est extra animam. patet autem
perfectiorem esse primam similitudinem quam secundam. perfectio autem
uniuersitatis creaturarum consistit in similitudine ad deum: sicut etiam
perfectio cuiuslibet effectus in similitudine ad causam agentem. requirit igitur
summa uniuersi perfectio non solum secundam assimilationem creaturae ad deum,
sed primam, quantum possibile est. forma autem per quam deus agit creaturam, est
forma intelligibilis in ipso: est enim agens per intellectum, ut supra ostensum
est. oportet igitur ad summam perfectionem uniuersi esse aliquas creaturas in
quibus secundum esse intelligibile forma diuini intellectus exprimatur. et hoc
est esse creaturas secundum suam naturam intellectuales. item. ad productionem
creaturarum nihil aliud mouet deum nisi sua bonitas, quam rebus aliis
communicare uoluit secundum modum assimilationis ad ipsum, ut ex dictis patet.
similitudo autem unius inuenitur in altero dupliciter: uno modo, quantum ad esse
naturae, sicut similitudo caloris ignei est in re calefacta per ignem; alio
modo, secundum cognitionem, sicut similitudo ignis est in uisu uel tactu. ad hoc
igitur quod similitudo dei perfecte esset in rebus modis possibilibus, oportuit
quod diuina bonitas rebus per similitudinem communicaretur non solum in essendo,
sed cognoscendo. cognoscere autem diuinam bonitatem solus intellectus potest.
oportuit igitur esse creaturas intellectuales. adhuc. in omnibus decenter
ordinatis habitudo secundorum ad ultima imitatur habitudinem primi ad omnia
secunda et ultima, licet quandoque deficienter. ostensum est autem quod deus in
se omnes creaturas comprehendit. et hoc repraesentatur in corporalibus
creaturis, licet per alium modum: semper enim inuenitur superius corpus
comprehendens et continens inferius; tamen secundum extensionem quantitatis; cum
deus omnes creaturas simplici modo, et non quantitatis extensione, contineat. ut
igitur nec in hoc modo continendi dei imitatio creaturis deesset, factae sunt
creaturae intellectuales, quae creaturas corporales continerent, non extensione
quantitatis, sed simpliciter per modum intelligibilem: nam quod intelligitur est
in intelligente, et eius intellectuali operatione comprehenditur. quod
substantiae intellectuales sunt uolentes. has autem substantias intellectuales
necesse est esse uolentes. inest enim omnibus appetitus boni: cum bonum sit quod
omnia appetunt, ut philosophi tradunt. huiusmodi autem appetitus in his quidem
quae cognitione carent, dicitur naturalis appetitus: sicut dicitur quod lapis
appetit esse deorsum. in his autem quae cognitionem sensitiuam habent, dicitur
appetitus animalis, qui diuiditur in concupiscibilem et irascibilem. in his uero
quae intelligunt, dicitur appetitus intellectualis seu rationalis, qui est
uoluntas. substantiae igitur intellectuales creatae habent uoluntatem. adhuc.
quod est per aliud, reducitur in id quod est per se tanquam in prius: unde et,
secundum philosophum, in uiii phys., mota ab alio reducuntur in prima mouentia
seipsa; in syllogismis etiam conclusiones, quae sunt notae ex aliis, reducuntur
in prima principia, quae sunt nota per seipsa. inueniuntur autem in substantiis
creatis quaedam quae non agunt seipsa ad operandum, sed aguntur ui naturae,
sicut inanimata, plantae et animalia bruta: non enim est in eis agere et non
agere. oportet ergo quod fiat reductio in aliqua prima quae seipsa agant ad
operandum. prima autem in rebus creatis sunt substantiae intellectuales, ut
supra ostensum est. hae igitur substantiae se agunt ad operandum. hoc autem est
proprium uoluntatis, per quam substantia aliqua est domina sui actus, utpote in
ipsa existens agere et non agere. substantiae igitur intellectuales creatae
habent uoluntatem. amplius. principium cuiuslibet operationis est forma per quam
aliquid est actu: cum omne agens agat inquantum est actu. oportet igitur quod
secundum modum formae sit modus operationis consequentis formam. forma igitur
quae non est ab ipso agente per formam, causat operationem cuius agens non est
dominus. si qua uero fuerit forma quae sit ab eo qui per ipsam operatur,
operationis etiam consequentis operans dominium habebit. formae autem naturales,
ex quibus sequuntur motus et operationes naturales, non sunt ab his quorum sunt
formae, sed ab exterioribus agentibus totaliter: cum per formam naturalem
unumquodque esse habeat in sua natura; nihil autem potest esse sibi causa
essendi. et ideo quae mouentur naturaliter, non mouent seipsa: non enim graue
mouet seipsum deorsum, sed generans, quod dedit ei formam. in animalibus etiam
brutis formae sensatae uel imaginatae mouentes non sunt adinuentae ab ipsis
animalibus brutis, sed sunt receptae in eis ab exterioribus sensibilibus, quae
agunt in sensum, et diiudicatae per naturale aestimatorium. unde, licet
quodammodo dicantur mouere seipsa, inquantum eorum una pars est mouens et alia
est mota, tamen ipsum mouere non est eis ex seipsis, sed partim ex exterioribus
sensatis et partim a natura. inquantum enim appetitus mouet membra, dicuntur
seipsa mouere, quod habent supra inanimata et plantas; inquantum uero ipsum
appetere de necessitate sequitur in eis ex formis acceptis per sensum et
iudicium naturalis aestimationis, non sibi sunt causa quod moueant. unde non
habent dominium sui actus. forma autem intellecta, per quam substantia
intellectualis operatur, est ab ipso intellectu, utpote per ipsum concepta et
quodammodo excogitata: ut patet de forma artis, quam artifex concipit et
excogitat et per eam operatur. substantiae igitur intellectuales seipsas agunt
ad operandum, ut habentes suae operationis dominium. habent igitur uoluntatem.
item. actiuum oportet esse proportionatum passiuo, et motiuum mobili. sed in
habentibus cognitionem uis apprehensiua se habet ad appetitiuam sicut motiuum ad
mobile: nam apprehensum per sensum uel imaginationem uel intellectum, mouet
appetitum intellectualem uel animalem. apprehensio autem intellectiua non
determinatur ad quaedam, sed est omnium: unde et de intellectu possibili
philosophus dicit, in iii de anima, quod est quo est omnia fieri. appetitus
igitur intellectualis substantiae est ad omnia se habens. hoc autem est proprium
uoluntatis, ut ad omnia se habeat: unde in iii ethicorum philosophus dicit quod
est et possibilium et impossibilium. substantiae igitur intellectuales habent
uoluntatem. quod substantiae intellectuales sunt liberi arbitrii in agendo. ex
hoc autem apparet quod praedictae substantiae sunt liberi arbitrii in operando.
quod enim arbitrio agant, manifestum est: eo quod per cognitionem intellectiuam
iudicium habent de operandis. libertatem autem necesse est eas habere, si habent
dominium sui actus, ut ostensum est. sunt igitur praedictae substantiae liberi
arbitrii in agendo. item. liberum est quod sui causa est. quod ergo non est sibi
causa agendi, non est liberum in agendo. quaecumque autem non mouentur neque
agunt nisi ab aliis mota, non sunt sibi ipsis causa agendi. sola ergo mouentia
se ipsa libertatem in agendo habent. et haec sola iudicio agunt: nam mouens
seipsum diuiditur in mouens et motum; mouens autem est appetitus ab intellectu
uel phantasia aut sensu motus, quorum est iudicare. horum igitur haec sola
libere iudicant quaecumque in iudicando seipsa mouent. nulla autem potentia
iudicans seipsam ad iudicandum mouet nisi supra actum suum reflectatur: oportet
enim, si se ad iudicandum agit, quod suum iudicium cognoscat. quod quidem solius
intellectus est. sunt igitur animalia irrationalia quodammodo liberi quidem
motus siue actionis, non autem liberi iudicii; inanimata autem, quae solum ab
aliis mouentur, neque etiam liberae actionis aut motus; intellectualia uero non
solum actionis, sed etiam liberi iudicii, quod est liberum arbitrium habere.
adhuc. forma apprehensa est principium mouens secundum quod apprehenditur sub
ratione boni uel conuenientis: actio enim exterior in mouentibus seipsa procedit
ex iudicio quo iudicatur aliquid esse bonum uel conueniens per formam
praedictam. si igitur iudicans ad iudicandum seipsum moueat, oportet quod per
aliquam altiorem formam apprehensam se moueat ad iudicandum. quae quidem esse
non potest nisi ipsa ratio boni uel conuenientis, per quam de quolibet
determinato bono uel conuenienti iudicatur. illa igitur sola se ad iudicandum
mouent quae communem boni uel conuenientis rationem apprehendunt. haec autem
sunt sola intellectualia. sola igitur intellectualia se non solum ad agendum,
sed etiam ad iudicandum mouent. sola igitur ipsa sunt libera in iudicando, quod
est liberum arbitrium habere. amplius. a conceptione uniuersali non sequitur
motus et actio nisi mediante particulari apprehensione: eo quod motus et actio
circa particularia est. intellectus autem est naturaliter uniuersalium
apprehensiuus. ad hoc igitur quod ex apprehensione intellectus sequatur motus
aut quaecumque actio, oportet quod uniuersalis intellectus conceptio applicetur
ad particularia. sed uniuersale continet in potentia multa particularia. potest
igitur applicatio conceptionis intellectualis fieri ad plura et diuersa.
iudicium igitur intellectus de agibilibus non est determinatum ad unum tantum.
habent igitur omnia intellectualia liberum arbitrium. praeterea. iudicii
libertate carent aliqua uel propter hoc quod nullum habent iudicium, sicut quae
cognitione carent, ut lapides et plantae: uel quia habent iudicium a natura
determinatum ad unum, sicut irrationalia animalia; naturali enim existimatione
iudicat ouis lupum sibi nociuum, et ex hoc iudicio fugit ipsum; similiter autem
in aliis. quaecumque igitur habent iudicium de agendis non determinatum a natura
ad unum, necesse est liberi arbitrii esse. huiusmodi autem sunt omnia
intellectualia. intellectus enim apprehendit non solum hoc uel illud bonum, sed
ipsum bonum commune. unde, cum intellectus per formam apprehensam moueat
uoluntatem; in omnibus autem mouens et motum oporteat esse proportionata;
uoluntas substantiae intellectualis non erit determinata a natura nisi ad bonum
commune. quicquid igitur offeretur sibi sub ratione boni, poterit uoluntas
inclinari in illud, nulla determinatione naturali in contrarium prohibente.
omnia igitur intellectualia liberam uoluntatem habent ex iudicio intellectus
uenientem. quod est liberum arbitrium habere, quod definitur esse liberum de
ratione iudicium. quod substantia intellectualis non sit corpus. ex praemissis
autem ostenditur quod nulla substantia intellectualis est corpus. nullum enim
corpus inuenitur aliquid continere nisi per commensurationem quantitatis: unde
et, si se toto totum aliquid continet, et partem parte continet, maiorem quidem
maiore, minorem autem minore. intellectus autem non comprehendit rem aliquam
intellectam per aliquam quantitatis commensurationem: cum se toto intelligat et
comprehendat totum et partem, maiora in quantitate et minora. nulla igitur
substantia intelligens est corpus. amplius. nullum corpus potest alterius
corporis formam substantialem recipere nisi per corruptionem suam formam
amittat. intellectus autem non corrumpitur, sed magis perficitur per hoc quod
recipit formas omnium corporum: perficitur enim in intelligendo; intelligit
autem secundum quod habet in se formas intellectorum. nulla igitur substantia
intellectualis est corpus. adhuc. principium diuersitatis indiuiduorum eiusdem
speciei est diuisio materiae secundum quantitatem: forma enim huius ignis a
forma illius ignis non differt nisi per hoc quod est in diuersis partibus in
quas materia diuiditur; nec aliter quam diuisione quantitatis, sine qua
substantia est indiuisibilis. quod autem recipitur in corpore, recipitur in eo
secundum quantitatis diuisionem. ergo forma non recipitur in corpore nisi ut
indiuiduata. si igitur intellectus esset corpus, formae rerum intelligibiles non
reciperentur in eo nisi ut indiuiduatae. intelligit autem intellectus res per
formas earum quas penes se habet. non ergo intellectus intelligit uniuersalia,
sed solum particularia. quod patet esse falsum. nullus igitur intellectus est
corpus. item. nihil agit nisi secundum suam speciem: eo quod forma est
principium agendi in unoquoque. si igitur intellectus sit corpus, actio eius
ordinem corporum non excedet. non igitur intelligeret nisi corpora. hoc autem
patet esse falsum: intelligimus enim multa quae non sunt corpora. intellectus
igitur non est corpus. adhuc. si substantia intelligens est corpus, aut est
finitum, aut infinitum. corpus autem esse infinitum actu est impossibile, ut in
physicis probatur. est igitur finitum corpus, si corpus esse ponatur. hoc autem
est impossibile. in nullo enim corpore finito potest esse potentia infinita, ut
supra probatum est. potentia autem intellectus est quodammodo infinita in
intelligendo: in infinitum enim intelligit species numerorum augendo, et
similiter species figurarum et proportionum; cognoscit etiam uniuersale, quod
est uirtute infinitum secundum suum ambitum, continet enim indiuidua quae sunt
potentia infinita. intellectus igitur non est corpus. amplius. impossibile est
duo corpora se inuicem continere: cum continens excedat contentum. duo autem
intellectus se inuicem continent et comprehendunt, dum unus alium intelligit.
non est igitur intellectus corpus. item. nullius corporis actio reflectitur
super agentem: ostensum est enim in physicis quod nullum corpus a seipso mouetur
nisi secundum partem, ita scilicet quod una pars eius sit mouens et alia mota.
intellectus autem supra seipsum agendo reflectitur: intelligit enim seipsum non
solum secundum partem, sed secundum totum. non est igitur corpus. adhuc. actio
corporis ad actionem non terminatur, nec motus ad motum: ut in physicis est
probatum. actio autem substantiae intelligentis ad actionem terminatur:
intellectus enim, sicut intelligit rem, ita intelligit se intelligere, et sic in
infinitum. substantia igitur intelligens non est corpus. hinc est quod sacra
scriptura substantias intellectuales spiritus nominat: per quem modum consueuit
deum incorporeum nominare, secundum illud ioan. 4-24, deus spiritus est. dicitur
autem sap. 7-22 est autem in illa, scilicet diuina sapientia, spiritus
intelligentiae, qui capiat omnes spiritus intelligibiles. per hoc autem
excluditur error antiquorum naturalium, qui nullam substantiam nisi corpoream
esse ponebant: unde et animam dicebant esse corpus, uel ignem uel aerem uel
aquam, uel aliud huiusmodi. quam quidem opinionem in fidem christianam quidam
inducere sunt conati, dicentes animam esse corpus effigiatum, sicut corpus
exterius figuratur. quod substantiae intellectuales sunt immateriales. ex hoc
autem apparet quod substantiae intellectuales sunt immateriales. unumquodque
enim ex materia et forma compositum est corpus. diuersas enim formas materia non
nisi secundum diuersas partes recipere potest. quae quidem diuersitas partium
esse in materia non potest nisi secundum quod per dimensiones in materia
existentes una communis materia in plures diuiditur: subtracta enim quantitate,
substantia indiuisibilis est. ostensum est autem quod nulla substantia
intelligens est corpus. relinquitur igitur quod non sit ex materia et forma
composita. amplius. sicut homo non est sine hoc homine, ita materia non est sine
hac materia. quicquid igitur in rebus est subsistens ex materia et forma
compositum, est compositum ex forma et materia indiuiduali. intellectus autem
non potest esse compositus ex materia et forma indiuiduali. species enim rerum
intellectarum fiunt intelligibiles actu per hoc quod a materia indiuiduali
abstrahuntur. secundum autem quod sunt intelligibiles actu, fiunt unum cum
intellectu. unde et intellectum oportet esse absque materia indiuiduali. non est
igitur substantia intelligens ex materia et forma composita. adhuc. actio
cuiuslibet ex materia et forma compositi non est tantum formae, nec tantum
materiae, sed compositi: eius enim est agere cuius est esse; esse autem est
compositi per formam; unde et compositum per formam agit. si igitur substantia
intelligens sit composita ex materia et forma, intelligere erit ipsius
compositi. actus autem terminatur ad aliquid simile agenti: unde et compositum
generans non generat formam, sed compositum. si igitur intelligere sit actio
compositi, non intelligetur nec forma nec materia, sed tantum compositum. hoc
autem patet esse falsum. non est igitur substantia intelligens composita ex
materia et forma. item. formae rerum sensibilium perfectius esse habent in
intellectu quam in rebus sensibilibus: sunt enim simpliciores et ad plura se
extendentes; per unam enim formam hominis intelligibilem, omnes homines
intellectus cognoscit. forma autem perfecte in materia existens facit esse actu
tale, scilicet uel ignem, uel coloratum: si autem non faciat aliquid esse tale,
est imperfecte in illo, sicut forma coloris in aere ut in deferente, et sicut
uirtus primi agentis in instrumento. si igitur intellectus sit ex materia et
forma compositus, formae rerum intellectarum facient intellectum esse actu talis
naturae quale est quod intelligitur. et sic sequitur error empedoclis, qui
dicebat quod ignem igne cognoscit anima, et terra terram, et sic de aliis. quod
patet esse inconueniens. non est igitur intelligens substantia composita ex
materia et forma. praeterea. omne quod est in aliquo est in eo per modum
recipientis. si igitur intellectus sit compositus ex materia et forma, formae
rerum erunt in intellectu materialiter, sicut sunt extra animam. sicut igitur
extra animam non sunt intelligibiles actu, ita nec existentes in intellectu.
item. formae contrariorum, secundum esse quod habent in materia, sunt
contrariae: unde et se inuicem expellunt. secundum autem quod sunt in
intellectu, non sunt contrariae: sed unum contrariorum est ratio intelligibilis
alterius, quia unum per aliud cognoscitur. non igitur habent esse materiale in
intellectu. ergo intellectus non est compositus ex materia et forma. adhuc.
materia non recipit aliquam formam de nouo nisi per motum uel mutationem.
intellectus autem non mouetur per hoc quod recipit formas, sed magis perficitur
et quiescens intelligit, impeditur autem in intelligendo per motum. non igitur
recipiuntur formae in intellectu sicut in materia uel in re materiali. unde
patet quod substantiae intelligentes immateriales sunt, sicut et incorporeae.
hinc est quod dionysius dicit, iii cap. de diu. nom.: propter diuinae bonitatis
radios substiterunt intellectuales omnes substantiae, quae sicut incorporales et
immateriales intelliguntur. quod substantia intellectualis non sit forma
materialis. per eadem autem ostenditur quod naturae intellectuales sunt formae
subsistentes, non autem existentes in materia quasi esse earum a materia
dependeat. formae enim secundum esse a materia dependentes non ipsae proprie
habent esse, sed composita per ipsas. si igitur naturae intellectuales essent
huiusmodi formae, sequeretur quod haberent esse materiale, sicut et si essent ex
materia et forma compositae. adhuc. formae quae per se non subsistunt, non
possunt per se agere, agunt autem composita per eas. si igitur naturae
intellectuales huiusmodi formae essent, sequeretur quod ipsae non intelligerent,
sed composita ex eis et materia. et sic intelligens esset compositum ex materia
et forma. quod est impossibile, ut ostensum est. amplius. si intellectus esset
forma in materia et non per se subsistens, sequeretur quod id quod recipitur in
intellectu reciperetur in materia: huiusmodi enim formae quae habent esse
materiae obligatum, non recipiunt aliquid quod in materia non recipiatur. cum
igitur receptio formarum in intellectu non sit receptio formarum in materia,
impossibile est quod intellectus sit forma materialis. praeterea. dicere quod
intellectus sit forma non subsistens sed materiae immersa, idem est secundum rem
et si dicatur quod intellectus sit compositus ex materia et forma, differt autem
solum secundum nomen: nam primo modo, dicetur intellectus ipsa forma compositi;
secundo uero modo, dicetur intellectus ipsum compositum. si igitur falsum est
intellectum esse compositum ex materia et forma, falsum erit quod sit forma non
subsistens sed materialis. quod in substantiis intellectualibus creatis differt
esse et quod est. non est autem opinandum quod, quamuis substantiae
intellectuales non sint corporeae, nec ex materia et forma compositae, nec in
materia existentes sicut formae materiales, quod propter hoc diuinae
simplicitati adaequentur. inuenitur enim in eis aliqua compositio ex eo quod non
est idem in eis esse et quod est. si enim esse est subsistens, nihil praeter
ipsum esse ei adiungitur. quia etiam in his quorum esse non est subsistens, quod
inest existenti praeter esse eius, est quidem existenti unitum, non autem est
unum cum esse eius, nisi per accidens, inquantum est unum subiectum habens esse
et id quod est praeter esse: sicut patet quod socrati, praeter suum esse
substantiale, inest album, quod quidem diuersum est ab eius esse substantiali;
non enim idem est esse socratem et esse album, nisi per accidens. si igitur non
sit esse in aliquo subiecto, non remanebit aliquis modus quo possit ei uniri
illud quod est praeter esse. esse autem, inquantum est esse, non potest esse
diuersum: potest autem diuersificari per aliquid quod est praeter esse; sicut
esse lapidis est aliud ab esse hominis. illud ergo quod est esse subsistens, non
potest esse nisi unum tantum. ostensum est autem quod deus est suum esse
subsistens. nihil igitur aliud praeter ipsum potest esse suum esse. oportet
igitur in omni substantia quae est praeter ipsum, esse aliud ipsam substantiam
et esse eius. amplius. natura communis, si separata intelligatur, non potest
esse nisi una: quamuis habentes naturam illam plures possint inueniri. si enim
natura animalis per se separata subsisteret, non haberet ea quae sunt hominis
uel quae sunt bouis: iam enim non esset animal tantum, sed homo uel bos. remotis
autem differentiis constitutiuis specierum, remanet natura generis indiuisa:
quia eaedem differentiae quae sunt constitutiuae specierum sunt diuisiuae
generis. sic igitur, si hoc ipsum quod est esse sit commune sicut genus, esse
separatum per se subsistens non potest esse nisi unum. si uero non diuidatur
differentiis, sicut genus, sed per hoc quod est huius uel illius esse, ut
ueritas habet; magis est manifestum quod non potest esse per se existens nisi
unum. relinquitur igitur quod, cum deus sit esse subsistens, nihil aliud praeter
ipsum est suum esse. adhuc. impossibile est quod sit duplex esse omnino
infinitum: esse enim quod omnino est infinitum, omnem perfectionem essendi
comprehendit; et sic, si duobus talis adesset infinitas, non inueniretur quo
unum ab altero differret. esse autem subsistens oportet esse infinitum: quia non
terminatur aliquo recipiente. impossibile est igitur esse aliquod esse
subsistens praeter primum. item. si sit aliquod esse per se subsistens, nihil
competit ei nisi quod est entis inquantum est ens: quod enim dicitur de aliquo
non inquantum huiusmodi, non conuenit ei nisi per accidens, ratione subiecti;
unde, si separatum a subiecto ponatur, nullo modo ei competit. esse autem ab
alio causatum non competit enti inquantum est ens: alias omne ens esset ab alio
causatum; et sic oporteret procedere in infinitum in causis, quod est
impossibile, ut supra ostensum est. illud igitur esse quod est subsistens,
oportet quod sit non causatum. nullum igitur ens causatum est suum esse.
amplius. substantia uniuscuiusque est ei per se et non per aliud: unde esse
lucidum actu non est de substantia aeris, quia est ei per aliud. sed cuilibet
rei creatae suum esse est ei per aliud: alias non esset causatum. nullius igitur
substantiae creatae suum esse est sua substantia. item. cum omne agens agat
inquantum est actu, primo agenti, quod est perfectissimum, competit esse in actu
perfectissimo modo. tanto autem aliquid est perfectius in actu quanto talis
actus est in uia generationis posterior: actus enim est tempore potentia
posterior in uno et eodem quod de potentia ad actum procedit. perfectius quoque
est in actu quod est ipse actus quam quod est habens actum: hoc enim propter
illud actu est. his igitur sic positis, constat ex supra ostensis quod deus
solus est primum agens. sibi ergo soli competit esse in actu perfectissimo modo,
ut scilicet sit ipse actus perfectissimus. hic autem est esse, ad quod generatio
et omnis motus terminatur: omnis enim forma et actus est in potentia antequam
esse acquirat. soli igitur deo competit quod sit ipsum esse: sicut soli competit
quod sit primum agens. amplius. ipsum esse competit primo agenti secundum
propriam naturam: esse enim dei est eius substantia ut supra ostensum est. quod
autem competit alicui secundum propriam naturam suam, non conuenit aliis nisi
per modum participationis: sicut calor aliis corporibus ab igne. ipsum igitur
esse competit omnibus aliis a primo agente per participationem quandam. quod
autem competit alicui per participationem, non est substantia eius. impossibile
est igitur quod substantia alterius entis praeter agens primum sit ipsum esse.
hinc est quod exodi 3-14 proprium nomen dei ponitur esse qui est: quia eius
solius proprium est quod sua substantia non sit aliud quam suum esse. quod in
substantiis intellectualibus creatis est actus et potentia. ex hoc autem
euidenter apparet quod in substantiis intellectualibus creatis est compositio
actus et potentiae. in quocumque enim inueniuntur aliqua duo quorum unum est
complementum alterius, proportio unius eorum ad alterum est sicut proportio
potentiae ad actum: nihil enim completur nisi per proprium actum. in substantia
autem intellectuali creata inueniuntur duo: scilicet substantia ipsa; et esse
eius, quod non est ipsa substantia, ut ostensum est. ipsum autem esse est
complementum substantiae existentis: unumquodque enim actu est per hoc quod esse
habet. relinquitur igitur quod in qualibet praedictarum substantiarum sit
compositio actus et potentiae. amplius. quod inest alicui ab agente, oportet
esse actum: agentis enim est facere aliquid actu. ostensum est autem supra quod
omnes aliae substantiae habent esse a primo agente: et per hoc ipsae substantiae
causatae sunt quod esse ab alio habent. ipsum igitur esse inest substantiis
causatis ut quidam actus ipsarum. id autem cui actus inest, potentia est: nam
actus, inquantum huiusmodi, ad potentiam refertur. in qualibet igitur substantia
creata est potentia et actus. item. omne participans aliquid comparatur ad ipsum
quod participatur ut potentia ad actum: per id enim quod participatur fit
participans actu tale. ostensum autem est supra quod solus deus est
essentialiter ens, omnia autem alia participant ipsum esse. comparatur igitur
substantia omnis creata ad suum esse sicut potentia ad actum. praeterea.
assimilatio alicuius ad causam agentem fit per actum: agens enim agit sibi
simile inquantum est actu. assimilatio autem cuiuslibet substantiae creatae ad
deum est per ipsum esse, ut supra ostensum est. ipsum igitur esse comparatur ad
omnes substantias creatas sicut actus earum. ex quo relinquitur quod in qualibet
substantia creata sit compositio actus et potentiae. quod non est idem componi
ex substantia et esse, et materia et forma. non est autem eiusdem rationis
compositio ex materia et forma, et ex substantia et esse: quamuis utraque sit ex
potentia et actu. primo quidem, quia materia non est ipsa substantia rei, nam
sequeretur omnes formas esse accidentia, sicut antiqui naturales opinabantur:
sed materia est pars substantiae. secundo autem quia ipsum esse non est proprius
actus materiae, sed substantiae totius. eius enim actus est esse de quo possumus
dicere quod sit. esse autem non dicitur de materia, sed de toto. unde materia
non potest dici quod est, sed ipsa substantia est id quod est. tertio, quia nec
forma est ipsum esse, sed se habent secundum ordinem: comparatur enim forma ad
ipsum esse sicut lux ad lucere, uel albedo ad album esse. deinde quia ad ipsam
etiam formam comparatur ipsum esse ut actus. per hoc enim in compositis ex
materia et forma dicitur forma esse principium essendi, quia est complementum
substantiae, cuius actus est ipsum esse: sicut diaphanum est aeri principium
lucendi quia facit eum proprium subiectum luminis. unde in compositis ex materia
et forma nec materia nec forma potest dici ipsum quod est, nec etiam ipsum esse.
forma tamen potest dici quo est, secundum quod est essendi principium; ipsa
autem tota substantia est ipsum quod est; et ipsum esse est quo substantia
denominatur ens. in substantiis autem intellectualibus, quae non sunt ex materia
et forma compositae, ut ostensum est, sed in eis ipsa forma est substantia
subsistens, forma est quod est, ipsum autem esse est actus et quo est. et
propter hoc in eis est unica tantum compositio actus et potentiae, quae scilicet
est ex substantia et esse, quae a quibusdam dicitur ex quod est et esse; uel ex
quod est et quo est. in substantiis autem compositis ex materia et forma est
duplex compositio actus et potentiae: prima quidem ipsius substantiae, quae
componitur ex materia et forma; secunda uero ex ipsa substantia iam composita et
esse, quae etiam potest dici ex quod est et esse; uel ex quod est et quo est.
sic igitur patet quod compositio actus et potentiae est in plus quam compositio
formae et materiae. unde materia et forma diuidunt substantiam naturalem:
potentia autem et actus diuidunt ens commune. et propter hoc quaecumque quidem
consequuntur potentiam et actum inquantum huiusmodi, sunt communia substantiis
materialibus et immaterialibus creatis: sicut recipere et recipi, perficere et
perfici. quaecumque uero sunt propria materiae et formae inquantum huiusmodi,
sicut generari et corrumpi et alia huiusmodi, haec sunt propria substantiarum
materialium, et nullo modo conueniunt substantiis immaterialibus creatis. quod
substantiae intellectuales sunt incorruptibiles. ex hoc autem aperte ostenditur
quod omnis substantia intellectualis est incorruptibilis. omnis enim corruptio
est per separationem formae a materia: simplex quidem corruptio per separationem
formae substantialis; corruptio autem secundum quid per separationem formae
accidentalis. forma enim manente, oportet rem esse: per formam enim substantia
fit proprium susceptiuum eius quod est esse. ubi autem non est compositio formae
et materiae, ibi non potest esse separatio earundem. igitur nec corruptio.
ostensum est autem quod nulla substantia intellectualis est composita ex materia
et forma. nulla igitur substantia intellectualis est corruptibilis. amplius.
quod per se alicui competit, de necessitate et semper et inseparabiliter ei
inest: sicut rotundum per se quidem inest circulo, per accidens autem aeri; unde
aes quidem fieri non rotundum est possibile, circulum autem non esse rotundum
est impossibile. esse autem per se consequitur ad formam: per se enim dicimus
secundum quod ipsum; unumquodque autem habet esse secundum quod habet formam.
substantiae igitur quae non sunt ipsae formae, possunt priuari esse, secundum
quod amittunt formam: sicut aes priuatur rotunditate secundum quod desinit esse
circulare. substantiae uero quae sunt ipsae formae, nunquam possunt priuari
esse: sicut, si aliqua substantia esset circulus, nunquam posset fieri non
rotunda. ostensum est autem supra quod substantiae intellectuales sunt ipsae
formae subsistentes. impossibile est igitur quod esse desinant. sunt igitur
incorruptibiles. adhuc. in omni corruptione, remoto actu, manet potentia: non
enim corrumpitur aliquid in omnino non ens, sicut nec generatur aliquid ex
omnino non ente. in substantiis autem intellectualibus, ut ostensum est, actus
est ipsum esse, ipsa autem substantia est sicut potentia. si igitur substantia
intellectualis corrumpatur, remanebit post suam corruptionem. quod est omnino
impossibile. omnis igitur substantia intellectualis est incorruptibilis. item.
in omni quod corrumpitur, oportet quod sit potentia ad non esse. si quid igitur
est in quo non est potentia ad non esse, hoc non potest esse corruptibile. in
substantia autem intellectuali non est potentia ad non esse. manifestum est enim
ex dictis quod substantia completa est proprium susceptiuum ipsius esse.
proprium autem susceptiuum alicuius actus ita comparatur ut potentia ad actum
illum quod nullo modo est in potentia ad oppositum: sicut ignis ita comparatur
ad calorem ut potentia ad actum quod nullo modo est in potentia ad frigus. unde
nec in ipsis substantiis corruptibilibus est potentia ad non esse in ipsa
substantia completa nisi ratione materiae. in substantiis autem intellectualibus
non est materia, sed ipsae sunt substantiae completae simplices. igitur in eis
non est potentia ad non esse. sunt igitur incorruptibiles. praeterea. in
quibuscumque est compositio potentiae et actus, id quod tenet locum primae
potentiae, siue primi subiecti, est incorruptibile: unde etiam in substantiis
corruptibilibus materia prima est incorruptibilis. sed in substantiis
intellectualibus id quod tenet locum primae potentiae et subiecti, est ipsa
earum substantia completa. igitur substantia ipsa est incorruptibilis. nihil
autem est corruptibile nisi per hoc quod sua substantia corrumpitur. igitur
omnes intellectuales naturae sunt incorruptibiles. amplius. omne quod
corrumpitur uel corrumpitur per se, uel corrumpitur per accidens. substantiae
autem intellectuales non possunt per se corrumpi. omnis enim corruptio est a
contrario. agens enim, cum agat secundum quod est ens actu, semper agendo ducit
ad aliquid esse actu. unde, si per huiusmodi esse actu aliquid corrumpatur
desinens esse actu, oportet quod hoc contingat per contrarietatem eorum ad
inuicem: nam contraria sunt quae mutuo se expellunt. et propter hoc oportet omne
quod corrumpitur per se, uel habere contrarium, uel esse ex contrariis
compositum. neutrum autem horum substantiis intellectualibus conuenit. cuius
signum est, quia in intellectu ea etiam quae secundum suam naturam sunt
contraria, desinunt esse contraria: album enim et nigrum in intellectu non sunt
contraria; non enim se expellunt, immo magis se consequuntur, per intellectum
enim unius eorum intelligitur aliud. substantiae igitur intellectuales non sunt
corruptibiles per se. similiter autem neque per accidens. sic enim corrumpuntur
accidentia et formae non subsistentes. ostensum autem est supra quod substantiae
intellectuales sunt subsistentes. sunt igitur omnino incorruptibiles. adhuc.
corruptio est mutatio quaedam. quam oportet esse terminum motus, ut in physicis
est probatum. unde oportet quod omne quod corrumpitur moueatur. ostensum est
autem in naturalibus quod omne quod mouetur est corpus. oportet igitur omne quod
corrumpitur esse corpus, si per se corrumpatur: uel aliquam formam seu uirtutem
corporis a corpore dependentem, si corrumpatur per accidens. substantiae autem
intellectuales non sunt corpora, neque uirtutes seu formae a corpore
dependentes. ergo neque per se neque per accidens corrumpuntur. sunt igitur
omnino incorruptibiles. item. omne quod corrumpitur, corrumpitur per hoc quod
aliquid patitur: nam et ipsum corrumpi est quoddam pati. nulla autem substantia
intellectualis potest pati tali passione quae ducat ad corruptionem. nam pati
recipere quoddam est. quod autem recipitur in substantia intellectuali, oportet
quod recipiatur in ea per modum ipsius, scilicet intelligibiliter. quod uero sic
in substantia intellectuali recipitur, est perficiens substantiam
intellectualem, et non corrumpens eam: intelligibile enim est perfectio
intelligentis. substantia igitur intelligens est incorruptibilis. praeterea.
sicut sensibile est obiectum sensus, ita intelligibile est obiectum intellectus.
sensus autem propria corruptione non corrumpitur nisi propter excellentiam sui
obiecti: sicut uisus a ualde fulgidis, et auditus a fortibus sonis, et sic de
aliis. dico autem propria corruptione: quia sensus corrumpitur etiam per
accidens propter corruptionem subiecti. qui tamen modus corruptionis non potest
accidere intellectui: cum non sit actus corporis ullius quasi a corpore
dependens, ut supra ostensum est. patet autem quod nec corrumpitur per
excellentiam sui obiecti: quia qui intelligit ualde intelligibilia, non minus
intelligit minus intelligibilia, sed magis. intellectus igitur nullo modo est
corruptibilis. amplius. intelligibile est propria perfectio intellectus: unde
intellectus in actu et intelligibile in actu sunt unum. quod igitur conuenit
intelligibili inquantum est intelligibile, oportet conuenire intellectui
inquantum huiusmodi: quia perfectio et perfectibile sunt unius generis.
intelligibile autem, inquantum est intelligibile, est necessarium et
incorruptibile: necessaria enim perfecte sunt intellectu cognoscibilia;
contingentia uero, inquantum huiusmodi, non nisi deficienter; habetur enim de
eis non scientia, sed opinio; unde et corruptibilium intellectus scientiam habet
secundum quod sunt incorruptibilia, inquantum scilicet sunt uniuersalia. oportet
igitur intellectum esse incorruptibilem. adhuc. unumquodque perficitur secundum
modum suae substantiae. ex modo igitur perfectionis alicuius rei potest accipi
modus substantiae ipsius. intellectus autem non perficitur per motum, sed per
hoc quod est extra motum existens: perficimur enim secundum intellectiuam animam
scientia et prudentia, sedatis permutationibus et corporalibus et animae
passionum; ut patet per philosophum, in uii physicorum. modus igitur substantiae
intelligentis est quod esse suum sit supra motum, et per consequens supra
tempus. esse autem cuiuslibet rei corruptibilis subiacet motui et tempori.
impossibile est igitur substantiam intelligentem esse corruptibilem. praeterea.
impossibile est naturale desiderium esse inane: natura enim nihil facit frustra.
sed quilibet intelligens naturaliter desiderat esse perpetuum: non solum ut
perpetuetur esse secundum speciem, sed etiam indiuiduum. quod sic patet.
naturalis enim appetitus quibusdam quidem inest ex apprehensione: sicut lupus
naturaliter desiderat occisionem animalium ex quibus pascitur, et homo
naturaliter desiderat felicitatem. quibusdam uero absque apprehensione, ex sola
inclinatione naturalium principiorum, quae naturalis appetitus in quibusdam
dicitur: sicut graue appetit esse deorsum. utroque autem modo inest rebus
naturale desiderium essendi: cuius signum est quia et ea quae cognitione carent,
resistunt corrumpentibus secundum uirtutem suorum principiorum naturalium; et ea
quae cognitionem habent, resistunt eisdem secundum modum suae cognitionis. illa
igitur cognitione carentia quorum principiis inest uirtus ad conseruandum esse
perpetuum ita quod maneant semper eadem secundum numerum, naturaliter appetunt
esse perpetuum etiam secundum idem numero. quorum autem principia non habent ad
hoc uirtutem, sed solum ad conseruandum esse perpetuum secundum idem specie,
etiam sic naturaliter appetunt perpetuitatem. hanc igitur differentiam oportet
et in his inueniri quibus desiderium essendi cum cognitione inest: ut scilicet
illa quae non cognoscunt esse nisi ut nunc, desiderant esse ut nunc; non autem
semper, quia esse sempiternum non apprehendunt. desiderant tamen esse perpetuum
speciei: tamen absque cognitione; quia uirtus generatiua, quae ad hoc deseruit,
praeambula est, et non subiacens cognitioni. illa igitur quae ipsum esse
perpetuum cognoscunt et apprehendunt, desiderant ipsum naturali desiderio. hoc
autem conuenit omnibus substantiis intelligentibus. omnes igitur substantiae
intelligentes naturali desiderio appetunt esse semper. ergo impossibile est quod
esse deficiant. adhuc. quaecumque incipiunt esse et desinunt, per eandem
potentiam habent utrumque: eadem enim est potentia ad esse et ad non esse. sed
substantiae intelligentes non potuerunt incipere esse nisi per potentiam primi
agentis: non enim sunt ex materia, quae potuerit praefuisse, ut ostensum est.
igitur nec est aliqua potentia ad non esse earum nisi in primo agente, secundum
quod potest non influere eis esse. sed ex hac sola potentia nihil potest dici
corruptibile. tum quia res dicuntur necessariae et contingentes secundum
potentiam quae est in eis, et non secundum potentiam dei, ut supra ostensum est.
tum etiam quia deus, qui est institutor naturae, non subtrahit rebus id quod est
proprium naturis earum; ostensum est autem quod proprium naturis
intellectualibus est quod sint perpetuae; unde hoc eis a deo non subtrahetur.
sunt igitur substantiae intellectuales ex omni parte incorruptibiles. hinc est
quod in psalmo: laudate dominum de caelis, connumeratis angelis et caelestibus
corporibus, subiungitur: statuit ea in aeternum et in saeculum saeculi, per quod
praedictorum perpetuitas designatur. dionysius etiam, in iu cap. de diu. nom.,
dicit quod propter diuinae bonitatis radios substiterunt intelligibiles et
intellectuales substantiae, et sunt et uiuunt, et habent uitam indeficientem et
imminorabilem, ab uniuersa corruptione et generatione et morte mundae
existentes, et eleuatae ab instabili et fluxa uariatione. per quem modum
substantia intellectualis possit corpori uniri. cum autem supra ostensum sit
substantiam intellectualem non esse corpus neque uirtutem aliquam a corpore
dependentem, restat inuestigandum utrum aliqua substantia intellectualis corpori
possit uniri. est autem primo manifestum quod substantia intellectualis non
potest corpori uniri per modum mixtionis. quae enim miscentur, oportet ad
inuicem alterata esse. quod non contingit nisi in his quorum est materia eadem,
quae possunt esse actiua et passiua ad inuicem. substantiae autem intellectuales
non communicant in materia cum corporalibus: sunt enim immateriales, ut supra
ostensum est. non sunt igitur corpori miscibiles. adhuc. quae miscentur,
mixtione iam facta, non manent actu, sed uirtute tantum: nam si actu manerent,
non esset mixtio, sed confusio tantum; unde corpus mixtum ex elementis nullum
eorum est. hoc autem impossibile est accidere substantiis intellectualibus: sunt
enim incorruptibiles, ut supra ostensum est. non igitur potest substantia
intellectualis uniri corpori per modum mixtionis. similiter autem patet quod
substantia intellectualis non potest uniri corpori per modum contactus proprie
sumpti. tactus enim non nisi corporum est: sunt enim tangentia quorum sunt
ultima simul, ut puncta aut lineae aut superficies, quae sunt corporum ultima.
non igitur per modum contactus substantia intellectualis corpori uniri potest.
ex hoc autem relinquitur quod neque continuatione, neque compositione aut
colligatione, ex substantia intellectuali et corpore unum fieri possit. omnia
enim haec sine contactu esse non possunt. est tamen quidam modus contactus quo
substantia intellectualis corpori uniri potest. corpora enim naturalia tangendo
se alterant: et sic ad inuicem uniuntur non solum secundum ultima quantitatis,
sed etiam secundum similitudinem qualitatis aut formae, dum alterans formam suam
imprimit in alteratum. et quamuis, si considerentur solum ultima quantitatis,
oporteat in omnibus mutuum esse tactum, tamen, si attendatur ad actionem et
passionem, inuenientur aliqua esse tangentia tantum et aliqua tacta tantum:
corpora enim caelestia tangunt quidem hoc modo elementaria corpora, inquantum ea
alterant: non autem tanguntur ab eis, quia ab eis non patiuntur. si igitur sint
aliqua agentia quae quantitatis ultimis non tangant, dicentur nihilominus
tangere, inquantum agunt: secundum quem modum dicimus quod contristans nos
tangit. hoc igitur modo tangendi possibile est uniri substantiam intellectualem
corpori per contactum. agunt enim substantiae intellectuales in corpora et
mouent ea, cum sint immateriales et magis in actu existentes. hic autem tactus
non est quantitatis, sed uirtutis. unde differt hic tactus a tactu corporeo in
tribus. primo quidem, quia hoc tactu id quod est indiuisibile potest tangere
diuisibile. quod in tactu corporeo non potest accidere: nam puncto non potest
tangi nisi indiuisibile aliquid. substantia autem intellectualis, quamuis sit
indiuisibilis, potest tangere quantitatem diuisibilem, inquantum agit in ipsam.
alio enim modo est indiuisibile punctum, et substantia intellectualis. punctum
quidem sicut quantitatis terminus: et ideo habet situm determinatum in continuo,
ultra quem porrigi non potest. substantia autem intellectualis est indiuisibilis
quasi extra genus quantitatis existens. unde non determinatur ei indiuisibile
aliquid quantitatis ad tangendum. secundo, quia tactus quantitatis est solum
secundum ultima: tactus autem uirtutis est ad totum quod tangitur. sic enim
tangitur secundum quod patitur et mouetur. hoc autem fit secundum quod est in
potentia. potentia uero est secundum totum, non secundum ultima totius. unde
totum tangitur. ex quo patet tertia differentia. quia in tactu quantitatis, qui
fit secundum extrema, oportet esse tangens extrinsecum ei quod tangitur; et non
potest incedere per ipsum, sed impeditur ab eo. tactus autem uirtutis, qui
competit substantiis intellectualibus, cum sit ad intima, facit substantiam
tangentem esse intra id quod tangitur, et incedentem per ipsum absque
impedimento. sic igitur substantia intellectualis potest corpori uniri per
contactum uirtutis. quae autem uniuntur secundum talem contactum, non sunt unum
simpliciter. sunt enim unum in agendo et patiendo: quod non est esse unum
simpliciter. sic enim dicitur unum quomodo et ens. esse autem agens non
significat esse simpliciter. unde nec esse unum in agendo est esse unum
simpliciter. unum autem simpliciter tripliciter dicitur: uel sicut indiuisibile;
uel sicut continuum; uel sicut quod est ratione unum. ex substantia autem
intellectuali et corpore non potest fieri unum quod sit indiuisibile: oportet
enim illud esse compositum ex duobus. neque iterum quod sit continuum: quia
partes continui quantae sunt. relinquitur igitur inquirendum utrum ex substantia
intellectuali et corpore possit sic fieri unum sicut quod est ratione unum. ex
duobus autem permanentibus non fit aliquid ratione unum nisi sicut ex forma
substantiali et materia: ex subiecto enim et accidente non fit ratione unum; non
enim est eadem ratio hominis et albi. hoc igitur inquirendum relinquitur, utrum
substantia intellectualis corporis alicuius forma substantialis esse possit.
uidetur autem rationabiliter considerantibus hoc esse impossibile. ex duabus
enim substantiis actu existentibus non potest fieri aliquid unum: actus enim
cuiuslibet est id quo ab altero distinguitur. substantia autem intellectualis
est substantia actu existens, ut ex praemissis apparet. similiter autem et
corpus. non igitur potest aliquid unum fieri, ut uidetur, ex substantia
intellectuali et corpore. adhuc. forma et materia in eodem genere continentur:
omne enim genus per actum et potentiam diuiditur. substantia autem
intellectualis et corpus sunt diuersa genera. non igitur uidetur possibile unum
esse formam alterius. amplius. omne illud cuius esse est in materia, oportet
esse materiale. sed si substantia intellectualis est forma corporis, oportet
quod esse eius sit in materia corporali: non enim esse formae est praeter esse
materiae. sequetur igitur quod substantia intellectualis non sit immaterialis,
ut supra ostensum est. item. impossibile est illud cuius esse est in corpore,
esse a corpore separatum. intellectus autem ostenditur a philosophis esse
separatus a corpore, et quod neque est corpus neque uirtus in corpore. non est
igitur intellectualis substantia forma corporis: sic enim esse eius esset in
corpore. adhuc. cuius esse est commune corpori, oportet et operationem corpori
communem esse: unumquodque enim agit secundum quod est ens; nec uirtus operatiua
rei potest esse sublimior quam eius essentia, cum uirtus essentiae principia
consequatur. si autem substantia intellectualis sit forma corporis, oportet quod
esse eius sit sibi et corpori commune: ex forma enim et materia fit aliquid unum
simpliciter, quod est secundum esse unum. erit igitur et operatio substantiae
intellectualis communis corpori, et uirtus eius uirtus in corpore. quod ex
praemissis patet esse impossibile. positio platonis de unione animae
intellectualis ad corpus. ex his autem et similibus rationibus aliqui moti,
dixerunt quod nulla substantia intellectualis potest esse forma corporis. sed
quia huic positioni ipsa hominis natura contradicere uidebatur, qui ex anima
intellectuali et corpore uidetur esse compositus, excogitauerunt quasdam uias
per quas naturam hominis saluarent. plato igitur posuit, et eius sequaces, quod
anima intellectualis non unitur corpori sicut forma materiae, sed solum sicut
motor mobili, dicens animam esse in corpore sicut nautam in naui. et sic unio
animae et corporis non esset nisi per contactum uirtutis, de quo supra dictum
est. hoc autem uidetur inconueniens. secundum praedictum enim contactum non fit
aliquid unum simpliciter, ut ostensum est. ex unione autem animae et corporis
fit homo. relinquitur igitur quod homo non sit unum simpliciter: et per
consequens nec ens simpliciter, sed ens per accidens. ad hoc autem euitandum,
plato posuit quod homo non sit aliquid compositum ex anima et corpore: sed quod
ipsa anima utens corpore sit homo; sicut petrus non est aliquid compositum ex
homine et indumento, sed homo utens indumento. hoc autem esse impossibile
ostenditur. animal enim et homo sunt quaedam sensibilia et naturalia. hoc autem
non esset si corpus et eius partes non essent de essentia hominis et animalis,
sed tota essentia utriusque esset anima, secundum positionem praedictam: anima
enim non est aliquid sensibile neque materiale. impossibile est igitur hominem
et animal esse animam utentem corpore, non autem aliquid ex corpore et anima
compositum. item. impossibile est quod eorum quae sunt diuersa secundum esse,
sit operatio una. dico autem operationem unam, non ex parte eius in quod
terminatur actio, sed secundum quod egreditur ab agente: multi enim trahentes
nauim unam actionem faciunt ex parte operati, quod est unum, sed tamen ex parte
trahentium sunt multae actiones, quia sunt diuersi impulsus ad trahendum, cum
enim actio consequatur formam et uirtutem, oportet quorum sunt diuersae formae
et uirtutes, esse et actiones diuersas. quamuis autem animae sit aliqua operatio
propria, in qua non communicat corpus, sicut intelligere; sunt tamen aliquae
operationes communes sibi et corpori, ut timere et irasci et sentire et
huiusmodi: haec enim accidunt secundum aliquam transmutationem alicuius
determinatae partis corporis, ex quo patet quod simul sunt animae et corporis
operationes. oportet igitur ex anima et corpore unum fieri, et quod non sint
secundum esse diuersa. huic autem rationi secundum platonis sententiam obuiatur.
nihil enim inconueniens est mouentis et moti, quamuis secundum esse diuersorum,
esse eundem actum: nam motus est idem actus mouentis sicut a quo est, moti autem
sicut in quo est. sic igitur plato posuit praemissas operationes esse animae
corporique communes ut uidelicet sint animae sicut mouentis et corporis sicut
moti. sed hoc esse non potest. quia, ut probat philosophus in ii de anima,
sentire accidit in ipso moueri a sensibilibus exterioribus. unde non potest homo
sentire absque exteriori sensibili: sicut non potest aliquid moueri absque
mouente. organum igitur sensus mouetur et patitur in sentiendo, sed ab exteriori
sensibili. illud autem quo patitur est sensus; quod ex hoc patet, quia carentia
sensu non patiuntur a sensibilibus tali modo passionis. sensus igitur est uirtus
passiua ipsius organi. anima igitur sensitiua non se habet in sentiendo sicut
mouens et agens, sed sicut id quo patiens patitur. quod impossibile est esse
diuersum secundum esse a patiente. non est igitur anima sensibilis secundum esse
diuersa a corpore animato. praeterea. licet motus sit communis actus mouentis et
moti, tamen alia operatio est facere motum et recipere motum: unde et duo
praedicamenta ponuntur facere et pati. si igitur in sentiendo anima sensitiua se
habet ut agens et corpus ut patiens, alia erit operatio animae et alia corporis.
anima igitur sensitiua habebit aliquam operationem propriam. habebit igitur et
subsistentiam propriam. non igitur, destructo corpore, esse desinet. animae
igitur sensitiuae, etiam irrationabilium animalium, erunt immortales. quod
quidem improbabile uidetur. tamen a platonis opinione non discordat, sed de hoc
infra erit locus quaerendi. amplius. mobile non sortitur speciem a suo motore.
si igitur anima non coniungitur corpori nisi sicut motor mobili, corpus et
partes eius non consequuntur speciem ab anima. abeunte igitur anima, remanebit
corpus et partes eius eiusdem speciei. hoc autem est manifeste falsum: nam caro
et os et manus et huiusmodi partes post abscessum animae non dicuntur nisi
aequiuoce; cum nulli harum partium propria operatio adsit, quae speciem
consequitur. non igitur unitur anima corpori solum sicut motor mobili, uel sicut
homo uestimento. adhuc. mobile non habet esse per suum motorem, sed solummodo
motum. si igitur anima uniatur corpori solummodo ut motor, corpus mouebitur
quidem ab anima, sed non habebit esse per eam. uiuere autem est quoddam esse
uiuentis. non igitur corpus uiuet per animam. item. mobile neque generatur per
applicationem motoris ad ipsum, neque per eius separationem corrumpitur: cum non
dependeat mobile a motore secundum esse, sed secundum moueri tantum. si igitur
anima uniatur corpori solum ut motor, sequetur quod in unione animae et corporis
non erit aliqua generatio, neque in separatione corruptio. et sic mors, quae
consistit in separatione animae et corporis, non erit corruptio animalis. quod
est manifeste falsum. praeterea. omne mouens seipsum ita se habet quod in ipso
est moueri et non moueri, et mouere et non mouere. sed anima, secundum platonis
opinionem, mouet corpus sicut mouens seipsum. est ergo in potestate animae
mouere corpus uel non mouere. si igitur non unitur ei nisi sicut motor mobili,
erit in potestate animae separari a corpore cum uoluerit, et iterum uniri ei cum
uoluerit. quod patet esse falsum. quod autem ut forma propria anima corpori
uniatur, sic probatur. illud quo aliquid fit de potentia ente actu ens, est
forma et actus ipsius. corpus autem per animam fit actu ens de potentia
existente: uiuere enim est esse uiuentis; semen autem ante animationem est
uiuens solum in potentia, per animam autem fit uiuens actu. est igitur anima
forma corporis animati. amplius. quia tam esse quam etiam operari non est solum
formae neque solum materiae, sed coniuncti, esse et agere duobus attribuitur,
quorum unum se habet ad alterum sicut forma ad materiam: dicimus enim quod homo
est sanus corpore et sanitate, et quod est sciens scientia et anima, quorum
scientia est forma animae scientis, et sanitas corporis sani. uiuere autem et
sentire attribuitur animae et corpori: dicimur enim et uiuere et sentire anima
et corpore. sed anima tamen sicut principio uitae et sensus. est igitur anima
forma corporis. adhuc. similiter se habet tota anima sensitiua ad totum corpus
sicut pars ad partem. pars autem ita se habet ad partem quod est forma et actus
eius: uisus enim est forma et actus oculi. ergo anima est forma et actus
corporis. quod nutritiua, sensitiua et intellectiua non sunt in homine tres
animae. potest autem praedictis rationibus secundum opinionem platonis obuiari
quantum ad praesentem intentionem pertinet. ponit enim plato non esse eandem
animam in nobis intellectiuam, nutritiuam et sensitiuam. unde, etsi anima
sensitiua sit forma corporis, non oportebit propter hoc dicere quod aliqua
intellectualis substantia forma corporis esse possit. quod autem hoc sit
impossibile, sic ostendendum est. quae attribuuntur alicui eidem secundum
diuersas formas, praedicantur de inuicem per accidens: album enim dicitur esse
musicum per accidens, quia socrati accidit albedo et musica. si igitur anima
intellectiua, sensitiua et nutritiua sunt diuersae uirtutes aut formae in nobis,
ea quae secundum has formas nobis conueniunt, de inuicem praedicabuntur per
accidens. sed secundum animam intellectiuam dicimur homines, secundum sensitiuam
animalia, secundum nutritiuam uiuentia. erit igitur haec praedicatio per
accidens, homo est animal; uel, animal est uiuum. est autem per se: nam homo
secundum quod est homo, animal est; et animal secundum quod est animal, uiuum
est. est igitur aliquis ab eodem principio homo, animal et uiuum. si autem
dicatur quod, etiam praedictis animabus diuersis existentibus, non sequitur
praedictae praedicationes fore per accidens, eo quod animae illae ad inuicem
ordinem habent: hoc iterum remouetur. nam ordo sensitiui ad intellectiuum, et
nutritiui ad sensitiuum, est sicut ordo potentiae ad actum: nam intellectiuum
sensitiuo, et sensitiuum nutritiuo posterius secundum generationem est; prius
enim in generatione fit animal quam homo. si igitur iste ordo facit
praedicationes praedictas esse per se, hoc non erit secundum illum modum dicendi
per se qui accipitur secundum formam, sed secundum illum qui accipitur secundum
materiam et subiectum, sicut dicitur superficies colorata. hoc autem est
impossibile. quia in isto modo dicendi per se, id quod est formale praedicatur
per se de subiecto: ut cum dicimus, superficies est alba, uel, numerus est par.
et iterum in hoc modo dicendi per se subiectum ponitur in definitione
praedicati: sicut numerus in definitione paris. ibi autem e contrario accidit.
non enim homo per se praedicatur de animali, sed e conuerso: et iterum non
ponitur subiectum in definitione praedicati, sed e conuerso. non igitur
praedictae praedicationes dicuntur per se ratione dicti ordinis. praeterea. ab
eodem aliquid habet esse et unitatem: unum enim consequitur ad ens. cum igitur a
forma unaquaeque res habeat esse, a forma etiam habebit unitatem. si igitur
ponantur in homine plures animae sicut diuersae formae, homo non erit unum ens,
sed plura. nec ad unitatem hominis ordo formarum sufficiet. quia esse unum
secundum ordinem non est esse unum simpliciter: cum unitas ordinis sit minima
unitatum. item. adhuc redibit praedictum inconueniens, ut scilicet ex anima
intellectiua et corpore non fiat unum simpliciter, sed secundum accidens tantum.
omne enim quod aduenit alicui post esse completum, aduenit ei accidentaliter:
cum sit extra essentiam eius. quaelibet autem forma substantialis facit ens
completum in genere substantiae: facit enim ens actu et hoc aliquid. quicquid
igitur post primam formam substantialem aduenit rei, accidentaliter adueniet.
cum igitur anima nutritiua sit forma substantialis, uiuum enim substantialiter
de homine praedicatur et de animali; sequetur quod anima sensitiua adueniat
accidentaliter, et similiter intellectiua. et sic neque animal neque homo
significant unum simpliciter, neque aliquod genus aut speciem in praedicamento
substantiae. amplius. si homo, secundum platonis sententiam, non est aliquid ex
anima et corpore compositum, sed est anima utens corpore, aut hoc intelligitur
solum de anima intellectiua, aut de tribus animabus, si tres sunt, siue de
duabus earum. si autem de tribus uel duabus, sequitur quod homo non sit unum,
sed sit duo uel tria: est enim tres animae, uel saltem duae. si autem hoc
intelligatur de anima intellectiua tantum, ita scilicet quod intelligatur anima
sensitiua esse forma corporis, et anima intellectiua utens corpore animato et
sensificato sit homo, sequentur adhuc inconuenientia: scilicet quod homo non sit
animal, sed utatur animali, nam per animam sensitiuam aliquid est animal; et
quod homo non sentiat, sed utatur re sentiente. quae cum sint inconuenientia,
impossibile est tres animas substantia differentes esse in nobis, intellectiuum,
sensitiuum et nutritiuum. adhuc. ex duobus aut pluribus non potest fieri unum si
non sit aliquid uniens, nisi unum eorum se habeat ad alterum ut actus ad
potentiam: sic enim ex materia et forma fit unum, nullo uinculo extraneo eos
colligante. si autem in homine sint plures animae, non se habent ad inuicem ut
materia et forma, sed omnes ponuntur ut actus quidam et principia actionum.
oportet igitur, si uniantur ad faciendum aliquid unum, puta hominem uel animal,
quod sit aliquid uniens. hoc autem non potest esse corpus: cum magis corpus
uniatur per animam; cuius signum est quod discedente anima, corpus dissoluitur.
relinquitur igitur quod oportet aliquid formalius esse quod facit ex illis
pluribus unum. et hoc magis erit anima quam illa plura quae per ipsum uniuntur.
si igitur hoc iterum est habens partes diuersas, et non est unum secundum se,
oportet adhuc esse aliquid uniens. cum igitur non sit abire in infinitum,
oportet deuenire ad aliquid quod sit secundum se unum. et hoc maxime est anima.
oportet igitur in uno homine uel animali unam tantum animam esse. item. si id
quod est ex parte animae in homine, est ex pluribus congregatum, oportet quod
sicut totum congregatum se habet ad totum corpus, ita singula ad singulas partes
corporis. quod etiam a positione platonis non discordat: ponebat enim animam
rationalem in cerebro, nutritiuam in hepate, concupiscibilem in corde. hoc autem
apparet esse falsum, dupliciter. primo quidem quia aliqua pars animae est quae
non potest attribui alicui parti corporis, scilicet intellectus, de quo supra
ostensum est quod non est actus alicuius partis corporis. secundo, quia
manifestum est quod in eadem parte corporis apparent diuersarum partium animae
operationes: sicut patet in animalibus quae decisa uiuunt, quia eadem pars habet
motum et sensum et appetitum quo mouetur; et similiter eadem pars plantae decisa
nutritur, augetur et germinat; ex quo apparet quod diuersae partes animae in una
et eadem parte corporis sint. non igitur sunt diuersae animae in nobis, diuersis
partibus corporis attributae. amplius. diuersae uires quae non radicantur in uno
principio, non impediunt se inuicem in agendo, nisi forte earum actiones essent
contrariae: quod in proposito non contingit. uidemus autem quod diuersae
actiones animae impediunt se: cum enim una est intensa, altera remittitur.
oportet igitur quod istae actiones, et uires quae sunt earum proxima principia,
reducantur in unum principium. hoc autem principium non potest esse corpus: tum
quia aliqua actio est in qua non communicat corpus, scilicet intelligere; tum
quia, si principium harum uirium et actionum esset corpus inquantum huiusmodi,
inuenirentur in omnibus corporibus, quod patet esse falsum. et sic relinquitur
quod sit principium earum forma aliqua una, per quam hoc corpus est tale corpus.
quae est anima. relinquitur igitur quod omnes actiones animae quae sunt in
nobis, ab anima una procedunt. et sic non sunt in nobis plures animae. huic
autem consonat quod dicitur in libro de ecclesiast. dogmatibus: neque duas
animas esse credimus in uno homine, sicut iacobus et alii syrorum scribunt, unam
animalem, qua animatur corpus, et immixta sit sanguini, et alteram spiritualem,
quae rationem ministret: sed dicimus unam eandemque esse animam in homine quae
et corpus sua societate uiuificat, et semetipsam sua ratione disponat. quod
intellectus possibilis hominis non est substantia separata. fuerunt autem et
alii alia adinuentione utentes in sustinendo quod substantia intellectualis non
possit uniri corpori ut forma. dicunt enim quod intellectus, etiam quem
aristoteles possibilem uocat, est quaedam substantia separata non coniuncta
nobis ut forma. et hoc confirmare nituntur, primo, ex uerbis aristotelis qui
dicit, de hoc intellectu loquens, quod est separatus, et immixtus corpori, et
simplex, et impassibilis: quae non possent dici de eo si esset forma corporis.
item, per demonstrationem eiusdem qua probat quod, quia intellectus possibilis
recipit omnes species rerum sensibilium ut in potentia ad ea existens, oportet
quod omnibus careat. sicut pupilla, quae recipit omnes species colorum, caret
omni colore: si enim haberet de se aliquem colorem, ille color prohiberet uideri
alios colores; quinimmo nihil uideretur nisi sub illo colore. et simile
contingeret de intellectu possibili, si haberet de se aliquam formam seu naturam
de rebus sensibilibus. hoc autem oporteret esse, si esset mixtus alicui corpori.
et similiter si esset forma alicuius corporis: quia, cum ex forma et materia
fiat unum, oportet quod forma participet aliquid de natura eius cuius est forma.
impossibile est igitur intellectum possibilem esse mixtum corpori, aut esse
actum seu formam alicuius corporis. adhuc. si esset forma alicuius corporis
materialis, esset eiusdem generis receptio huius intellectus, et receptio
materiae primae. id enim quod est alicuius corporis forma, non recipit aliquid
absque sua materia. materia autem prima recipit formas indiuiduales: immo per
hoc indiuiduantur quod sunt in materia. intellectus igitur possibilis reciperet
formas ut sunt indiuiduales. et sic non cognosceret uniuersalia. quod patet esse
falsum. praeterea. materia prima non est cognoscitiua formarum quas recipit. si
ergo eadem esset receptio intellectus possibilis et materiae primae, nec
intellectus possibilis cognosceret formas receptas. quod est falsum. amplius.
impossibile est in corpore esse uirtutem infinitam: ut probatur ab aristotele in
uiii physicor.. intellectus autem possibilis est quodammodo uirtutis infinitae:
iudicamus enim per ipsum res infinitas secundum numerum, inquantum per ipsum
cognoscimus uniuersalia, sub quibus comprehenduntur particularia infinita in
potentia. non est igitur intellectus possibilis uirtus in corpore. ex his autem
motus est auerroes et quidam antiqui, ut ipse dicit, ad ponendum intellectum
possibilem, quo intelligit anima, esse separatum secundum esse a corpore, et non
esse formam corporis. sed quia hic intellectus nihil ad nos pertineret, nec per
ipsum intelligeremus, nisi nobiscum aliquo modo coniungeretur; determinat etiam
modum quo continuatur nobiscum, dicens quod species intellecta in actu est forma
intellectus possibilis, sicut uisibile in actu est forma potentiae uisiuae. unde
ex intellectu possibili et forma intellecta in actu fit unum. cuicumque igitur
coniungitur forma intellecta praedicta, coniungitur intellectus possibilis.
coniungitur autem nobis mediante phantasmate, quod est subiectum quoddam illius
formae intellectae. per hunc igitur modum etiam intellectus possibilis nobiscum
continuatur. quod autem haec friuola sint et impossibilia facile est uidere.
habens enim intellectum est intelligens. intelligitur autem id cuius species
intelligibilis intellectui unitur. per hoc igitur quod species intelligibilis
intellectui unita est in homine per aliquem modum, non habebit homo quod sit
intelligens, sed solum quod intelligatur ab intellectu separato. praeterea. sic
species intellecta in actu est forma intellectus possibilis, sicut species
uisibilis in actu est forma potentiae uisiuae, siue ipsius oculi. species autem
intellecta comparatur ad phantasma sicut species uisibilis in actu ad coloratum
quod est extra animam: et hac similitudine ipse utitur, et etiam aristoteles.
similis igitur continuatio est intellectus possibilis per formam intelligibilem
ad phantasma quod in nobis est, et potentiae uisiuae ad colorem qui est in
lapide. haec autem continuatio non facit lapidem uidere, sed solum uideri. ergo
et praedicta continuatio intellectus possibilis nobiscum non facit nos
intelligere, sed intelligi solum. planum autem est quod proprie et uere dicitur
quod homo intelligit: non enim intellectus naturam inuestigaremus nisi per hoc
quod nos intelligimus. non igitur sufficiens est praedictus continuationis
modus. adhuc. omne cognoscens per uirtutem cognoscitiuam coniungitur obiecto, et
non e conuerso: sicut et operans omne per uirtutem operatiuam coniungitur
operato. homo autem est intelligens per intellectum sicut per uirtutem
cognoscitiuam. non igitur coniungitur per formam intelligibilem intellectui, sed
magis per intellectum intelligibili. amplius. id quo aliquid operatur, oportet
esse formam eius: nihil enim agit nisi secundum quod est actu; actu autem non
est aliquid nisi per id quod est forma eius; unde et aristoteles probat animam
esse formam, per hoc quod animal per animam uiuit et sentit. homo autem
intelligit, et non nisi per intellectum: unde et aristoteles, inquirens de
principio quo intelligimus, tradit nobis naturam intellectus possibilis. oportet
igitur intellectum possibilem formaliter uniri nobis, et non solum per suum
obiectum. praeterea. intellectus in actu et intelligibile in actu sunt unum:
sicut sensus in actu et sensibile in actu. non autem intellectus in potentia et
intelligibile in potentia: sicut nec sensus in potentia et sensibile in
potentia. species igitur rei, secundum quod est in phantasmatibus, non est
intelligibilis actu: non enim sic est unum cum intellectu in actu sed secundum
quod est a phantasmatibus abstracta; sicut nec species coloris est sensata in
actu secundum quod est in lapide, sed solum secundum quod est in pupilla. sic
autem solum continuatur nobiscum species intelligibilis secundum quod est in
phantasmatibus, secundum positionem praedictam. non igitur continuatur nobiscum
secundum quod est unum cum intellectu possibili ut forma eius. igitur non potest
esse medium quo continuetur intellectus possibilis nobiscum: quia secundum quod
continuatur cum intellectu possibili, non continuatur nobiscum, nec e conuerso.
patet autem eum qui hanc positionem induxit, aequiuocatione deceptum fuisse.
colores enim extra animam existentes, praesente lumine, sunt uisibiles actu ut
potentes mouere uisum: non autem ut actu sensata, secundum quod sunt unum cum
sensu in actu. et similiter phantasmata per lumen intellectus agentis fiunt actu
intelligibilia, ut possint mouere intellectum possibilem: non autem ut sint
intellecta actu, secundum quod sunt unum cum intellectu possibili facto in actu.
item. ubi inuenitur altior operatio uiuentis, ibi inuenitur altior species
uitae, correspondens illi actioni. in plantis enim inuenitur sola actio ad
nutritionem pertinens. in animalibus autem inuenitur altior actio, scilicet
sentire et moueri secundum locum: unde et animal uiuit altiori specie uitae. sed
adhuc in homine inuenitur altior operatio ad uitam pertinens quam in animali,
scilicet intelligere. ergo homo habebit altiorem speciem uitae. sed uita est per
animam. habebit igitur homo altiorem animam, qua uiuit, quam sit anima
sensibilis. nulla autem est altior quam intellectus. est igitur intellectus
anima hominis. et per consequens forma ipsius. adhuc. quod consequitur ad
operationem alicuius rei, non largitur alicui speciem: quia operatio est actus
secundus; forma autem per quam aliquid habet speciem, est actus primus. unio
autem intellectus possibilis ad hominem, secundum positionem praedictam,
consequitur hominis operationem: fit enim mediante phantasia, quae, secundum
philosophum, est motus factus a sensu secundum actum. ex tali igitur unione non
consequitur homo speciem. non igitur differt homo specie a brutis animalibus per
hoc quod est intellectum habens. amplius. si homo speciem sortitur per hoc quod
est rationalis et intellectum habens, quicumque est in specie humana, est
rationalis et intellectum habens. sed puer, etiam antequam ex utero egrediatur,
est in specie humana: in quo tamen nondum sunt phantasmata, quae sint
intelligibilia actu. non igitur est homo intellectum habens per hoc quod
intellectus continuatur homini mediante specie intelligibili cuius subiectum est
phantasma. quod homo non sortitur speciem per intellectum passiuum, sed per
intellectum possibilem. his autem rationibus obuiatur secundum praedictam
positionem. dicit enim praedictus auerroes quod homo differt specie a brutis per
intellectum quem aristoteles uocat passiuum, qui est ipsa uis cogitatiua, quae
est propria homini, loco cuius alia animalia habent quandam aestimatiuam
naturalem. huius autem cogitatiuae uirtutis est distinguere intentiones
indiuiduales, et comparare eas ad inuicem: sicut intellectus qui est separatus
et immixtus, comparat et distinguit inter intentiones uniuersales. et quia per
hanc uirtutem, simul cum imaginatiua et memoratiua, praeparantur phantasmata ut
recipiant actionem intellectus agentis, a quo fiunt intelligibilia actu, sicut
sunt aliquae artes praeparantes materiam artifici principali; ideo praedicta
uirtus uocatur nomine intellectus et rationis, de qua medici dicunt quod habet
sedem in media cellula capitis. et secundum dispositionem huius uirtutis differt
homo unus ab alio in ingenio et in aliis quae pertinent ad intelligendum. et per
usum huius et exercitium acquirit homo habitum scientiae. unde habitus
scientiarum sunt in hoc intellectu passiuo sicut in subiecto. et hic intellectus
passiuus a principio adest puero, per quem sortitur speciem humanam, antequam
actu intelligat. quod autem haec sint falsa, et abusiue dicta, euidenter
apparet. operationes enim uitae comparantur ad animam ut actus secundi ad
primum: ut patet per aristotelem, in ii de anima. actus autem primus in eodem
praecedit tempore actum secundum: sicut scientia est ante considerare. in
quocumque igitur inuenitur aliqua operatio uitae, oportet in eo ponere aliquam
partem animae quae comparetur ad illam operationem sicut actus primus ad
secundum. sed homo habet propriam operationem supra alia animalia, scilicet
intelligere et ratiocinari, quae est operatio hominis inquantum est homo, ut
aristoteles dicit, in i ethicorum. ergo oportet in homine ponere aliquod
principium quod proprie dat speciem homini, quod se habeat ad intelligere sicut
actus primus ad secundum. hoc autem non potest esse intellectus passiuus
praedictus: quia principium praedictae operationis oportet esse impassibile et
non mixtum corpori, ut philosophus probat; cuius contrarium apparet de
intellectu passiuo. non igitur est possibile quod per uirtutem cogitatiuam, quae
dicitur intellectus passiuus, homo speciem sortiatur, per quam ab aliis
animalibus differat. adhuc. quod est passio partis sensitiuae, non potest ponere
in altiori genere uitae quam sit uita sensitiua: sicut quod est passio animae
nutritiuae, non ponit in altiori genere uitae quam sit uita nutritiua. constat
autem quod phantasia, et huiusmodi potentiae quae ad ipsam consequuntur, ut
memoratiua et consimiles, sunt passiones partis sensitiuae: ut philosophus
probat in libro de memoria. non igitur per praedictas uirtutes, uel aliquam
earum, aliquod animal potest poni in altiori genere uitae quam sit uita
sensitiua. homo autem est in altiori genere uitae: quod patet per philosophum,
in ii de anima, qui, distinguens genera uitae, superaddit intellectiuum, quod
homini attribuit, sensitiuo, quod attribuit communiter omni animali. non igitur
homo est uiuens uita sibi propria per uirtutem cogitatiuam praedictam. amplius.
omne mouens seipsum, secundum quod probat philosophus, in uiii physic.,
componitur ex mouente et moto. homo autem, sicut et alia animalia, est mouens
seipsum. ergo mouens et motum sunt partes ipsius. primum autem mouens in homine
est intellectus: nam intellectus suo intelligibili mouet uoluntatem. nec potest
dici quod solus intellectus passiuus sit mouens: quia intellectus passiuus est
solum particularium; in mouendo autem accipitur et uniuersalis opinio, quae est
intellectus possibilis, et particularis, quae potest esse intellectus passiui;
ut patet per aristotelem, in iii de anima et in uii eth.. ergo intellectus
possibilis est aliqua pars hominis. et est dignissimum et formalissimum in ipso.
igitur ab eo speciem sortitur, et non ab intellectu passiuo. adhuc. intellectus
possibilis probatur non esse actus corporis alicuius propter hoc quod est
cognoscitiuus omnium formarum sensibilium in uniuersali. nulla igitur uirtus
cuius operatio se extendere potest ad uniuersalia omnium formarum sensibilium,
potest esse actus alicuius corporis. uoluntas autem est huiusmodi: omnium enim
eorum quae intelligimus possumus habere uoluntatem, saltem ea cognoscendi.
apparet etiam actus uoluntatis in uniuersali: odimus enim, ut dicit aristoteles
in sua rhetorica, in uniuersali latronum genus, irascimur autem particularibus
tantum. uoluntas igitur non potest esse actus alicuius partis corporis, nec
consequi aliquam potentiam quae sit actus corporis. omnis autem pars animae est
actus alicuius corporis praeter solum intellectum proprie dictum. igitur
uoluntas in intellectiua parte est: unde et aristoteles dicit, in iii de anima,
quod uoluntas in ratione est, irascibilis autem et concupiscibilis in parte
sensitiua. propter quod et actus concupiscibilis et irascibilis cum passione
sunt: non autem actus uoluntatis, sed cum electione. uoluntas autem hominis non
est extrinseca ab homine, quasi in quadam substantia separata fundata, sed est
in ipso homine. aliter enim non esset dominus suarum actionum, quia ageretur
uoluntate cuiusdam substantiae separatae; et in ipso essent tantum potentiae
appetitiuae cum passione operantes, scilicet irascibilis et concupiscibilis,
quae sunt in parte sensitiua, sicut et in ceteris animalibus, quae magis aguntur
quam agant. hoc autem est impossibile, et destructiuum totius moralis
philosophiae et politicae conuersationis. oportet igitur intellectum possibilem
in nobis esse, per quem a brutis differamus, et non solum secundum intellectum
passiuum. item. sicut nihil est potens agere nisi per potentiam actiuam in ipso
existentem, ita nihil potens est pati nisi per potentiam passiuam quae in ipso
est: combustibile enim est potens comburi non solum quia est aliquid potens
comburere ipsum, sed etiam quia habet in se potentiam ut comburatur. intelligere
autem quoddam pati est ut dicitur in iii de anima. cum igitur puer sit potentia
intelligens, etsi non actu intelligat, oportet quod sit in eo aliqua potentia
qua sit potens intelligere. haec autem potentia est intellectus possibilis.
oportet igitur quod puero iam sit coniunctus intellectus possibilis antequam
actu intelligat. non est igitur continuatio intellectus possibilis cum homine
per formam intellectam in actu, sed ipse intellectus possibilis inest homini a
principio sicut aliquid eius. huic autem rationi respondet auerroes praedictus.
dicit enim quod puer dicitur potentia intelligens duplici ratione. uno modo,
quia phantasmata quae sunt in ipso, sunt intelligibilia in potentia. alio modo,
quia intellectus possibilis est potens continuari cum ipso: et non quia
intellectus sit iam unitus ei. ostendendum est autem quod uterque modus sit
insufficiens. alia enim est potentia qua agens potest agere, et alia potentia
qua patiens potest pati, et ex opposito diuiduntur. ex eo igitur quod conuenit
alicui quod possit agere, non competit ei quod possit pati. posse autem
intelligere est posse pati: cum intelligere quoddam pati sit, secundum
philosophum. non igitur dicitur puer potens intelligere ex eo quod phantasmata
in eo possunt esse intellecta in actu: cum hoc pertineat ad posse agere;
phantasmata enim mouent intellectum possibilem. adhuc. potentia consequens
speciem alicuius non competit ei secundum id quod speciem non largitur. posse
autem intelligere consequitur speciem humanam: est enim intelligere operatio
hominis inquantum huiusmodi. phantasmata autem non dant speciem humanam, sed
magis consequuntur operationem hominis. non ergo ratione phantasmatum potest
dici puer potentia intelligens. similiter autem neque potest dici puer posse
intelligere quia intellectus possibilis potest continuari cum ipso. sic enim
aliquis dicitur potens agere uel pati per potentiam actiuam uel passiuam, sicut
dicitur albus per albedinem. non autem dicitur aliquis albus antequam albedo sit
ei coniuncta. ergo neque dicitur aliquis potens agere uel pati antequam potentia
actiua uel passiua ei adsit. non ergo de puero posset dici quod est potens
intelligere antequam intellectus possibilis, qui est potentia intelligendi, sit
ei continuatus. praeterea. aliter dicitur aliquis potens operari antequam habeat
naturam qua operetur, et aliter postquam iam habet naturam sed impeditur per
accidens ab operando: sicut aliter dicitur corpus potens ferri sursum antequam
sit leue, et aliter postquam iam est generatum leue sed impeditur in suo motu.
puer autem est in potentia intelligens non quasi nondum habens naturam
intelligendi, sed habens impedimentum ut non intelligat: impeditur enim ab
intelligendo propter multimodos motus in ipso existentes, ut dicitur in uii
physicorum. non igitur propter hoc dicitur potens intelligere quia intellectus
possibilis, qui est intelligendi principium, potest continuari sibi: sed quia
iam est continuatus et impeditur ab actione propria; unde, impedimento remoto,
statim intelligit. item. habitus est quo quis operatur cum uoluerit. oportet
igitur eiusdem esse habitum, et operationem quae est secundum habitum. sed
considerare intelligendo, quod est actus huius habitus qui est scientiae, non
potest esse intellectus passiui, sed est ipsius intellectus possibilis: ad hoc
enim quod aliqua potentia intelligat, oportet quod non sit actus corporis
alicuius. ergo et habitus scientiae non est in intellectu passiuo sed in
intellectu possibili. scientia autem in nobis est, secundum quam dicimur
scientes. ergo et intellectus possibilis est in nobis, et non secundum esse a
nobis separatus. adhuc. scientiae assimilatio est scientis ad rem scitam. rei
autem scitae, inquantum est scita, non assimilatur sciens nisi secundum species
uniuersales: scientia enim de huiusmodi est. species autem uniuersales non
possunt esse in intellectu passiuo, cum sit potentia utens organo, sed solum in
intellectu possibili. scientia igitur non est in intellectu passiuo, sed solum
in intellectu possibili. amplius. intellectus in habitu, ut aduersarius
confitetur, est effectus intellectus agentis. intellectus autem agentis effectus
sunt intelligibilia actu, quorum proprium recipiens est intellectus possibilis,
ad quem comparatur agens sicut ars ad materiam, ut aristoteles dicit, in iii de
anima. oportet igitur intellectum in habitu, qui est habitus scientiae, esse in
intellectu possibili, non passiuo. praeterea. impossibile est quod perfectio
superioris substantiae dependeat ab inferiori. perfectio autem intellectus
possibilis dependet ab operatione hominis: dependet enim a phantasmatibus, quae
mouent intellectum possibilem. non est igitur intellectus possibilis aliqua
substantia superior homine. ergo oportet quod sit aliquid hominis ut actus et
forma ipsius. adhuc. quaecumque sunt separata secundum esse, habent etiam
separatas operationes: nam res sunt propter suas operationes, sicut actus primus
propter secundum; unde aristoteles dicit, in i de anima, quod, si aliqua
operationum animae est sine corpore, quod possibile est animam separari.
operatio autem intellectus possibilis indiget corpore: dicit enim philosophus,
in iii de anima, quod intellectus potest agere per seipsum, scilicet
intelligere, quando est factus in actu per speciem a phantasmatibus abstractam,
quae non sunt sine corpore. igitur intellectus possibilis non est omnino a
corpore separatus. amplius. cuicumque competit aliqua operatio secundum naturam,
sunt ei a natura attributa ea sine quibus illa operatio compleri non potest:
sicut aristoteles probat, in ii libro de caelo, quod, si stellae mouerentur motu
progressiuo ad modum animalium, quod natura dedisset eis organa motus
progressiui. sed operatio intellectus possibilis completur per organa corporea,
in quibus necesse est esse phantasmata. natura igitur intellectum possibilem
corporeis uniuit organis. non est igitur secundum esse a corpore separatus.
item. si sit secundum esse a corpore separatus, magis intelliget substantias
quae sunt a materia separatae quam formas sensibiles: quia sunt magis
intelligibiles, et magis ei conformes. non potest autem intelligere substantias
omnino a materia separatas, quia eorum non sunt aliqua phantasmata: hic autem
intellectus nequaquam sine phantasmate intelligit, ut aristoteles dicit, in iii
de anima; sunt enim ei phantasmata sicut sensibilia sensui, sine quibus sensus
non sentit. non est igitur substantia a corpore separata secundum esse. adhuc.
in omni genere tantum se extendit potentia passiua quantum potentia actiua
illius generis: unde non est aliqua potentia passiua in natura cui non
respondeat aliqua potentia actiua naturalis. sed intellectus agens non facit
intelligibilia nisi phantasmata. ergo nec intellectus possibilis mouetur ab
aliis intelligibilibus nisi a speciebus a phantasmatibus abstractis. et sic
substantias separatas intelligere non potest. amplius. in substantiis separatis
sunt species rerum sensibilium intelligibiliter, per quas de sensibilibus
scientiam habent. si igitur intellectus possibilis intelligit substantias
separatas, in eis acciperet sensibilium cognitionem. non ergo acciperet eam a
phantasmatibus: quia natura non abundat superfluis. si autem dicatur quod
substantiis separatis non adest cognitio sensibilium, saltem oportebit dicere
quod eis adsit altior cognitio. quam oportet non deesse intellectui possibili,
si praedictas substantias intelligit. habebit igitur duplicem scientiam: unam
per modum substantiarum separatarum, aliam a sensibus acceptam. quarum altera
superflueret. praeterea. intellectus possibilis est quo intelligit anima, ut
dicitur in iii de anima. si igitur intellectus possibilis intelligit substantias
separatas, et nos intelligimus eas. quod patet esse falsum: habemus enim nos ad
eas sicut oculus noctuae ad solem, ut aristoteles dicit. his autem respondetur,
secundum positionem praedictam. intellectus enim possibilis, secundum quod est
in se subsistens, intelligit substantias separatas: et est in potentia ad eas
sicut diaphanum ad lucem. secundum autem quod continuatur nobis, a principio est
in potentia ad formas a phantasmatibus abstractas. unde nos a principio non
intelligimus per eum substantias separatas. sed hoc stare non potest.
intellectus enim possibilis ex hoc dicitur, secundum eos, continuari nobis, quod
perficitur per species intelligibiles a phantasmatibus abstractas. prius igitur
est considerare intellectum ut in potentia ad huiusmodi species quam ut
continuetur nobis. non igitur per hoc quod continuatur nobis, est in potentia ad
huiusmodi species. praeterea. secundum hoc, esse in potentia ad praedictas
species non esset ei secundum se conueniens, sed per aliud. per ea autem quae
non conueniunt alicui secundum se, non debet aliquid definiri. non igitur ratio
intellectus possibilis est ex hoc quod possibilis est ad praedictas species, ut
definit ipsum aristoteles in iii de anima. adhuc. impossibile est intellectum
possibilem simul multa intelligere nisi unum per aliud intelligat: non enim una
potentia pluribus actibus simul perficitur nisi secundum ordinem. si igitur
intellectus possibilis intelligat substantias separatas et species a
phantasmatibus separatas, oportet quod uel intelligat per species huiusmodi
substantias separatas, uel e conuerso. quodcumque autem detur, sequitur quod nos
intelligamus substantias separatas. quia si nos intelligimus naturas sensibilium
inquantum intelligit eas intellectus possibilis; intellectus autem possibilis
intelligit eas per hoc quod intelligit substantias separatas; et similiter nos
intelligemus. et similiter si sit e conuerso. hoc autem est manifeste falsum.
non igitur intellectus possibilis intelligit substantias separatas. non est
igitur substantia separata. quod praedicta positio est contra sententiam
aristotelis. sed quia huic positioni auerroes praestare robur auctoritatis
nititur propter hoc quod dicit aristotelem ita sensisse, ostendemus manifeste
quod praedicta opinio est contra sententiam aristotelis. primo quidem, quia
aristoteles in ii de anima, definit animam dicens quod est actus primus physici
corporis organici potentia uitam habentis: et postea subiungit quod haec est
definitio uniuersaliter dicta de omni anima; non sicut praedictus auerroes
fingit, sub dubitatione hoc proferens; ut patet ex exemplaribus graecis et
translatione boetii. postmodum autem, in eodem capitulo, subiungit esse quasdam
partes animae separabiles. quae non sunt nisi intellectiuae. relinquitur igitur
quod illae partes sunt actus corporis. nec est contra hoc quod postea subiungit:
de intellectu autem et perspectiua potentia nihil est adhuc manifestum, sed
uidetur animae alterum genus esse. non enim per hoc uult intellectum alienare a
communi definitione animae, sed a propriis naturis aliarum partium: sicut qui
dicit quod alterum genus animalis est uolatile a gressibili, non aufert a
uolatili communem definitionem animalis. unde, ut ostenderet in quo dixerit
alterum, subiungit: et hoc solum contingit separari sicut perpetuum a
corruptibili. nec est intentio aristotelis ut commentator praedictus fingit,
dicere quod nondum est manifestum de intellectu utrum intellectus sit anima,
sicut de aliis principiis. non enim textus uerus habet, nihil est declaratum
siue, nihil est dictum, sed, nihil est manifestum: quod intelligendum est
quantum ad id quod est proprium ei, non quantum ad communem definitionem. si
autem, ut ipse dicit, anima aequiuoce dicitur de intellectu et aliis, primo
distinxisset aequiuocationem, postea definiuisset, sicut est consuetudo sua.
alias procederet in aequiuoco. quod non est in scientiis demonstratiuis. item.
in ii de anima intellectum numerat inter potentias animae. et in auctoritate
etiam praedicta nominat perspectiuam potentiam. non est igitur intellectus extra
animam humanam, sed est quaedam potentia eius. item. in iii de anima, incipiens
loqui de intellectu possibili, nominat eum partem animae, dicens: de parte autem
animae qua cognoscit anima et sapit. in quo manifeste ostendit quod intellectus
possibilis sit aliquid animae. adhuc autem manifestius per id quod postea
subiungit, declarans naturam intellectus possibilis, dicens: dico autem
intellectum quo opinatur et intelligit anima. in quo manifeste ostenditur
intellectum esse aliquid animae humanae, quo anima humana intelligit. est igitur
praedicta positio contra sententiam aristotelis, et contra ueritatem. unde
tanquam fictitia repudianda est. contra opinionem alexandri de intellectu
possibili. his igitur uerbis aristotelis consideratis, alexander posuit
intellectum possibilem esse aliquam uirtutem in nobis, ut sic definitio communis
de anima assignata ab aristotele in ii de anima, possit sibi conuenire. quia
uero intelligere non poterat aliquam substantiam intellectualem esse corporis
formam, posuit praedictam uirtutem non esse fundatam in aliqua intellectuali
substantia; et consequentem commixtionem elementorum in corpore humano.
determinatus enim mixtionis humani corporis modus facit hominem esse in potentia
ad recipiendum influentiam intellectus agentis, qui semper est in actu, et
secundum ipsum est quaedam substantia separata, ex qua influentia homo fit
intelligens actu. id autem in homine per quod est potentia intelligens, est
intellectus possibilis. et sic uidebatur sequi quod ex commixtione determinata
in nobis sit intellectus possibilis. uidetur autem in primo aspectu haec positio
uerbis et demonstrationi aristotelis esse contraria. ostendit enim aristoteles
in iii de anima, ut dictum est, quod intellectus possibilis est immixtus
corpori. hoc autem est impossibile dici de aliqua uirtute consequente mixtionem
elementorum: quod enim huiusmodi est, oportet quod in ipsa elementorum
commixtione fundetur, sicut uidemus de sapore et odore et aliis huiusmodi. non
igitur positio praedicta alexandri potest stare cum uerbis et demonstratione
aristotelis, ut uidetur. ad hoc autem alexander dicit quod intellectus
possibilis est ipsa praeparatio in natura humana ad recipiendum influentiam
intellectus agentis. praeparatio autem ipsa non est aliqua natura sensibilis
determinata, neque est mixta corpori. est enim relatio quaedam, et ordo unius ad
aliud. sed hoc manifeste discordat ab intentione aristotelis. probat enim
aristoteles ex hoc intellectum possibilem non habere determinate aliquam naturam
sensibilium, et per consequens non esse mixtum corpori, quia est receptiuus
omnium formarum sensibilium et cognoscitiuus earum. quod de praeparatione non
potest intelligi: quia eius non est recipere, sed magis praeparari. non igitur
demonstratio aristotelis procedit de praeparatione, sed de aliquo recipiente
praeparato. amplius. si ea quae dicit aristoteles de intellectu possibili,
conueniunt ei inquantum est praeparatio, et non ex natura subiecti praeparati,
sequetur quod omni praeparationi conueniant. in sensu autem est praeparatio
quaedam ad sensibilia in actu recipienda. ergo et idem dicendum est de sensu et
intellectu possibili. cuius contrarium manifeste subiungit aristoteles,
ostendens differentiam inter receptionem sensus et intellectus ex hoc quod
sensus corrumpitur ex excellentia obiectorum, non autem intellectus. item.
aristoteles attribuit possibili intellectui pati ab intelligibili, suscipere
species intelligibiles, esse in potentia ad eas. comparat etiam eum tabulae in
qua nihil est scriptum. quae quidem omnia non possunt dici de praeparatione, sed
de subiecto praeparato. est igitur contra intentionem aristotelis quod
intellectus possibilis sit praeparatio ipsa. adhuc. agens est nobilius patiente
et faciens facto, sicut actus potentia. quanto autem aliquid est immaterialius,
tanto est nobilius. non potest igitur effectus esse immaterialior sua causa.
omnis autem uirtus cognoscitiua, inquantum huiusmodi, est immaterialis: unde et
de sensu, qui est infimus in ordine uirtutum cognoscitiuarum, dicit aristoteles,
in ii de anima, quod est susceptiuus sensibilium specierum sine materia.
impossibile est igitur a commixtione elementorum causari aliquam uirtutem
cognoscitiuam. intellectus autem possibilis est suprema uirtus cognoscitiua in
nobis: dicit enim aristoteles, in iii de anima, quod intellectus possibilis est
quo cognoscit et intelligit anima. intellectus igitur possibilis non causatur ex
commixtione elementorum. amplius. si principium alicuius operationis ab
aliquibus causis procedit, oportet operationem illam non excedere causas illas:
cum causa secunda agat uirtute primae. operatio autem animae nutritiuae etiam
excedit uirtutem qualitatum elementarium: probat enim aristoteles, in ii de
anima, quod ignis non est causa augmenti, sed concausa aliquo modo, principalis
autem causa est anima, ad quam comparatur calor sicut instrumentum ad artificem.
non igitur potest anima uegetabilis produci ex commixtione elementorum. multo
igitur minus sensus et intellectus possibilis. item. intelligere est quaedam
operatio in qua impossibile est communicare aliquod organum corporeum. haec
autem operatio attribuitur animae, uel etiam homini: dicitur enim quod anima
intelligit, uel, homo per animam. oportet igitur aliquod principium in homine
esse, a corpore non dependens, quod sit principium talis operationis.
praeparatio autem sequens commixtionem elementorum a corpore dependet manifeste.
non est igitur praeparatio tale principium. est autem intellectus possibilis:
dicit enim aristoteles, in iii de anima, quod intellectus possibilis est quo
anima opinatur et intelligit. non est igitur intellectus possibilis praeparatio.
si autem dicatur quod principium praedictae operationis in nobis est species
intelligibilis facta in actu ab intellectu agente: hoc uidetur non sufficere.
quia, cum homo de potentia intelligente fiat actu intelligens, oportet quod non
solum intelligat per speciem intelligibilem, per quam fit actu intelligens, sed
per aliquam potentiam intellectiuam, quae sit praedictae operationis principium:
sicut et in sensu accidit. haec autem potentia ab aristotele ponitur intellectus
possibilis. intellectus igitur possibilis est non dependens a corpore.
praeterea. species non est intelligibilis actu nisi secundum quod est depurata
ab esse materiali. hoc autem non potest accidere dum fuerit in aliqua potentia
materiali, quae scilicet sit causata ex principiis materialibus, uel quae sit
actus materialis organi. oportet igitur poni aliquam potentiam intellectiuam in
nobis immaterialem. quae est intellectus possibilis. adhuc. intellectus
possibilis ab aristotele dicitur pars animae. anima autem non est praeparatio,
sed actus: praeparatio enim est ordo potentiae ad actum. sequitur tamen ad actum
aliqua praeparatio ad ulteriorem actum: sicut ad actum diaphanitatis sequitur
ordo ad actum lucis. intellectus igitur possibilis non est ipsa praeparatio, sed
actus quidam. amplius. homo consequitur speciem et naturam humanam secundum
partem animae sibi propriam, quae quidem est intellectus possibilis. nihil autem
consequitur speciem et naturam secundum quod est in potentia, sed secundum quod
est in actu. cum igitur praeparatio nihil sit aliud quam ordo potentiae ad
actum, impossibile est quod intellectus possibilis nihil sit aliud quam
praeparatio quaedam in natura humana existens. quod anima non sit complexio, ut
posuit galenus. praedictae autem opinioni alexandri de intellectu possibili,
propinqua est galeni medici de anima. dicit enim animam esse complexionem. ad
hoc autem dicendum motus est per hoc quod uidemus ex diuersis complexionibus
causari in nobis diuersas passiones quae attribuuntur animae: aliquam enim
complexionem habentes, ut cholericam, de facili irascuntur; melancholici uero de
facili tristantur. unde et per easdem rationes haec opinio improbari potest per
quas improbata est opinio alexandri, et per aliquas proprias. ostensum est enim
supra quod operatio animae uegetabilis, et cognitio sensitiua, excedit uirtutem
qualitatum actiuarum et passiuarum, et multo magis operatio intellectus.
complexio autem causatur ex qualitatibus actiuis et passiuis. non potest igitur
complexio esse principium operationum animae. unde impossibile est quod aliqua
anima sit complexio. adhuc. complexio, cum sit quiddam constitutum ex contrariis
qualitatibus quasi medium inter eas, impossibile est quod sit forma
substantialis: nam substantiae nihil est contrarium, nec suscipit magis et
minus. anima autem est forma substantialis, et non accidentalis: alias per
animam non sortiretur aliquid genus uel speciem. anima igitur non est complexio.
adhuc. complexio non mouet corpus animalis motu locali: sequeretur enim motum
dominantis, et sic semper deorsum ferretur. anima autem mouet animal in omnem
partem. non est igitur anima complexio. amplius. anima regit corpus et repugnat
passionibus, quae complexionem sequuntur. ex complexione enim aliqui sunt magis
aliis ad concupiscentias uel iras apti, qui tamen magis ab eis abstinent,
propter aliquid refrenans: ut patet in continentibus. hoc autem non facit
complexio. non est igitur anima complexio. deceptus autem fuisse uidetur ex hoc
quod non considerauit aliter passiones attribui complexioni, et aliter animae.
complexioni namque attribuuntur sicut disponenti, et quantum ad id quod est
materiale in passionibus, sicut feruor sanguinis et huiusmodi: animae autem
tanquam principali causae, ex parte eius quod est in passionibus formale, sicut
in ira appetitus uindictae. quod anima non sit harmonia. similis autem
praedictae positioni est positio dicentium animam esse harmoniam. non enim
intellexerunt animam esse harmoniam sonorum, sed contrariorum, ex quibus
uidebant componi corpora animata. quae quidem opinio in libro de anima uidetur
attribui empedocli. gregorius autem nyssenus attribuit eam dinarcho. unde et
improbatur sicut et praecedens; et adhuc propriis rationibus. omne enim corpus
mixtum harmoniam habet et complexionem. nec harmonia potest mouere corpus aut
regere ipsum, uel repugnare passionibus: sicut nec complexio. intenditur etiam
et remittitur: sicut et complexio. ex quibus omnibus ostenditur quod anima non
sit harmonia, sicut nec complexio. adhuc. ratio harmoniae magis conuenit
qualitatibus corporis quam animae: nam sanitas est harmonia quaedam humorum;
fortitudo, neruorum et ossium; pulchritudo, membrorum et colorum. non autem
potest assignari qualium harmonia sit sensus aut intellectus, et cetera quae ad
animam pertinent. non est igitur anima harmonia. amplius. harmonia dicitur
dupliciter: uno modo, ipsa compositio; alio modo, ratio compositionis. anima
autem non est compositio: quia oporteret quod unaquaeque pars animae esset
compositio aliquarum partium corporis; quod non est assignare. similiter non est
ratio compositionis: quia, cum in diuersis partibus corporis sint diuersae
rationes seu proportiones compositionis, singulae partes corporis haberent
singulas animas; aliam enim animam haberet os et caro et neruus, cum sint
secundum diuersam proportionem composita. quod patet esse falsum. non est igitur
anima harmonia. quod anima non sit corpus. fuerunt autem et alii magis errantes,
ponentes animam esse corpus. quorum opiniones licet fuerint diuersae et uariae,
sufficit eas hic communiter reprobare. uiuentia enim, cum sint quaedam res
naturales, sunt composita ex materia et forma. componuntur autem ex corpore et
anima, quae facit uiuentia actu. ergo oportet alterum istorum esse formam, et
alterum materiam. corpus autem non potest esse forma: quia corpus non est in
altero sicut in materia et subiecto. anima igitur est forma. ergo non est
corpus: cum nullum corpus sit forma. adhuc. impossibile est duo corpora esse
simul. anima autem non est seorsum a corpore dum uiuit. non est igitur anima
corpus. amplius. omne corpus diuisibile est. omne autem diuisibile indiget
aliquo continente et uniente partes eius. si igitur anima sit corpus, habebit
aliquid aliud continens et illud magis erit anima: uidemus enim, anima
recedente, corpus dissolui. et si hoc iterum sit diuisibile, oportebit uel
deuenire ad aliquod indiuisibile et incorporeum, quod erit anima: uel erit
procedere in infinitum, quod est impossibile. non est igitur anima corpus. item.
sicut supra probatum est, et in uiii physicorum probatur, omne mouens seipsum
componitur ex duobus, quorum alterum est mouens et non motum, et alterum est
motum. sed animal est mouens seipsum: mouens autem in ipso est anima, motum
autem est corpus. anima igitur est mouens non motum. nullum autem corpus mouet
nisi motum, ut supra probatum est. anima igitur non est corpus. praeterea. supra
ostensum est quod intelligere non potest esse actio alicuius corporis. est autem
actus animae. anima igitur, ad minus intellectiua, non est corpus. ea autem
quibus aliqui conati sunt probare animam esse corpus, facile est soluere.
ostendunt enim animam esse corpus, per hoc quod filius similatur patri etiam in
accidentibus animae: cum tamen filius generetur a patre per decisionem
corporalem. et quia anima compatitur corpori. et quia separatur a corpore:
separari autem est corporum se tangentium. sed contra hoc iam dictum est quod
complexio corporis est aliqualiter causa animae passionum per modum disponentis.
anima etiam non compatitur corpori nisi per accidens: quia, cum sit forma
corporis, mouetur per accidens moto corpore. separatur etiam anima a corpore,
non sicut tangens a tacto, sed sicut forma a materia. quamuis et aliquis tactus
sit incorporei ad corpus, ut supra ostensum est. mouit etiam ad hanc positionem
multos quia crediderunt quod non est corpus, non esse, imaginationem
transcendere non ualentes, quae solum circa corpora uersatur. unde haec opinio,
sap. 2, ex persona insipientium proponitur, dicentium de anima: fumus et flatus
est in naribus nostris, et sermo scintillae ad mouendum cor. contra ponentes
intellectum et sensum esse idem. his autem propinquum fuit quod quidam
antiquorum philosophorum intellectum a sensu differre non opinabantur. quod
quidem impossibile est. sensus enim in omnibus animalibus inuenitur. alia autem
animalia ab homine intellectum non habent. quod ex hoc apparet, quia non
operantur diuersa et opposita, quasi intellectum habentia; sed, sicut a natura
mota, determinatas quasdam operationes, et uniformes in eadem specie, sicut
omnis hirundo similiter nidificat. non est igitur idem intellectus et sensus.
adhuc. sensus non est cognoscitiuus nisi singularium: cognoscit enim omnis
sensitiua potentia per species indiuiduales, cum recipiat species rerum in
organis corporalibus. intellectus autem est cognoscitiuus uniuersalium, ut per
experimentum patet. differt igitur intellectus a sensu. amplius. cognitio sensus
non se extendit nisi ad corporalia. quod ex hoc patet, quia qualitates
sensibiles, quae sunt propria obiecta sensuum, non sunt nisi in corporalibus;
sine eis autem sensus nihil cognoscit. intellectus autem cognoscit incorporalia:
sicut sapientiam, ueritatem, et relationes rerum. non est igitur idem
intellectus et sensus. item. nullus sensus seipsum cognoscit, nec suam
operationem: uisus enim non uidet seipsum, nec uidet se uidere, sed hoc
superioris potentiae est, ut probatur in libro de anima. intellectus autem
cognoscit seipsum, et cognoscit se intelligere. non est igitur idem intellectus
et sensus. praeterea. sensus corrumpitur ab excellenti sensibili. intellectus
autem non corrumpitur ab excellentia intelligibilis: quinimmo qui intelligit
maiora, potest melius postmodum minora intelligere. est igitur alia uirtus
sensitiua et intellectiua. contra ponentes intellectum possibilem esse
imaginationem. huic autem opinioni affine fuit quod quidam posuerunt intellectum
possibilem non esse aliud quam imaginationem. quod quidem patet esse falsum.
imaginatio enim est etiam in aliis animalibus. cuius signum est quod, abeuntibus
sensibilibus, fugiunt uel persequuntur ea; quod non esset nisi in eis imaginaria
apprehensio sensibilium remaneret. intellectus autem in eis non est, cum nullum
opus intellectus in eis appareat. non est igitur idem imaginatio et intellectus.
adhuc. imaginatio non est nisi corporalium et singularium: cum phantasia sit
motus factus a sensu secundum actum, ut dicitur in libro de anima. intellectus
autem uniuersalium et incorporalium est. non est igitur intellectus possibilis
imaginatio. amplius. impossibile est idem esse mouens et motum. sed phantasmata
mouent intellectum possibilem sicut sensibilia sensum: ut aristoteles dicit, in
iii de anima. impossibile est igitur quod sit idem intellectus possibilis et
imaginatio. praeterea. probatum est in iii de anima quod intellectus non est
actus alicuius partis corporis. imaginatio autem habet organum corporale
determinatum. non est igitur idem imaginatio et intellectus possibilis. hinc est
quod dicitur iob 35-11: qui docet nos super iumenta terrae, et super uolucres
caeli erudit nos. per quod datur intelligi quod hominis est aliqua uirtus
cognoscitiua supra sensum et imaginationem, quae sunt in aliis animalibus.
qualiter substantia intellectualis possit esse forma corporis. ex praemissis
igitur rationibus concludere possumus quod intellectualis substantia potest
uniri corpori ut forma. si enim substantia intellectualis non unitur corpori
solum ut motor, ut plato posuit, neque continuatur ei solum per phantasmata, ut
dixit auerroes, sed ut forma; neque tamen intellectus quo homo intelligit, est
praeparatio in humana natura, ut dixit alexander; neque complexio, ut galenus;
neque harmonia, ut empedocles; neque corpus, uel sensus, uel imaginatio, ut
antiqui dixerunt: relinquitur quod anima humana sit intellectualis substantia
corpori unita ut forma. quod quidem sic potest fieri manifestum. ad hoc enim
quod aliquid sit forma substantialis alterius, duo requiruntur. quorum unum est,
ut forma sit principium essendi substantialiter ei cuius est forma: principium
autem dico, non factiuum, sed formale, quo aliquid est et denominatur ens. unde
sequitur aliud, scilicet quod forma et materia conueniant in uno esse: quod non
contingit de principio effectiuo cum eo cui dat esse. et hoc esse est in quo
subsistit substantia composita, quae est una secundum esse, ex materia et forma
constans. non autem impeditur substantia intellectualis, per hoc quod est
subsistens, ut probatum est, esse formale principium essendi materiae, quasi
esse suum communicans materiae. non est enim inconueniens quod idem sit esse in
quo subsistit compositum et forma ipsa: cum compositum non sit nisi per formam,
nec seorsum utrumque subsistat. potest autem obiici quod substantia
intellectualis esse suum materiae corporali communicare non possit, ut sit unum
esse substantiae intellectualis et materiae corporalis: diuersorum enim generum
est diuersus modus essendi; et nobilioris substantiae nobilius esse. hoc autem
conuenienter diceretur si eodem modo illud esse materiae esset sicut est
substantiae intellectualis. non est autem ita. est enim materiae corporalis ut
recipientis et subiecti ad aliquid altius eleuati: substantiae autem
intellectualis ut principii, et secundum propriae naturae congruentiam. nihil
igitur prohibet substantiam intellectualem esse formam corporis humani, quae est
anima humana. hoc autem modo mirabilis rerum connexio considerari potest. semper
enim inuenitur infimum supremi generis contingere supremum inferioris generis:
sicut quaedam infima in genere animalium parum excedunt uitam plantarum, sicut
ostrea, quae sunt immobilia et solum tactum habent, et terrae in modum plantarum
adstringuntur; unde et beatus dionysius dicit, in uii cap. de diu. nom., quod
diuina sapientia coniungit fines superiorum principiis inferiorum. est igitur
accipere aliquid supremum in genere corporum, scilicet corpus humanum aequaliter
complexionatum, quod attingit ad infimum superioris generis, scilicet ad animam
humanam, quae tenet ultimum gradum in genere intellectualium substantiarum, ut
ex modo intelligendi percipi potest. et inde est quod anima intellectualis
dicitur esse quasi quidam horizon et confinium corporeorum et incorporeorum,
inquantum est substantia incorporea, corporis tamen forma. non autem minus est
aliquid unum ex substantia intellectuali et materia corporali quam ex forma
ignis et eius materia, sed forte magis: quia quanto forma magis uincit materiam,
ex ea et materia efficitur magis unum. quamuis autem sit unum esse formae et
materiae, non tamen oportet quod materia semper adaequet esse formae. immo,
quanto forma est nobilior, tanto in suo esse superexcedit materiam. quod patet
inspicienti operationes formarum, ex quarum consideratione earum naturas
cognoscimus: unumquodque enim operatur secundum quod est. unde forma cuius
operatio superexcedit conditionem materiae, et ipsa secundum dignitatem sui esse
superexcedit materiam. inuenimus enim aliquas infimas formas, quae in nullam
operationem possunt nisi ad quam se extendunt qualitates quae sunt dispositiones
materiae, ut calidum, frigidum, humidum et siccum, rarum, densum, graue et leue,
et his similia: sicut formae elementorum. unde istae sunt formae omnino
materiales, et totaliter immersae materiae. super has inueniuntur formae
mixtorum corporum, quae licet non se extendant ad aliqua operata quae non
possunt compleri per qualitates praedictas, interdum tamen operantur illos
effectus altiori uirtute, quam sortiuntur ex corporibus caelestibus, quae
consequitur eorum speciem: sicut adamas trahit ferrum. super has iterum
inueniuntur aliquae formae quarum operationes extenduntur ad aliqua operata quae
excedunt uirtutem qualitatum praedictarum, quamuis qualitates praedictae
organice ad harum operationes deseruiant: sicut sunt animae plantarum, quae
etiam assimilantur non solum uirtutibus corporum caelestium in excedendo
qualitates actiuas et passiuas, sed ipsis motoribus corporum caelestium,
inquantum sunt principia motus rebus uiuentibus, quae mouent seipsas. supra has
formas inueniuntur aliae formae similes superioribus substantiis non solum in
mouendo, sed etiam aliqualiter in cognoscendo; et sic sunt potentes in
operationes ad quas nec organice qualitates praedictae deseruiunt, tamen
operationes huiusmodi non complentur nisi mediante organo corporali; sicut sunt
animae brutorum animalium. sentire enim et imaginari non completur calefaciendo
et infrigidando: licet haec sint necessaria ad debitam organi dispositionem.
super omnes autem has formas inuenitur forma similis superioribus substantiis
etiam quantum ad genus cognitionis, quod est intelligere: et sic est potens in
operationem quae completur absque organo corporali omnino. et haec est anima
intellectiua: nam intelligere non fit per aliquod organum corporale. unde
oportet quod illud principium quo homo intelligit, quod est anima intellectiua,
et excedit conditionem materiae corporalis, non sit totaliter comprehensa a
materia aut ei immersa, sicut aliae formae materiales. quod eius operatio
intellectualis ostendit, in qua non communicat materia corporalis. quia tamen
ipsum intelligere animae humanae indiget potentiis quae per quaedam organa
corporalia operantur, scilicet imaginatione et sensu, ex hoc ipso declaratur
quod naturaliter unitur corpori ad complendam speciem humanam. solutio rationum
quibus supra probatur quod substantia intellectualis non potest uniri corpori ut
forma. his autem consideratis, non est difficile soluere quae contra praedictam
unionem supra opposita sunt. in prima enim ratione falsum supponitur. non enim
corpus et anima sunt duae substantiae actu existentes, sed ex eis duobus fit una
substantia actu existens: corpus enim hominis non est idem actu praesente anima,
et absente; sed anima facit ipsum actu esse. quod autem secundo obiicitur,
formam et materiam in eodem genere contineri, non sic uerum est quasi utrumque
sit species unius generis: sed quia sunt principia eiusdem speciei. sic igitur
substantia intellectualis et corpus, quae seorsum existentia essent diuersorum
generum species, prout uniuntur, sunt unius generis ut principia. non autem
oportet substantiam intellectualem esse formam materialem, quamuis esse eius sit
in materia: ut tertia ratio procedebat. non enim est in materia sicut materiae
immersa, uel a materia totaliter comprehensa, sed alio modo, ut dictum est. nec
tamen per hoc quod substantia intellectualis unitur corpori ut forma, remouetur
quod a philosophis dicitur, intellectum esse a corpore separatum. est enim in
anima considerare et ipsius essentiam, et potentiam eius. secundum essentiam
quidem suam dat esse tali corpori: secundum potentiam uero operationes proprias
efficit. si igitur operatio animae per organum corporale completur, oportet quod
potentia animae quae est illius operationis principium, sit actus illius partis
corporis per quam operatio eius completur: sicut uisus est actus oculi. si autem
operatio eius non compleatur per organum corporale, potentia eius non erit actus
alicuius corporis. et per hoc dicitur intellectus esse separatus: non quin
substantia animae cuius est potentia intellectus, siue anima intellectiua, sit
corporis actus ut forma dans tali corpori esse. non est autem necessarium, si
anima secundum suam substantiam est forma corporis, quod omnis eius operatio
fiat per corpus, ac per hoc omnis eius uirtus sit alicuius corporis actus: ut
quinta ratio procedebat. iam enim ostensum est quod anima humana non sit talis
forma quae sit totaliter immersa materiae, sed est inter omnes alias formas
maxime supra materiam eleuata. unde et operationem producere potest absque
corpore, idest, quasi non dependens a corpore in operando: quia nec etiam in
essendo dependet a corpore. eodem etiam modo patet quod ea quibus auerroes suam
opinionem confirmare nititur, non probant substantiam intellectualem corpori non
uniri ut formam. uerba enim aristotelis quae dicit de intellectu possibili, quod
est impassibilis et immixtus et separatus, non cogunt confiteri quod substantia
intellectiua non sit unita corpori ut forma dans esse. uerificantur enim etiam
si dicatur quod intellectiua potentia, quam aristoteles uocat potentiam
perspectiuam, non sit alicuius organi actus quasi per ipsum suam exercens
operationem. et hoc etiam sua demonstratio declarat: ex operatione enim
intellectuali qua omnia intelligit, ostendit ipsum immixtum esse uel separatum;
operatio autem pertinet ad potentiam ut ad principium. unde patet quod nec
demonstratio aristotelis hoc concludit, quod substantia intellectiua non uniatur
corpori sicut forma. si enim ponamus substantiam animae secundum esse corpori
sic unitam, intellectum autem nullius organi actum esse, non sequetur quod
intellectus habeat aliquam naturam, de naturis dico sensibilium: cum non ponatur
harmonia, uel ratio alicuius organi, sicut de sensu dicit aristoteles, in ii de
anima, quod est quaedam ratio organi. non enim habet intellectus operationem
communem cum corpore. quod autem per hoc quod aristoteles dicit intellectum esse
immixtum uel separatum, non intendat excludere ipsum esse partem siue potentiam
animae quae est forma totius corporis, patet per hoc quod dicit in fine primi de
anima, contra illos qui dicebant animam in diuersis partibus corporis diuersas
sui partes habere: si tota anima omne corpus continet, conuenit et partium
unamquamque aliquid corporis continere. hoc autem uidetur impossibile. qualem
enim partem aut quomodo intellectus continet, graue est fingere. patet etiam
quod, ex quo intellectus nullius partis corporis actus est, quod non sequitur
receptionem eius esse receptionem materiae primae: ex quo eius receptio et
operatio est omnino absque organo corporali. nec etiam infinita uirtus
intellectus tollitur: cum non ponatur uirtus in magnitudine, sed in substantia
intellectuali fundata, ut dictum est. quod secundum dicta aristotelis oportet
ponere intellectum uniri corpori ut formam. et quia auerroes maxime nititur suam
opinionem confirmare per uerba et demonstrationem aristotelis, ostendendum
restat quod necesse est dicere, secundum opinionem aristotelis, intellectum
secundum suam substantiam alicui corpori uniri ut formam. probat enim
aristoteles, in libro physicorum, quod in motoribus et motis impossibile est
procedere in infinitum. unde concludit quod necesse est deuenire ad aliquod
primum motum, quod uel moueatur ab immobili motore, uel moueat seipsum. et de
his duobus accipit secundum, scilicet quod primum mobile moueat seipsum: ea
ratione, quia quod est per se, semper est prius eo quod est per aliud. deinde
ostendit quod mouens seipsum de necessitate diuiditur in duas partes, quarum una
est mouens et alia est mota. oportet igitur primum seipsum mouens componi ex
duabus partibus, quarum una est mouens et alia mota. omne autem huiusmodi est
animatum. primum igitur mobile, scilicet caelum, est animatum, secundum
opinionem aristotelis. unde et in ii de caelo dicitur expresse quod caelum est
animatum, et propter hoc oportet in eo ponere differentias positionis non solum
quoad nos, sed etiam secundum se. inquiramus igitur, secundum opinionem
aristotelis, qua anima sit caelum animatum. probat autem in xi metaphysicae,
quod in motu caeli est considerare aliquid quod mouet omnino immotum, et aliquid
quod mouet motum. id autem quod mouet omnino immotum, mouet sicut desiderabile:
nec dubium quin ab eo quod mouetur. ostendit autem quod non sicut desiderabile
desiderio concupiscentiae, quod est desiderium sensus, sed sicut desiderabile
intellectuali desiderio: unde dicit quod primum mouens non motum est
desiderabile et intellectuale. igitur id quod ab eo mouetur, scilicet caelum,
est desiderans et intelligens nobiliori modo quam nos, ut subsequenter probat.
est igitur caelum compositum, secundum opinionem aristotelis, ex anima
intellectuali et corpore. et hoc significat in ii de anima, ubi dicit quod
quibusdam inest intellectiuum et intellectus: ut hominibus, et si aliquid
huiusmodi est alterum, aut honorabilius, scilicet caelum. constat autem quod
caelum non habet animam sensitiuam, secundum opinionem aristotelis: haberet enim
diuersa organa, quae non competunt simplicitati caeli. et ad hoc significandum,
subiungit aristoteles quod quibus de numero corruptibilium inest intellectus,
insunt omnes aliae potentiae: ut daret intelligere quod aliqua incorruptibilia
habent intellectum quae non habent alias potentias animae, scilicet corpora
caelestia. non poterit igitur dici quod intellectus continuetur corporibus
caelestibus per phantasmata: sed oportebit dicere quod intellectus secundum suam
substantiam uniatur corpori caelesti ut forma. sic igitur et corpori humano,
quod est inter omnia corpora inferiora nobilissimum, et aequalitate suae
complexionis caelo, ab omni contrarietate absoluto, simillimum, secundum
intentionem aristotelis substantia intellectualis unitur non per aliqua
phantasmata sed ut forma ipsius. hoc autem quod dictum est de animatione caeli,
non diximus quasi asserendo secundum fidei doctrinam, ad quam nihil pertinet
siue sic siue aliter dicatur. unde augustinus, in libro enchiridion, dicit: nec
illud quidem certum habeo, utrum ad eandem societatem, scilicet angelorum,
pertineant sol et luna et cuncta sidera: quamuis nonnullis lucida esse corpora,
non cum sensu uel intelligentia, uideantur. quod anima immediate unitur corpori.
ex praemissis autem concludi potest quod anima immediate corpori unitur, nec
oportet ponere aliquod medium quasi animam corpori uniens: uel phantasmata,
sicut dicit auerroes; uel potentias ipsius, sicut quidam dicunt; uel etiam
spiritum corporalem, sicut alii dixerunt. ostensum est enim quod anima unitur
corpori ut forma eius. forma autem unitur materiae absque omni medio: per se
enim competit formae quod sit actus talis corporis, et non per aliquid aliud.
unde nec est aliquid unum faciens ex materia et forma nisi agens, quod potentiam
reducit ad actum, ut probat aristoteles, in uiii metaphysicae: nam materia et
forma habent se ut potentia et actus. potest tamen dici aliquid esse medium
inter animam et corpus, etsi non in essendo, tamen in mouendo et in uia
generationis. in mouendo quidem, quia in motu quo anima mouet corpus, est quidam
ordo mobilium et motorum. anima enim omnes operationes suas efficit per suas
potentias: unde mediante potentia mouet corpus; et adhuc membra mediante
spiritu; et ulterius unum organum mediante alio organo. in uia autem
generationis dispositiones ad formam praecedunt formam in materia, quamuis sint
posteriores in essendo. unde et dispositiones corporis quibus fit proprium
perfectibile talis formae, hoc modo possunt dici mediae inter animam et corpus.
quod anima sit tota in toto et tota in qualibet parte. per eadem autem ostendi
potest animam totam in toto corpore esse, et totam in singulis partibus. oportet
enim proprium actum in proprio perfectibili esse. anima autem est actus corporis
organici, non unius organi tantum. est igitur in toto corpore, et non in una
parte tantum, secundum suam essentiam, secundum quam est forma corporis. sic
autem anima est forma totius corporis quod etiam est forma singularium partium.
si enim esset forma totius et non partium, non esset forma substantialis talis
corporis: sicut forma domus, quae est forma totius et non singularium partium,
est forma accidentalis. quod autem sit forma substantialis totius et partium,
patet per hoc quod ab ea sortitur speciem et totum et partes. unde, ea
abscedente, neque totum neque partes remanent eiusdem speciei: nam oculus mortui
et caro eius non dicuntur nisi aequiuoce. si igitur anima est actus singularium
partium; actus autem est in eo cuius est actus: relinquitur quod sit secundum
suam essentiam in qualibet parte corporis. quod autem tota, manifestum est. cum
enim totum dicatur per relationem ad partes, oportet totum diuersimode accipi
sicut diuersimode accipiuntur partes. dicitur autem pars dupliciter: uno quidem
modo, inquantum diuiditur aliquid secundum quantitatem, sicut bicubitum est pars
tricubiti; alio modo, inquantum diuiditur aliquid secundum diuisionem essentiae,
sicut forma et materia dicuntur partes compositi. dicitur ergo totum et secundum
quantitatem, et secundum essentiae perfectionem. totum autem et pars secundum
quantitatem dicta formis non conueniunt nisi per accidens, scilicet inquantum
diuiduntur diuisione subiecti quantitatem habentis. totum autem uel pars
secundum perfectionem essentiae inuenitur in formis per se. de hac igitur
totalitate loquendo, quae per se formis competit, in qualibet forma apparet quod
est tota in toto et tota in qualibet parte eius: nam albedo, sicut secundum
totam rationem albedinis est in toto corpore, ita et in qualibet parte eius.
secus autem est de totalitate quae per accidens attribuitur formis: sic enim non
possumus dicere quod tota albedo sit in qualibet parte. si igitur est aliqua
forma quae non diuidatur diuisione subiecti, sicut sunt animae animalium
perfectorum, non erit opus distinctione, cum eis non competat nisi una
totalitas: sed absolute dicendum est eam totam esse in qualibet parte corporis.
nec est hoc difficile apprehendere ei qui intelligit animam non sic esse
indiuisibilem ut punctum; neque sic incorporeum corporeo coniungi sicut corpora
ad inuicem coniunguntur; ut supra expositum est. non est autem inconueniens
animam, cum sit quaedam forma simplex, esse actum partium tam diuersarum. quia
unicuique formae aptatur materia secundum suam congruentiam. quanto autem aliqua
forma est nobilior et simplicior, tanto est maioris uirtutis. unde anima, quae
est nobilissima inter formas inferiores, etsi simplex in substantia, est
multiplex in potentia et multarum operationum. unde indiget diuersis organis ad
suas operationes complendas, quorum diuersae animae potentiae proprii actus esse
dicuntur: sicut uisus oculi, auditus aurium, et sic de aliis. propter quod
animalia perfecta habent maximam diuersitatem in organis, plantae uero minimam.
hac igitur occasione a quibusdam philosophis dictum est animam esse in aliqua
parte corporis: sicut ab ipso aristotele, in libro de causa motus animalium,
dicitur esse in corde, quia aliqua potentiarum eius illi parti corporis
attribuitur. uis enim motiua, de qua aristoteles in libro illo agebat, est
principaliter in corde, per quod anima in totum corpus motum et alias huiusmodi
operationes diffundit. quod intellectus possibilis non est unus in omnibus
hominibus. ex praemissis autem euidenter ostenditur non esse unum intellectum
possibilem omnium hominum qui sunt et qui erunt et qui fuerunt: ut auerroes, in
iii de anima, fingit. ostensum est enim quod substantia intellectus unitur
corpori humano ut forma. impossibile est autem unam formam esse nisi unius
materiae: quia proprius actus in propria potentia fit; sunt enim ad inuicem
proportionata. non est igitur intellectus unus omnium hominum. adhuc. unicuique
motori debentur propria instrumenta: alia enim sunt instrumenta tibicinis, alia
architectoris. intellectus autem comparatur ad corpus ut motor ipsius: sicut
aristoteles determinat in iii de anima. sicut igitur impossibile est quod
architector utatur instrumentis tibicinis, ita impossibile est quod intellectus
unius hominis sit intellectus alterius. praeterea. aristoteles, in i de anima,
reprehendit antiquos de hoc quod, dicentes de anima, nihil de proprio
susceptibili dicebant: quasi esset contingens, secundum pythagoricas fabulas,
quamlibet animam quodlibet corpus indui. non est igitur possibile quod anima
canis ingrediatur corpus lupi, uel anima hominis aliud corpus quam hominis. sed
quae est proportio animae hominis ad corpus hominis, eadem est proportio animae
huius hominis ad corpus huius hominis. non est igitur possibile animam huius
hominis ingredi aliud corpus quam istius hominis. sed anima huius hominis est
per quam hic homo intelligit: homo enim per animam intelligit secundum
sententiam aristotelis in i de anima. non est igitur unus intellectus istius et
illius hominis. amplius. ab eodem aliquid habet esse et unitatem: unum enim et
ens se consequuntur. sed unumquodque habet esse per suam formam. ergo et unitas
rei sequitur unitatem formae. impossibile est igitur diuersorum indiuiduorum
esse formam unam. forma autem huius hominis est anima intellectiua. impossibile
est igitur omnium hominum esse unum intellectum. si autem dicatur quod anima
sensitiua huius hominis sit alia ab anima sensitiua illius, et pro tanto non est
unus homo, licet sit unus intellectus: hoc stare non potest. propria enim
operatio cuiuslibet rei consequitur et demonstrat speciem ipsius. sicut autem
animalis propria operatio est sentire, ita hominis propria operatio est
intelligere: ut aristoteles dicit, in i ethicorum. unde oportet quod, sicut hoc
indiuiduum est animal propter sensum, secundum aristotelem, in ii de anima; ita
sit homo propter id quo intelligit. id autem quo intelligit anima, uel homo per
animam, est intellectus possibilis, ut dicitur in iii de anima. est igitur hoc
indiuiduum homo per intellectum possibilem. si igitur hic homo habet aliam
animam sensitiuam cum alio homine, non autem alium intellectum possibilem, sed
unum et eundem, sequetur quod sint duo animalia, sed non duo homines. quod patet
impossibile esse. non est igitur unus intellectus possibilis omnium hominum. his
autem rationibus respondet commentator praedictus, in iii de anima, dicens quod
intellectus possibilis continuatur nobiscum per formam suam, scilicet per
speciem intelligibilem, cuius unum subiectum est phantasma in nobis existens,
quod est in diuersis diuersum. et sic intellectus possibilis numeratur in
diuersis, non ratione suae substantiae, sed ratione suae formae. quod autem haec
responsio nulla sit, apparet per ea quae supra dicta sunt. ostensum est enim
supra quod non est possibile hominem intelligere si sic solum intellectus
possibilis continuaretur nobiscum. dato autem quod praedicta continuatio
sufficeret ad hoc quod homo esset intelligens, adhuc responsio dicta rationes
supra dictas non soluit. secundum enim dictam positionem, nihil ad intellectum
pertinens remanebit numeratum secundum multitudinem hominum nisi solum
phantasma. et hoc ipsum phantasma non erit numeratum secundum quod est
intellectum in actu: quia sic est in intellectu possibili, et est abstractum a
materialibus conditionibus per intellectum agentem. phantasma autem, secundum
quod est intellectum in potentia, non excedit gradum animae sensitiuae. adhuc
igitur non remanebit alius hic homo ab illo nisi per animam sensitiuam. et
sequetur praedictum inconueniens, quod non sint plures homines hic et ille.
praeterea. nihil sortitur speciem per id quod est in potentia, sed per id quod
est actu. phantasma autem, secundum quod est numeratum, est tantum in potentia
ad esse intelligibile. ergo per phantasma, secundum quod numeratur, non sortitur
hoc indiuiduum speciem animalis intellectiui, quod est ratio hominis. et sic
remanebit illud quod speciem humanam dat, non esse numeratum in diuersis. adhuc.
illud per quod speciem sortitur unumquodque uiuens, est perfectio prima, et non
perfectio secunda: ut patet per aristotelem, in ii de anima. phantasma autem non
est perfectio prima, sed perfectio secunda: est enim phantasia motus factus a
sensu secundum actum, ut dicitur in libro de anima. non est igitur ipsum
phantasma quod numeratur, a quo homo speciem habet. amplius. phantasmata quae
sunt intellecta in potentia, diuersa sunt. illud autem quo aliquid speciem
sortitur, oportet esse unum: nam species una est unius. non igitur per
phantasmata, prout ponuntur numerari in diuersis, ut sunt intellecta in
potentia, homo speciem sortitur. item. illud quo homo sortitur speciem, oportet
semper esse manens in eodem indiuiduo dum durat: alias indiuiduum non semper
esset unius et eiusdem speciei, sed quandoque huius, quandoque illius.
phantasmata autem non semper eadem manent in uno homine, sed quaedam de nouo
adueniunt, et quaedam praeexistentia abolentur. indiuiduum igitur hominis neque
per phantasma sortitur speciem; neque per ipsum continuatur principio suae
speciei, quod est intellectus possibilis. si autem dicatur quod hic homo non
sortitur speciem ab ipsis phantasmatibus, sed a uirtutibus in quibus sunt
phantasmata, scilicet imaginatiua, memoratiua et cogitatiua, quae est propria
homini, quam aristoteles in iii de anima, passiuum intellectum uocat: adhuc
sequuntur eadem inconuenientia. quia, cum uirtus cogitatiua habeat operationem
solum circa particularia, quorum intentiones diuidit et componit, et habeat
organum corporale per quod agit, non transcendit genus animae sensitiuae. homo
autem ex anima sensitiua non habet quod sit homo, sed quod sit animal. adhuc
igitur relinquitur quod numeretur in nobis solum id quod competit homini
inquantum est animal. praeterea. uirtus cogitatiua, cum operetur per organum,
non est id quo intelligimus: cum intelligere non sit operatio alicuius organi.
id autem quo intelligimus, est illud quo homo est homo: cum intelligere sit
propria operatio hominis consequens eius speciem. non est igitur hoc indiuiduum
homo per uirtutem cogitatiuam: neque haec uirtus est id per quod homo
substantialiter differt a brutis, ut commentator praedictus fingit. adhuc.
uirtus cogitatiua non habet ordinem ad intellectum possibilem, quo intelligit
homo, nisi per suum actum quo praeparantur phantasmata ut per intellectum
agentem fiant intelligibilia actu et perficientia intellectum possibilem.
operatio autem ista non semper eadem manet in nobis. impossibile est igitur quod
homo per eam uel continuetur principio speciei humanae; uel per eam habeat
speciem. sic igitur patet quod praedicta responsio omnino confutanda est. item.
id quo aliquid operatur aut agit, est principium ad quod sequitur operatio non
solum quantum ad esse ipsius, sed etiam quantum ad multitudinem aut unitatem: ab
eodem enim calore non est nisi unum calefacere, siue una calefactio actiua;
quamuis possit esse multiplex calefieri, siue multae calefactiones passiuae,
secundum diuersitatem calefactorum simul per unum calorem. intellectus autem
possibilis est quo intelligit anima: ut dicit aristoteles in iii de anima. si
igitur intellectus possibilis huius et illius hominis sit unus et idem numero,
necesse erit etiam intelligere utriusque esse unum et idem. quod patet esse
impossibile: nam diuersorum indiuiduorum impossibile est esse operationem unam.
impossibile est igitur intellectum possibilem esse unum huius et illius. si
autem dicatur quod ipsum intelligere multiplicatur secundum diuersitatem
phantasmatum: hoc stare non potest. sicut enim dictum est, unius agentis una
actio multiplicatur solum secundum diuersa subiecta in quae transit illa actio.
intelligere autem et uelle, et huiusmodi, non sunt actiones transeuntes in
exteriorem materiam, sed manent in ipso agente quasi perfectiones ipsius
agentis: ut patet per aristotelem in ix metaphysicae. non potest igitur unum
intelligere intellectus possibilis multiplicari per diuersitatem phantasmatum.
praeterea. phantasmata se habent ad intellectum possibilem ut actiuum quodammodo
ad passiuum: secundum quod aristoteles dicit, in iii de anima, quod intelligere
quoddam pati est. pati autem ipsum patientis diuersificatur secundum diuersas
formas actiuorum siue species, non secundum diuersitatem eorum in numero. in uno
enim passiuo sequitur simul a duobus actiuis, scilicet calefaciente et
desiccante, calefieri et desiccari: non autem a duobus calefacientibus sequitur
in uno calefactibili duplex calefieri, sed unum tantum; nisi forte sint diuersae
species caloris. cum enim calor duplex unius speciei non possit esse in uno
subiecto; motus autem numeratur secundum terminum ad quem: si sit unius temporis
et eiusdem subiecti, non poterit esse duplex calefieri in uno subiecto. et hoc
dico, nisi sit alia species caloris: sicut ponitur in semine calor ignis, caeli
et animae. ex diuersitate igitur phantasmatum intellectus possibilis non
multiplicatur nisi secundum diuersarum specierum intelligentiam: ut dicamus quod
aliud est eius intelligere prout intelligit hominem, et prout intelligit equum.
sed horum unum intelligere simul conuenit omnibus hominibus. ergo adhuc sequetur
quod idem intelligere numero sit huius hominis et illius. adhuc. intellectus
possibilis intelligit hominem, non secundum quod est hic homo, sed inquantum est
homo simpliciter, secundum rationem speciei. haec autem ratio una est,
quantumcumque phantasmata hominis multiplicentur, uel in uno homine uel in
diuersis, secundum diuersa indiuidua hominis, quorum proprie sunt phantasmata.
multiplicatio igitur phantasmatum non potest esse causa quod multiplicetur ipsum
intelligere intellectus possibilis respectu unius speciei. et sic adhuc
remanebit una actio numero diuersorum hominum. item. proprium subiectum habitus
scientiae est intellectus possibilis: quia eius actus est considerare secundum
scientiam. accidens autem, si sit unum, non multiplicatur nisi secundum
subiectum. si igitur intellectus possibilis sit unus omnium hominum, necesse
erit quod scientiae habitus idem secundum speciem, puta habitus grammaticae, sit
idem numero in omnibus hominibus. quod est inopinabile. non est igitur
intellectus possibilis unus in omnibus. sed ad hoc dicunt quod subiectum habitus
scientiae non est intellectus possibilis, sed intellectus passiuus et uirtus
cogitatiua. quod quidem esse non potest. nam, sicut probat aristoteles, in ii
ethicorum, ex similibus actibus fiunt similes habitus, et similes etiam actus
reddunt. ex actibus autem intellectus possibilis fit habitus scientiae in nobis:
et ad eosdem actus potentes sumus secundum habitum scientiae. habitus igitur
scientiae est in intellectu possibili, non passiuo. adhuc. scientia est de
conclusionibus demonstrationum: nam demonstratio est syllogismus faciens scire,
ut aristoteles dicit in i posteriorum. conclusiones autem demonstrationum sunt
uniuersales, sicut et principia. erit igitur in illa uirtute quae est
cognoscitiua uniuersalium. intellectus autem passiuus non est cognoscitiuus
uniuersalium, sed particularium intentionum. non est igitur subiectum habitus
scientiae. praeterea. contra hoc sunt plures rationes adductae supra, cum de
unione intellectus possibilis ad hominem ageretur. uidetur autem ex hoc fuisse
deceptio in ponendo habitum scientiae in intellectu passiuo esse, quia homines
inueniuntur promptiores uel minus prompti ad scientiarum considerationes
secundum diuersam dispositionem uirtutis cogitatiuae et imaginatiuae. sed ista
promptitudo dependet ab illis uirtutibus sicut ex dispositionibus remotis: prout
etiam dependet a bonitate tactus et corporis complexione; secundum quod dicit
aristoteles, in ii de anima, homines boni tactus et mollis carnis esse bene
aptos mente. ex habitu autem scientiae inest facultas considerandi sicut ex
proximo principio actus: oportet enim quod habitus scientiae perficiat potentiam
qua intelligimus, ut agat cum uoluerit faciliter, sicut et alii habitus
potentias in quibus sunt. item. dispositiones praedictarum uirtutum sunt ex
parte obiecti, scilicet phantasmatis, quod propter bonitatem harum uirtutum
praeparatur ad hoc quod faciliter fiat intelligibile actu per intellectum
agentem. dispositiones autem quae sunt ex parte obiectorum, non sunt habitus,
sed quae sunt ex parte potentiarum: non enim dispositiones quibus terribilia
fiunt toleranda, sunt habitus fortitudinis; sed dispositio qua pars animae,
scilicet irascibilis, disponitur ad terribilia sustinenda. ergo manifestum est
quod habitus scientiae non est in intellectu passiuo, ut commentator praedictus
dicit, sed magis in intellectu possibili. item. si unus est intellectus
possibilis omnium hominum, oportet ponere intellectum possibilem semper fuisse,
si homines semper fuerunt, sicut ponunt: et multo magis intellectum agentem,
quia agens est honorabilius patiente, ut aristoteles dicit. sed si agens est
aeternum, et recipiens aeternum, oportet recepta esse aeterna. ergo species
intelligibiles ab aeterno fuerunt in intellectu possibili. non igitur de nouo
recipit aliquas species intelligibiles. ad nihil autem sensus et phantasia sunt
necessaria ad intelligendum nisi ut ab eis accipiantur species intelligibiles.
sensus igitur non erit necessarius ad intelligendum, neque phantasia. et redibit
opinio platonis, quod scientiam non acquirimus per sensus, sed ab eis excitamur
ad rememorandum prius scita. sed ad hoc respondet commentator praedictus, quod
species intelligibiles habent duplex subiectum: ex uno quorum habent
aeternitatem, scilicet ab intellectu possibili; ab alio autem habent nouitatem,
scilicet a phantasmate; sicut etiam speciei uisibilis subiectum est duplex,
scilicet res extra animam et potentia uisiua. haec autem responsio stare non
potest. impossibile enim est quod actio et perfectio aeterni dependeat ab aliquo
temporali. phantasmata autem temporalia sunt, de nouo quotidie in nobis facta ex
sensu. impossibile est igitur quod species intelligibiles, quibus intellectus
possibilis fit actu et operatur, dependeant a phantasmatibus, sicut species
uisibilis dependet a rebus quae sunt extra animam. amplius. nihil recipit quod
iam habet: quia recipiens oportet esse denudatum a recepto, secundum
aristotelem. sed species intelligibiles ante meum sentire uel tuum fuerunt in
intellectu possibili: non enim qui fuerunt ante nos intellexissent, nisi
intellectus possibilis fuisset reductus in actum per species intelligibiles. nec
potest dici quod species illae prius receptae in intellectu possibili, esse
cessauerunt: quia intellectus possibilis non solum recipit; sed conseruat quod
recipit, unde in iii de anima dicitur esse locus specierum. igitur ex
phantasmatibus nostris non recipiuntur species in intellectu possibili. frustra
igitur per intellectum agentem fiunt intelligibilia actu nostra phantasmata.
item. receptum est in recipiente per modum recipientis. sed intellectus secundum
se est supra motum. ergo quod recipitur in eo, recipitur fixe et immobiliter.
praeterea. cum intellectus sit superior uirtus quam sensus, oportet quod sit
magis unita: et ex hoc uidemus quod unus intellectus habet iudicium de diuersis
generibus sensibilium, quae ad diuersas potentias sensitiuas pertinet. unde
accipere possumus quod operationes pertinentes ad diuersas potentias sensitiuas,
in uno intellectu adunantur. potentiarum autem sensitiuarum quaedam recipiunt
tantum, ut sensus: quaedam autem retinent, ut imaginatio et memoria; unde et
thesauri dicuntur. oportet igitur quod intellectus possibilis et recipiat, et
retineat recepta. amplius. in rebus naturalibus uanum est dicere quod id ad quod
peruenitur per motum, non permaneat, sed statim esse desinat: propter quod
repudiatur positio dicentium omnia semper moueri; oportet enim motum ad quietem
terminari. multo igitur minus dici potest quod receptum in intellectu possibili
non conseruetur. adhuc. si ex phantasmatibus quae sunt in nobis intellectus
possibilis non recipit aliquas species intelligibiles, quia iam recepit a
phantasmatibus eorum qui fuerunt ante nos; pari ratione, a nullorum
phantasmatibus recipit quos alii praecesserunt. sed quoslibet aliqui alii
praecesserunt, si mundus est aeternus, ut ponunt. nunquam igitur intellectus
possibilis recipit aliquas species a phantasmatibus. frustra igitur ponitur
intellectus agens ab aristotele, ut faciat phantasmata esse intelligibilia actu.
praeterea. ex hoc uidetur sequi quod intellectus possibilis non indigeat
phantasmatibus ad intelligendum. nos autem per intellectum possibilem
intelligimus. neque igitur nos sensu et phantasmate indigebimus ad
intelligendum. quod est manifeste falsum et contra sententiam aristotelis. si
autem dicatur quod, pari ratione, non indigeremus phantasmate ad considerandum
ea quorum species intelligibiles sunt in intellectu conseruatae, etiam si
intellectus possibiles sint plures in diuersis: quod est contra aristotelem, qui
dicit quod nequaquam sine phantasmate intelligit anima: patet quod non est
conueniens obuiatio. intellectus enim possibilis, sicut et quaelibet substantia,
operatur secundum modum suae naturae. secundum autem suam naturam est forma
corporis. unde intelligit quidem immaterialia, sed inspicit ea in aliquo
materiali. cuius signum est, quod in doctrinis uniuersalibus exempla
particularia ponuntur, in quibus quod dicitur inspiciatur. alio ergo modo se
habet intellectus possibilis ad phantasma quo indiget, ante speciem
intelligibilem: et alio modo postquam recepit speciem intelligibilem. ante enim,
indiget eo ut ab eo accipiat speciem intelligibilem: unde se habet ad
intellectum possibilem ut obiectum mouens. sed post speciem in eo receptam,
indiget eo quasi instrumento siue fundamento suae speciei: unde se habet ad
phantasmata sicut causa efficiens; secundum enim imperium intellectus formatur
in imaginatione phantasma conueniens tali speciei intelligibili, in quo
resplendet species intelligibilis sicut exemplar in exemplato siue in imagine.
si ergo intellectus possibilis semper habuisset species, nunquam compararetur ad
phantasmata sicut recipiens ad obiectum motiuum. item. intellectus possibilis
est quo anima et homo intelligit, secundum aristotelem. si autem intellectus
possibilis est unus omnium ac aeternus, oportet quod in ipso iam sint receptae
omnes species intelligibiles eorum quae a quibuslibet hominibus sunt scita uel
fuerunt. quilibet igitur nostrum, qui per intellectum possibilem intelligit,
immo cuius intelligere est ipsum intelligere intellectus possibilis, intelliget
omnia quae sunt uel fuerunt a quibuscumque intellecta. quod patet esse falsum.
ad hoc autem commentator praedictus respondet, dicens quod nos non intelligimus
per intellectum possibilem nisi secundum quod continuatur nobis per nostra
phantasmata. et quia non sunt eadem phantasmata apud omnes nec eodem modo
disposita, nec quicquid intelligit unus, intelligit alius. et uidetur haec
responsio consonare praemissis. nam etiam si intellectus possibilis non est
unus, non intelligimus ea quorum species sunt in intellectu possibili nisi
adsint phantasmata ad hoc disposita. sed quod dicta responsio non possit
totaliter inconueniens euitare, sic patet. cum intellectus possibilis factus est
actu per speciem intelligibilem receptam, potest agere per seipsum, ut dicit
aristoteles, in iii de anima. unde uidemus quod illud cuius scientiam semel
accepimus, est in potestate nostra iterum considerare cum uolumus. nec impedimur
propter phantasmata: quia in potestate nostra est formare phantasmata accommoda
considerationi quam uolumus; nisi forte esset impedimentum ex parte organi cuius
est, sicut accidit in phreneticis et lethargicis, qui non possunt habere liberum
actum phantasiae et memoratiuae. et propter hoc aristoteles dicit, in uiii
phys., quod ille qui iam habet habitum scientiae, licet sit potentia
considerans, non indiget motore qui reducat eum de potentia in actum, nisi
remouente prohibens, sed potest ipse exire in actum considerationis ut uult. si
autem in intellectu possibili sunt species intelligibiles omnium scientiarum,
quod oportet dicere si est unus et aeternus, necessitas phantasmatum ad
intellectum possibilem erit sicut est illius qui iam habet scientiam ad
considerandum secundum scientiam illam, quod etiam sine phantasmatibus non
posset. cum igitur quilibet homo intelligat per intellectum possibilem secundum
quod est reductus in actum per species intelligibiles, quilibet homo poterit
considerare, cum uoluerit, scita omnium scientiarum. quod est manifeste falsum:
sic enim nullus indigeret doctore ad acquirendum scientiam. non est igitur unus
et aeternus intellectus possibilis. de opinione auicennae, qui posuit formas
intelligibiles non conseruari in intellectu possibili. praedictis uero
rationibus obuiare uidentur quae auicenna ponit. dicit enim, in suo libro de
anima, quod in intellectu possibili non remanent species intelligibiles nisi
quandiu actu intelliguntur. quod quidem ex hoc probare nititur, quia, quandiu
formae apprehensae manent in potentia apprehensiua, actu apprehenduntur: ex hoc
enim fit sensus in actu, quod est idem cum sensato in actu, et similiter
intellectus in actu est intellectum in actu. unde uidetur quod, quandocumque
sensus uel intellectus est factus unum cum sensato uel intellecto, secundum quod
habet formam ipsius, fit apprehensio in actu per sensum uel per intellectum.
uires autem quae conseruant formas non apprehensas in actu, dicit non esse uires
apprehensiuas, sed thesauros uirtutum apprehensiuarum: sicut imaginatio, quae
est thesaurus formarum apprehensarum per sensum; et memoria, quae est, secundum
ipsum, thesaurus intentionum apprehensarum absque sensu, sicut cum ouis
apprehendit inimicitiam lupi. hoc autem contingit huiusmodi uirtutibus quod
conseruant formas non apprehensas actu, inquantum habent quaedam organa
corporea, in quibus recipiuntur formae receptione propinqua apprehensioni. et
propter hoc, uirtus apprehensiua, conuertens se ad huiusmodi thesauros,
apprehendit in actu. constat autem quod intellectus possibilis est uirtus
apprehensiua, et quod non habet organum corporeum. unde concludit quod
impossibile est quod species intelligibiles conseruentur in intellectu
possibili, nisi quandiu intelligit actu. oportet ergo quod uel ipsae species
intelligibiles conseruentur in aliquo organo corporeo, siue in aliqua uirtute
habente organum corporeum; uel oportet quod formae intelligibiles sint per se
existentes, ad quas comparetur intellectus possibilis noster sicut speculum ad
res quae uidentur in speculo; uel oportet quod species intelligibiles fluant in
intellectum possibilem de nouo ab aliquo agente separato, quandocumque actu
intelligit. primum autem horum trium est impossibile: quia formae existentes in
potentiis utentibus organis corporalibus, sunt intelligibiles in potentia
tantum. secundum autem est opinio platonis, quam reprobat aristoteles, in
metaphysica. unde concludit tertium: quod quandocumque intelligimus actu, fluunt
species intelligibiles in intellectum possibilem nostrum ab intellectu agente,
quem ponit ipse quandam substantiam separatam. si uero aliquis obiiciat contra
eum quod tunc non est differentia inter hominem cum primo addiscit, et cum
postmodum uult considerare in actu quae prius didicit: respondet quod addiscere
nihil aliud est quam acquirere perfectam habitudinem coniungendi se
intelligentiae agenti ad recipiendum ab eo formam intelligibilem. et ideo ante
addiscere est nuda potentia in homine ad talem receptionem: addiscere uero est
sicut potentia adaptata. uidetur etiam huic positioni consonare quod
aristoteles, in libro de memoria, ostendit memoriam non esse in parte
intellectiua, sed in parte animae sensitiua. ex quo uidetur quod conseruatio
specierum intelligibilium non pertineat ad partem intellectiuam. sed si
diligenter consideretur, haec positio, quantum ad originem, parum aut nihil
differt a positione platonis. posuit enim plato formas intelligibiles esse
quasdam substantias separatas, a quibus scientia fluebat in animas nostras. hic
autem ponit ab una substantia separata, quae est intellectus agens secundum
ipsum, scientiam in animas nostras fluere. non autem differt, quantum ad modum
acquirendi scientiam, utrum ab una uel pluribus substantiis separatis scientia
nostra causetur: utrobique enim sequetur quod scientia nostra non causetur a
sensibilibus. cuius contrarium apparet per hoc quod qui caret aliquo sensu,
caret scientia sensibilium quae cognoscuntur per sensum illum. dicere autem quod
per hoc quod intellectus possibilis inspicit singularia quae sunt in
imaginatione, illustratur luce intelligentiae agentis ad cognoscendum
uniuersale; et quod actiones uirium inferiorum, scilicet imaginationis et
memoratiuae et cogitatiuae, sunt aptantes animam ad recipiendam emanationem
intelligentiae agentis, est nouum. uidemus enim quod anima nostra tanto magis
disponitur ad recipiendum a substantiis separatis, quanto magis a corporalibus
et sensibilibus remouetur: per recessum enim ab eo quod infra est, acceditur ad
id quod supra est. non igitur est uerisimile quod per hoc quod anima respicit ad
phantasmata corporalia, quod disponatur ad recipiendam influentiam
intelligentiae separatae. plato autem radicem suae positionis melius est
prosecutus. posuit enim quod sensibilia non sunt disponentia animam ad
recipiendum influentiam formarum separatarum, sed solum expergefacientia
intellectum ad considerandum ea quorum scientiam habebat ab exteriori causatam.
ponebat enim quod a principio a formis separatis causabatur scientia in animabus
nostris omnium scibilium: unde addiscere dixit esse quoddam reminisci. et hoc
necessarium est secundum eius positionem. nam, cum substantiae separatae sint
immobiles et semper eodem modo se habentes, semper ab eis resplendet scientia
rerum in anima nostra, quae est eius capax. amplius. quod recipitur in aliquo,
est in eo per modum recipientis. esse autem intellectus possibilis est magis
firmum quam esse materiae corporalis. cum igitur formae fluentes in materiam
corporalem ab intelligentia agente, secundum ipsum, conseruentur in ea, multo
magis conseruantur in intellectu possibili. adhuc. cognitio intellectiua est
perfectior sensitiua. si igitur in sensitiua cognitione est aliquid conseruans
apprehensa, multo fortius hoc erit in cognitione intellectiua. item. uidemus
quod diuersa quae in inferiori ordine potentiarum pertinent ad diuersas
potentias, in superiori ordine pertinent ad unum: sicut sensus communis
apprehendit sensata omnium sensuum propriorum. apprehendere igitur et
conseruare, quae in parte animae sensitiuae pertinent ad diuersas potentias,
oportet quod in suprema potentia, scilicet in intellectu, uniantur. praeterea.
intelligentia agens, secundum ipsum, influit omnes scientias. si igitur
addiscere nihil est aliud quam aptari ut uniatur intelligentiae agenti, qui
addiscit unam scientiam, non magis addiscit illam quam aliam. quod patet esse
falsum. patet etiam quod haec opinio est contra sententiam aristotelis, qui
dicit, in iii de anima, quod intellectus possibilis est locus specierum: quod
nihil aliud est dicere quam ipsum esse thesaurum intelligibilium specierum, ut
uerbis auicennae utamur. item. postea subiungit quod quando intellectus
possibilis acquirit scientiam, est potens operari per seipsum, licet non actu
intelligat. non igitur indiget influentia alicuius superioris agentis. dicit
etiam, in uiii physicorum, quod ante addiscere est homo in potentia essentiali
ad scientiam, et ideo indiget motore per quem reducatur in actu: non autem,
postquam iam addidicit, indiget per se motore. ergo non indiget influentia
intellectus agentis. dicit etiam, in iii de anima, quod phantasmata se habent ad
intellectum possibilem sicut sensibilia ad sensum. unde patet quod species
intelligibiles sunt in intellectu possibili a phantasmatibus, non a substantia
separata. rationes autem quae uidentur in contrarium esse, non est difficile
soluere. intellectus enim possibilis est in actu perfecto secundum species
intelligibiles cum considerat actu: cum uero non considerat actu, non est in
actu perfecto secundum illas species, sed se habet medio modo inter potentiam et
actum. et hoc est quod aristoteles dicit, in iii de anima, quod, cum haec pars,
scilicet intellectus possibilis, unaquaeque fiat, sciens dicitur secundum actum.
hoc autem accidit cum possit operari per seipsum. est quidem et tunc potentia
similiter quodammodo, non tamen similiter et ante addiscere aut inuenire.
memoria uero in parte sensitiua ponitur, quia est alicuius prout cadit sub
determinato tempore: non est enim nisi praeteriti. et ideo, cum non abstrahat a
singularibus conditionibus, non pertinet ad partem intellectiuam, quae est
uniuersalium. sed per hoc non excluditur quin intellectus possibilis sit
conseruatiuus intelligibilium, quae abstrahunt ab omnibus conditionibus
particularibus. solutio rationum quibus uidetur probari unitas intellectus
possibilis. ad probandum autem unitatem intellectus possibilis quaedam rationes
adducuntur, quas oportet ostendere efficaces non esse. uidetur enim quod omnis
forma quae est una secundum speciem et multiplicatur secundum numerum,
indiuiduetur per materiam: quae enim sunt unum specie et multa secundum numerum,
conueniunt in forma et distinguuntur secundum materiam. si igitur intellectus
possibilis in diuersis hominibus sit multiplicatus secundum numerum, cum sit
unus secundum speciem, oportet quod sit indiuiduatus in hoc et in illo per
materiam. non autem per materiam quae sit pars sui: quia sic esset receptio eius
de genere receptionis materiae primae, et reciperet formas indiuiduales; quod
est contra naturam intellectus. relinquitur ergo quod indiuiduetur per materiam
quae est corpus hominis cuius ponitur forma. omnis autem forma indiuiduata per
materiam cuius est actus, est forma materialis. oportet enim quod esse
cuiuslibet rei dependeat ab eo a quo dependet indiuiduatio eius: sicut enim
principia communia sunt de essentia speciei, ita principia indiuiduantia sunt de
essentia huius indiuidui. sequitur ergo quod intellectus possibilis sit forma
materialis. et per consequens quod non recipiat aliquid nec operetur sine organo
corporali. quod etiam est contra naturam intellectus possibilis. igitur
intellectus possibilis non multiplicatur in diuersis hominibus, sed est unus
omnium. item. si intellectus possibilis esset alius in hoc et in illo homine,
oporteret quod species intellecta esset alia numero in hoc et in illo, una uero
in specie: cum enim specierum intellectarum in actu proprium subiectum sit
intellectus possibilis, oportet quod, multiplicato intellectu possibili,
multiplicentur species intelligibiles secundum numerum in diuersis. species
autem aut formae quae sunt eaedem secundum speciem et diuersae secundum numerum,
sunt formae indiuiduales. quae non possunt esse formae intelligibiles: quia
intelligibilia sunt uniuersalia, non particularia. impossibile est igitur
intellectum possibilem esse multiplicatum in diuersis indiuiduis hominum.
necesse est igitur quod sit unus in omnibus. adhuc. magister scientiam quam
habet transfundit in discipulum. aut igitur eandem numero: aut aliam numero
diuersam, non specie. secundum uidetur impossibile esse: quia sic magister
causaret scientiam suam in discipulo sicut causat formam suam in alio generando
sibi simile in specie; quod uidetur pertinere ad agentia materialia. oportet
ergo quod eandem scientiam numero causet in discipulo. quod esse non posset nisi
esset unus intellectus possibilis utriusque. necesse igitur uidetur intellectum
possibilem esse unum omnium hominum. sicut autem praedicta positio ueritatem non
habet, ut ostensum est, ita rationes positae ad ipsam confirmandam facile
solubiles sunt. confitemur enim intellectum possibilem esse unum specie in
diuersis hominibus, plures autem secundum numerum: ut tamen non fiat in hoc uis,
quod partes hominis non ponuntur in genere uel specie secundum se, sed solum ut
sunt principia totius. nec tamen sequitur quod sit forma materialis secundum
esse dependens a corpore. sicut enim animae humanae secundum suam speciem
competit quod tali corpori secundum speciem uniatur, ita haec anima differt ab
illa numero solo ex hoc quod ad aliud numero corpus habitudinem habet. et sic
indiuiduantur animae humanae, et per consequens intellectus possibilis, qui est
potentia animae, secundum corpora, non quasi indiuiduatione a corporibus
causata. secunda uero ratio ipsius deficit, ex hoc quod non distinguit inter id
quo intelligitur, et id quod intelligitur. species enim recepta in intellectu
possibili non habet se ut quod intelligitur. cum enim de his quae intelliguntur
sint omnes artes et scientiae, sequeretur quod omnes scientiae essent de
speciebus existentibus in intellectu possibili. quod patet esse falsum: nulla
enim scientia de eis aliquid considerat nisi rationalis et metaphysica. sed
tamen per eas quaecumque sunt in omnibus scientiis cognoscuntur. habet se igitur
species intelligibilis recepta in intellectu possibili in intelligendo sicut id
quo intelligitur, non sicut id quod intelligitur: sicut et species coloris in
oculo non est id quod uidetur, sed id quo uidemus. id uero quod intelligitur,
est ipsa ratio rerum existentium extra animam: sicut et res extra animam
existentes uisu corporali uidentur. ad hoc enim inuentae sunt artes et scientiae
ut res in suis naturis existentes cognoscantur. nec tamen oportet quod, quia
scientiae sunt de uniuersalibus, quod uniuersalia sint extra animam per se
subsistentia: sicut plato posuit. quamuis enim ad ueritatem cognitionis necesse
sit ut cognitio rei respondeat, non tamen oportet ut idem sit modus cognitionis
et rei. quae enim coniuncta sunt in re, interdum diuisim cognoscuntur: simul
enim una res est et alba et dulcis; uisus tamen cognoscit solam albedinem, et
gustus solam dulcedinem. sic etiam et intellectus intelligit lineam in materia
sensibili existentem, absque materia sensibili: licet et cum materia sensibili
intelligere possit. haec autem diuersitas accidit secundum diuersitatem
specierum intelligibilium in intellectu receptarum: quae quandoque est
similitudo quantitatis tantum, quandoque uero substantiae sensibilis quantae.
similiter autem, licet natura generis et speciei nunquam sit nisi in his
indiuiduis, intelligit tamen intellectus naturam speciei et generis non
intelligendo principia indiuiduantia: et hoc est intelligere uniuersalia. et sic
haec duo non repugnant, quod uniuersalia non subsistant extra animam: et quod
intellectus, intelligens uniuersalia, intelligat res quae sunt extra animam.
quod autem intelligat intellectus naturam generis uel speciei denudatam a
principiis indiuiduantibus, contingit ex conditione speciei intelligibilis in
ipso receptae, quae est immaterialis effecta per intellectum agentem, utpote
abstracta a materia et conditionibus materiae, quibus aliquid indiuiduatur. et
ideo potentiae sensitiuae non possunt cognoscere uniuersalia: quia non possunt
recipere formam immaterialem, cum recipiant semper in organo corporali. non
igitur oportet esse numero unam speciem intelligibilem huius intelligentis et
illius: ad hoc enim sequeretur esse unum intelligere numero huius et illius, cum
operatio sequatur formam quae est principium speciei. sed oportet, ad hoc quod
sit unum intellectum, quod sit unius et eiusdem similitudo. et hoc est possibile
si species intelligibiles sint numero diuersae: nihil enim prohibet unius rei
fieri plures imagines differentes; et ex hoc contingit quod unus homo a pluribus
uidetur. non igitur repugnat cognitioni uniuersali intellectus quod sint
diuersae species intelligibiles in diuersis. nec propter hoc oportet quod, si
species intelligibiles sint plures numero et eaedem specie, quod non sint
intelligibiles actu, sed potentia tantum, sicut alia indiuidua. non enim hoc
quod est esse indiuiduum, repugnat ei quod est esse intelligibile actu: oportet
enim dicere ipsum intellectum possibilem et agentem, si ponuntur quaedam
substantiae separatae corpori non unitae per se subsistentes, quaedam indiuidua
esse, et tamen intelligibilia sunt. sed id quod repugnat intelligibilitati est
materialitas: cuius signum est quod, ad hoc quod fiant formae rerum materialium
intelligibiles actu, oportet quod a materia abstrahantur. et ideo in illis in
quibus indiuiduatio fit per hanc materiam signatam, indiuiduata non sunt
intelligibilia actu. si autem indiuiduatio fiat non per materiam, nihil prohibet
ea quae sunt indiuidua esse actu intelligibilia. species autem intelligibiles
indiuiduantur per suum subiectum, qui est intellectus possibilis, sicut et omnes
aliae formae. unde, cum intellectus possibilis non sit materialis, non tollitur
a speciebus indiuiduatis per ipsum quin sint intelligibiles actu. praeterea. in
rebus sensibilibus, sicut non sunt intelligibilia actu indiuidua quae sunt multa
in una specie, ut equi uel homines; ita nec indiuidua quae sunt unica in sua
specie, ut hic sol et haec luna. eodem autem modo indiuiduantur species per
intellectum possibilem siue sint plures intellectus possibiles siue unus: sed
non eodem modo multiplicantur in eadem specie. nihil igitur refert, quantum ad
hoc quod species receptae in intellectu possibili sint intelligibiles actu,
utrum intellectus possibilis sit unus in omnibus, aut plures. item. intellectus
possibilis, secundum commentatorem praedictum, est ultimus in ordine
intelligibilium substantiarum, quae quidem secundum ipsum sunt plures. nec
potest dici quin aliquae superiorum substantiarum habeant cognitionem eorum quae
intellectus possibilis cognoscit: in motoribus enim orbium, ut ipse etiam dicit,
sunt formae eorum quae causantur per orbis motum. adhuc igitur remanebit, licet
intellectus possibilis sit unus, quod formae intelligibiles multiplicentur in
diuersis intellectibus. licet autem dixerimus quod species intelligibilis in
intellectu possibili recepta, non sit quod intelligitur, sed quo intelligitur;
non tamen remouetur quin per reflexionem quandam intellectus seipsum intelligat,
et suum intelligere, et speciem qua intelligit. suum autem intelligere
intelligit dupliciter: uno modo in particulari, intelligit enim se nunc
intelligere; alio modo in uniuersali, secundum quod ratiocinatur de ipsius actus
natura. unde et intellectum et speciem intelligibilem intelligit eodem modo
dupliciter: et percipiendo se esse et habere speciem intelligibilem, quod est
cognoscere in particulari; et considerando suam et speciei intelligibilis
naturam, quod est cognoscere in uniuersali. et secundum hoc de intellectu et
intelligibili tractatur in scientiis. per haec autem quae dicta sunt etiam
tertiae rationis apparet solutio. quod enim dicit scientiam in discipulo et
magistro esse numero unam, partim quidem uere dicitur, partim autem non. est
enim numero una quantum ad id quod scitur: non tamen quantum ad species
intelligibiles quibus scitur, neque quantum ad ipsum scientiae habitum. non
tamen oportet quod eodem modo magister causet scientiam in discipulo sicut ignis
generat ignem. non enim idem est modus eorum quae a natura generantur, et eorum
quae ab arte. ignis quidem enim generat ignem naturaliter, reducendo materiam de
potentia in actum suae formae: magister uero causat scientiam in discipulo per
modum artis; ad hoc enim datur ars demonstratiua, quam aristoteles in
posterioribus tradit; demonstratio enim est syllogismus faciens scire. sciendum
tamen quod, secundum quod aristoteles in uii metaphysicae docet, artium quaedam
sunt in quarum materia non est aliquod principium agens ad effectum artis
producendum, sicut patet in aedificatiua: non enim est in lignis et lapidibus
aliqua uis actiua mouens ad domus constitutionem, sed aptitudo passiua tantum.
aliqua uero est ars in cuius materia est aliquod actiuum principium mouens ad
producendum effectum artis, sicut patet in medicatiua: nam in corpore infirmo
est aliquod actiuum principium ad sanitatem. et ideo effectum artis primi
generis nunquam producit natura, sed semper fit ab arte: sicut domus omnis est
ab arte. effectus autem artis secundi generis fit et ab arte, et a natura sine
arte: multi enim per operationem naturae, sine arte medicinae, sanantur. in his
autem quae possunt fieri et arte et natura, ars imitatur naturam: si quis enim
ex frigida causa infirmetur, natura eum calefaciendo sanat; unde et medicus, si
eum curare debeat, calefaciendo sanat. huic autem arti similis est ars docendi.
in eo enim qui docetur, est principium actiuum ad scientiam: scilicet
intellectus, et ea quae naturaliter intelliguntur, scilicet prima principia. et
ideo scientia acquiritur dupliciter: et sine doctrina, per inuentionem; et per
doctrinam. docens igitur hoc modo incipit docere sicut inueniens incipit
inuenire: offerendo scilicet considerationi discipuli principia ab eo nota, quia
omnis disciplina ex praeexistenti fit cognitione, et illa principia in
conclusiones deducendo; et proponendo exempla sensibilia, ex quibus in anima
discipuli formentur phantasmata necessaria ad intelligendum. et quia exterior
operatio docentis nihil operaretur nisi adesset principium intrinsecum
scientiae, quod inest nobis diuinitus, ideo apud theologos dicitur quod homo
docet ministerium exhibendo, deus autem interius operando: sicut et medicus
dicitur naturae minister in sanando. sic igitur causatur scientia in discipulo
per magistrum, non modo naturalis actionis, sed artificialis, ut dictum est.
praeterea, cum commentator praedictus ponat habitus scientiarum esse in
intellectu passiuo sicut in subiecto, unitas intellectus possibilis nihil facit
ad hoc quod sit una scientia numero in discipulo et magistro. intellectum enim
passiuum constat non esse eundem in diuersis: cum sit potentia materialis. unde
haec ratio non est ad propositum, secundum eius positionem. quod intellectus
agens non sit substantia separata, sed aliquid animae. ex his etiam concludi
potest quod nec intellectus agens est unus in omnibus, ut alexander etiam ponit,
et auicenna, qui non ponunt intellectum possibilem esse unum omnium. cum enim
agens et recipiens sint proportionata, oportet quod unicuique passiuo respondeat
proprium actiuum. intellectus autem possibilis comparatur ad agentem ut proprium
passiuum siue susceptiuum ipsius: habet enim se ad eum agens sicut ars ad
materiam, ut dicitur in iii de anima. si igitur intellectus possibilis est
aliquid animae humanae, multiplicatum secundum multitudinem indiuiduorum, ut
ostensum est; et intellectus agens erit etiam eiusmodi, et non erit unus omnium.
adhuc. intellectus agens non facit species intelligibiles actu ut ipse per eas
intelligat, maxime sicut substantia separata, cum non sit in potentia: sed ut
per eas intelligat intellectus possibilis. non igitur facit eas nisi tales
quales competunt intellectui possibili ad intelligendum. tales autem facit eas
qualis est ipse: nam omne agens agit sibi simile. est igitur intellectus agens
proportionatus intellectui possibili. et sic, cum intellectus possibilis sit
pars animae, intellectus agens non erit substantia separata. amplius. sicut
materia prima perficitur per formas naturales, quae sunt extra animam, ita
intellectus possibilis perficitur per formas intellectas in actu. sed formae
naturales recipiuntur in materia prima, non per actionem alicuius substantiae
separatae tantum, sed per actionem formae eiusdem generis, scilicet quae est in
materia: sicut haec caro generatur per formam quae est in his carnibus et in his
ossibus, ut probat aristoteles in uii metaphysicae. si igitur intellectus
possibilis sit pars animae et non sit substantia separata, ut probatum est,
intellectus agens, per cuius actionem fiunt species intelligibiles in ipso, non
erit aliqua substantia separata, sed aliqua uirtus actiua animae. item. plato
posuit scientiam in nobis causari ab ideis, quas ponebat esse quasdam
substantias separatas: quam quidem positionem aristoteles improbat in i
metaphysicae. constat autem quod scientia nostra dependet ab intellectu agente
sicut ex primo principio. si igitur intellectus agens esset quaedam substantia
separata, nulla esset uel modica differentia inter opinionem istam et platonicam
a philosopho improbatam. adhuc. si intellectus agens est quaedam substantia
separata, oportet quod eius actio sit continua et non intercisa: uel saltem
oportet dicere quod non continuetur et intercidatur ad nostrum arbitrium. actio
autem eius est facere phantasmata intelligibilia actu. aut igitur hoc semper
faciet, aut non semper: si non semper, non tamen hoc faciet ad arbitrium
nostrum. sed tunc intelligimus actu quando phantasmata fiunt intelligibilia
actu. ergo oportet quod uel semper intelligamus; uel quod non sit in potestate
nostra actu intelligere. praeterea. comparatio substantiae separatae ad omnia
phantasmata quae sunt in quibuscumque hominibus, est una: sicut comparatio solis
est una ad omnes colores. res autem sensibiles similiter sentiunt scientes et
inscii: et per consequens eadem phantasmata sunt in utrisque. similiter igitur
fient intelligibilia ab intellectu agente. uterque ergo similiter intelliget.
potest autem dici quod intellectus agens semper agit quantum in se est, sed non
semper phantasmata fiunt intelligibilia actu, sed solum quando sunt ad hoc
disposita. disponuntur autem ad hoc per actum cogitatiuae uirtutis, cuius usus
est in nostra potestate. et ideo intelligere actu est in nostra potestate. et ob
hoc etiam contingit quod non omnes homines intelligunt ea quorum habent
phantasmata: quia non omnes habent actum uirtutis cogitatiuae conuenientem, sed
solum qui sunt instructi et consueti. uidetur autem quod haec responsio non sit
omnino sufficiens. haec enim dispositio quae fit per cogitatiuam ad
intelligendum, oportet quod sit uel dispositio intellectus possibilis ad
recipiendum formas intelligibiles ab intellectu agente fluentes, ut auicenna
dicit, uel quia disponuntur phantasmata ut fiant intelligibilia actu, sicut
auerroes et alexander dicunt. primum autem horum non uidetur esse conueniens.
quia intellectus possibilis secundum suam naturam est in potentia ad species
intelligibiles actu: unde comparatur ad eas sicut diaphanum ad lucem uel ad
species coloris. non autem indiget aliquid in cuius natura est recipere formam
aliquam, disponi ulterius ad formam illam: nisi forte sint in eo contrariae
dispositiones, sicut materia aquae disponitur ad formam aeris per remotionem
frigiditatis et densitatis. nihil autem contrarium est in intellectu possibili
quod possit impedire cuiuscumque speciei intelligibilis susceptionem: nam
species intelligibiles etiam contrariorum in intellectu non sunt contrariae, ut
probat aristoteles in uii metaphysicae, cum unum sit ratio cognoscendi aliud.
falsitas autem quae accidit in iudicio intellectus componentis et diuidentis,
prouenit, non ex eo quod in intellectu possibili sint aliqua intellecta, sed ex
eo quod ei aliqua desunt. non igitur, quantum in se est, intellectus possibilis
indiget aliqua praeparatione ut suscipiat species intelligibiles ab intellectu
agente fluentes. praeterea. colores facti uisibiles actu per lucem pro certo
imprimunt suam similitudinem in diaphano, et per consequens in uisum. si igitur
ipsa phantasmata illustrata ab intellectu agente non imprimerent suas
similitudines in intellectum possibilem, sed solum disponunt ipsum ad
recipiendum; non esset comparatio phantasmatum ad intellectum possibilem sicut
colorum ad uisum, ut aristoteles ponit. item. secundum hoc phantasmata non
essent per se necessaria ad intelligendum, et per consequens nec sensus: sed
solum per accidens, quasi excitantia et praeparantia intellectum possibilem ad
recipiendum. quod est opinionis platonicae, et contra ordinem generationis artis
et scientiae quem ponit aristoteles, in i metaph. et ult. poster., dicens quod
ex sensu fit memoria, ex multis memoriis unum experimentum; ex multis
experimentis uniuersalis acceptio, quae est principium scientiae et artis. est
autem haec positio auicennae consona his quae de generatione rerum naturalium
dicit. ponit enim quod omnia agentia inferiora solum per suas actiones
praeparant materiam ad suscipiendas formas quae effluunt in materias ab
intelligentia agente separata. unde et, eadem ratione, ponit quod phantasmata
praeparant intellectum possibilem, formae autem intelligibiles fluunt a
substantia separata. similiter autem quod per cogitatiuam disponuntur
phantasmata ad hoc quod fiant intelligibilia actu et mouentia intellectum
possibilem, conueniens non uidetur si intellectus agens ponatur substantia
separata. hoc enim uidetur esse conforme positioni dicentium quod inferiora
agentia sunt solum disponentia ad ultimam perfectionem, ultima autem perfectio
est ab agente separato: quod est contra sententiam aristotelis in uii
metaphysicae. non enim uidetur imperfectius se habere anima humana ad
intelligendum, quam inferiora naturae ad proprias operationes. amplius. effectus
nobiliores in istis inferioribus producuntur non solum ab agentibus
superioribus, sed requirunt agentia sui generis: hominem enim generat sol et
homo. et similiter uidemus in aliis animalibus perfectis quod quaedam ignobilia
animalia ex solis tantum actione generantur, absque principio actiuo sui
generis: sicut patet in animalibus generatis ex putrefactione. intelligere autem
est nobilissimus effectus qui est in istis inferioribus. non igitur sufficit
ponere ad ipsum agens remotum, nisi etiam ponatur agens proximum. haec tamen
ratio contra auicennam non procedit: nam ipse ponit omne animal posse generari
absque semine. adhuc. intentio effectus demonstrat agentem. unde animalia
generata ex putrefactione non sunt ex intentione naturae inferioris, sed
superioris tantum, quia producuntur ab agente superiori tantum: propter quod
aristoteles, in uii metaph., dicit ea fieri casu. animalia autem quae fiunt ex
semine, sunt ex intentione naturae superioris et inferioris. hic autem effectus
qui est abstrahere formas uniuersales a phantasmatibus, est in intentione
nostra, non solum in intentione agentis remoti. igitur oportet in nobis ponere
aliquod proximum principium talis effectus. hoc autem est intellectus agens. non
est igitur substantia separata, sed aliqua uirtus animae nostrae. item. in
natura cuiuslibet mouentis est principium sufficiens ad operationem naturalem
eiusdem: et si quidem operatio illa consistat in actione, adest ei principium
actiuum, sicut patet de potentiis animae nutritiuae in plantis; si uero operatio
illa consistat in passione, adest ei principium passiuum, sicut patet de
potentiis sensitiuis in animalibus. homo autem est perfectissimus inter omnia
inferiora mouentia. eius autem propria et naturalis operatio est intelligere:
quae non completur sine passione quadam, inquantum intellectus patitur ab
intelligibili; et etiam sine actione, inquantum intellectus facit intelligibilia
in potentia esse intelligibilia in actu. oportet igitur in natura hominis esse
utriusque proprium principium scilicet intellectum agentem et possibilem; et
neutrum secundum esse ab anima hominis separatum esse. adhuc. si intellectus
agens est quaedam substantia separata, manifestum est quod est supra naturam
hominis. operatio autem quam homo exercet sola uirtute alicuius supernaturalis
substantiae, est operatio supernaturalis: ut miracula facere et prophetare, et
alia huiusmodi quae diuino munere homines operantur. cum igitur homo non possit
intelligere nisi uirtute intellectus agentis, si intellectus agens est quaedam
substantia separata, sequetur quod intelligere non sit operatio naturalis
homini. et sic homo non poterit definiri per hoc quod est intellectiuus aut
rationalis. praeterea. nihil operatur nisi per aliquam uirtutem quae formaliter
in ipso est: unde aristoteles, in ii de anima, ostendit quod quo uiuimus et
sentimus, est forma et actus. sed utraque actio, scilicet intellectus possibilis
et intellectus agentis, conuenit homini: homo enim abstrahit a phantasmatibus,
et recipit mente intelligibilia in actu; non enim aliter in notitiam harum
actionum uenissemus nisi eas in nobis experiremur. oportet igitur quod principia
quibus attribuuntur hae actiones, scilicet intellectus possibilis et agens, sint
uirtutes quaedam in nobis formaliter existentes. si autem dicatur quod hae
actiones attribuuntur homini inquantum praedicti intellectus continuantur nobis,
ut auerroes dicit, iam supra ostensum est quod continuatio intellectus
possibilis nobiscum, si sit quaedam substantia separata, qualem ipse intelligit,
non sufficit ad hoc quod per ipsum intelligamus. similiter etiam patet de
intellectu agente. comparatur enim intellectus agens ad species intelligibiles
receptas in intellectu possibili, sicut ars ad formas artificiales quae per
artem ponuntur in materia: ut patet ex exemplo aristotelis in iii de anima.
formae autem artis non consequuntur actionem artis, sed solum similitudinem
formalem: unde nec subiectum harum formarum potest per huiusmodi formas actionem
artificis facere. ergo nec homo, per hoc quod sunt in ipso species
intelligibiles actu factae ab intellectu agente, potest facere operationem
intellectus agentis. adhuc. unumquodque quod non potest exire in propriam
operationem nisi per hoc quod mouetur ab exteriori principio, magis agitur ad
operandum quam seipsum agat. unde animalia irrationalia magis aguntur ad
operandum quam seipsa agant, quia omnis operatio eorum dependet a principio
extrinseco mouente: sensus enim, motus a sensibili exteriori, imprimit in
phantasiam, et sic per ordinem procedit in omnibus potentiis usque ad motiuas.
operatio autem propria hominis est intelligere: cuius primum principium est
intellectus agens, qui facit species intelligibiles, a quibus patitur quodammodo
intellectus possibilis, qui factus in actu, mouet uoluntatem. si igitur
intellectus agens est quaedam substantia extra hominem, tota operatio hominis
dependet a principio extrinseco. non igitur erit homo agens seipsum, sed actus
ab alio. et sic non erit dominus suarum operationum; nec merebitur laudem aut
uituperium; et peribit tota scientia moralis et conuersatio politica; quod est
inconueniens. non est igitur intellectus agens substantia separata ab homine.
quod non est impossibile intellectum possibilem et agentem in una substantia
animae conuenire. uidebitur autem forsan alicui hoc esse impossibile, quod una
et eadem substantia, scilicet nostrae animae, sit in potentia ad omnia
intelligibilia, quod pertinet ad intellectum possibilem, et faciat ea actu, quod
est intellectus agentis: cum nihil agat secundum quod est in potentia, sed
secundum quod est actu. unde non uidebitur quod agens et possibilis intellectus
possint in una substantia animae conuenire. si quis autem recte inspiciat, nihil
inconueniens aut difficile sequitur. nihil enim prohibet hoc respectu illius
esse secundum quid in potentia et secundum aliud in actu, sicut in rebus
naturalibus uidemus: aer enim est actu humidus et potentia siccus, terra autem e
conuerso. haec autem comparatio inuenitur esse inter animam intellectiuam et
phantasmata. habet enim anima intellectiua aliquid in actu ad quod phantasma est
in potentia: et ad aliquid est in potentia quod in phantasmatibus actu
inuenitur. habet enim substantia animae humanae immaterialitatem, et, sicut ex
dictis patet, ex hoc habet naturam intellectualem: quia omnis substantia
immaterialis est huiusmodi. ex hoc autem nondum habet quod assimiletur huic uel
illi rei determinate, quod requiritur ad hoc quod anima nostra hanc uel illam
rem determinate cognoscat: omnis enim cognitio fit secundum similitudinem
cogniti in cognoscente. remanet igitur ipsa anima intellectiua in potentia ad
determinatas similitudines rerum cognoscibilium a nobis, quae sunt naturae rerum
sensibilium. et has quidem determinatas naturas rerum sensibilium praesentant
nobis phantasmata. quae tamen nondum peruenerunt ad esse intelligibile: cum sint
similitudines rerum sensibilium etiam secundum conditiones materiales, quae sunt
proprietates indiuiduales, et sunt etiam in organis materialibus. non igitur
sunt intelligibilia actu. et tamen, quia in hoc homine cuius similitudinem
repraesentant phantasmata, est accipere naturam uniuersalem denudatam ab omnibus
conditionibus indiuiduantibus, sunt intelligibilia in potentia. sic igitur
habent intelligibilitatem in potentia, determinationem autem similitudinis rerum
in actu. e contrario autem erat in anima intellectiua. est igitur in anima
intellectiua uirtus actiua in phantasmata, faciens ea intelligibilia actu: et
haec potentia animae uocatur intellectus agens. est etiam in ea uirtus quae est
in potentia ad determinatas similitudines rerum sensibilium: et haec est
potentia intellectus possibilis. differt tamen hoc quod inuenitur in anima, ab
eo quod inuenitur in agentibus naturalibus. quia ibi unum est in potentia ad
aliquid secundum eundem modum quo in altero actu inuenitur: nam materia aeris
est in potentia ad formam aquae eo modo quo est in aqua. et ideo corpora
naturalia, quae communicant in materia, eodem ordine agunt et patiuntur ad
inuicem. anima autem intellectiua non est in potentia ad similitudines rerum
quae sunt in phantasmatibus per modum illum quo sunt ibi: sed secundum quod
illae similitudines eleuantur ad aliquid altius, ut scilicet sint abstractae a
conditionibus indiuiduantibus materialibus, ex quo fiunt intelligibiles actu. et
ideo actio intellectus agentis in phantasmate praecedit receptionem intellectus
possibilis. et sic principalitas actionis non attribuitur phantasmatibus, sed
intellectui agenti. propter quod aristoteles dicit quod se habet ad possibilem
sicut ars ad materiam. huius autem exemplum omnino simile esset si oculus, simul
cum hoc quod est diaphanum et susceptiuus colorum, haberet tantum de luce quod
posset colores facere uisibiles actu: sicut quaedam animalia dicuntur sui oculi
luce sufficienter sibi illuminare obiecta; propter quod de nocte uident magis,
in die uero minus; sunt enim debilium oculorum, quia parua luce mouentur, ad
multam autem confunduntur. cui etiam simile est in intellectu nostro quod ad ea
quae sunt manifestissima, se habet sicut oculus noctuae ad solem: unde paruum
lumen intelligibile quod est nobis connaturale, sufficit ad nostrum intelligere.
quod autem lumen intelligibile nostrae animae connaturale sufficiat ad faciendum
actionem intellectus agentis, patet si quis consideret necessitatem ponendi
intellectum agentem. inueniebatur enim anima in potentia ad intelligibilia,
sicut sensus ad sensibilia: sicut enim non semper sentimus, ita non semper
intelligimus. haec autem intelligibilia quae anima intellectiua humana
intelligit, plato posuit esse intelligibilia per seipsa, scilicet ideas: unde
non erat ei necessarium ponere intellectum agentem ad intelligibilia. si autem
hoc esset uerum, oporteret quod, quanto aliqua sunt secundum se magis
intelligibilia, magis intelligerentur a nobis. quod patet esse falsum: nam magis
sunt nobis intelligibilia quae sunt sensui proximiora, quae in se sunt minus
intelligibilia. unde aristoteles fuit motus ad ponendum quod ea quae sunt nobis
intelligibilia, non sunt aliqua existentia intelligibilia per seipsa, sed quod
fiunt ex sensibilibus. unde oportuit quod poneret uirtutem quae hoc faceret. et
haec est intellectus agens. ad hoc ergo ponitur intellectus agens, ut faceret
intelligibilia nobis proportionata. hoc autem non excedit modum luminis
intelligibilis nobis connaturalis. unde nihil prohibet ipsi lumini nostrae
animae attribuere actionem intellectus agentis: et praecipue cum aristoteles
intellectum agentem comparet lumini. quod non fuit sententia aristotelis de
intellectu agente quod sit substantia separata, sed magis quod sit aliquid
animae. quia uero plures opinioni supra positae assentiunt credentes eam fuisse
opinionem aristotelis ostendendum est ex uerbis eius quod ipse hoc non sensit de
intellectu agente, quod sit substantia separata. dicit enim, primo, quod, sicut
in omni natura est aliquid quasi materia in unoquoque genere, et hoc est in
potentia ad omnia quae sunt illius generis; et altera causa est quasi efficiens,
quod facit omnia quae sunt illius generis, sicut se habet ars ad materiam:
necesse est et in anima esse has differentias. et huiusmodi quidem, scilicet
quod in anima est sicut materia, est intellectus (possibilis) in quo fiunt omnia
intelligibilia. ille uero, qui in anima est sicut efficiens causa, est
intellectus in quo est omnia facere (scilicet intelligibilia in actu), idest
intellectus agens, qui est sicut habitus, et non sicut potentia. qualiter autem
dixerit intellectum agentem habitum, exponit subiungens quod est sicut lumen:
quodam enim modo lumen facit potentia colores esse actu colores, inquantum
scilicet facit eos uisibiles actu: hoc autem circa intelligibilia attribuitur
intellectui agenti. ex his manifeste habetur quod intellectus agens non sit
substantia separata, sed magis aliquid animae: expresse enim dicit quod
intellectus possibilis et agens sunt differentiae animae, et quod sunt in anima.
neutra ergo earum est substantia separata. adhuc. ratio eius hoc idem ostendit.
quia in omni natura in qua inuenitur potentia et actus, est aliquid quasi
materia, quod est in potentia ad ea quae sunt illius generis, et aliquid quasi
agens, quod reducit potentiam in actum, sicut in artificialibus est ars et
materia. sed anima intellectiua est quaedam natura in qua inuenitur potentia et
actus: cum quandoque sit actu intelligens et quandoque in potentia. est igitur
in natura animae intellectiuae aliquid quasi materia, quod est in potentia ad
omnia intelligibilia, quod dicitur intellectus possibilis: et aliquid quasi
causa efficiens, quod facit omnia in actu, et dicitur intellectus agens. uterque
igitur intellectus, secundum demonstrationem aristotelis, est in natura animae,
et non aliquid separatum secundum esse a corpore cuius anima est actus. amplius.
aristoteles dicit quod intellectus agens est sicut habitus quod est lumen.
habitus autem non significatur ut aliquid per se existens, sed alicuius
habentis. non est igitur intellectus agens aliqua substantia separatim per se
existens, sed est aliquid animae humanae. non autem intelligitur littera
aristotelis ut habitus dicatur esse effectus intellectus agentis, ut sit sensus:
agens facit hominem intelligere omnia, quod est sicut habitus. haec enim est
definitio habitus, ut commentator auerroes ibidem dicit, quod habens habitum
intelligat per ipsum quod est sibi proprium ex se et quando uoluerit, absque hoc
quod indigeat in eo aliquo extrinseco. expresse enim assimilat habitui non ipsum
factum, sed intellectum quo est omnia facere. nec tamen intelligendum est quod
intellectus agens sit habitus per modum quo habitus est in secunda specie
qualitatis, secundum quod quidam dixerunt intellectum agentem esse habitum
principiorum. quia habitus ille principiorum est acceptus a sensibilibus, ut
probat aristoteles in ii posteriorum: et sic oportet quod sit effectus
intellectus agentis, cuius est phantasmata, quae sunt intellecta in potentia,
facere intellecta in actu. sed accipitur habitus secundum quod diuiditur contra
priuationem et potentiam: sicut omnis forma et actus potest dici habitus. et hoc
apparet, quia dicit hoc modo intellectum agentem esse habitum sicut lumen
habitus est. deinde subiungit, quod hic intellectus, scilicet agens, est
separatus et immixtus et impassibilis et substantia actu ens. horum autem
quatuor quae attribuit intellectui agenti, duo supra expresse de intellectu
possibili dixerat, scilicet quod sit immixtus et quod sit separatus. tertium,
scilicet quod sit impassibilis, sub distinctione dixerat: ostendit enim primo
quod non est passibilis sicut sensus; et postmodum ostendit quod, communiter
accipiendo pati, passibilis est, inquantum scilicet est in potentia ad
intelligibilia. quartum uero omnino negauerat de intellectu possibili, dicendo
quod erat in potentia ad intelligibilia, et nihil horum erat actu ante
intelligere. sic igitur in duobus primis intellectus possibilis conuenit cum
agente; in tertio partim conuenit et partim differt; in quarto autem omnino
differt agens a possibili. has quatuor conditiones agentis probat per unam
rationem, subiungens: semper enim honorabilius est agens patiente, et
principium, scilicet actiuum, materia. supra enim dixerat quod intellectus agens
est sicut causa efficiens, et possibilis sicut materia. per hoc autem medium
concluduntur duo prima, sic: agens est honorabilius patiente et materia. sed
possibilis, qui est sicut patiens et materia, est separatus et immixtus, ut
supra probatum est. ergo multo magis agens. alia uero per hoc medium sic
concluduntur: agens in hoc est honorabilius patiente et materia, quod comparatur
ad ipsum sicut agens et actu ens ad patiens et ens in potentia. intellectus
autem possibilis est patiens quodammodo et potentia ens. intellectus igitur
agens est agens non patiens, et actu ens. patet autem quod nec ex his uerbis
aristotelis haberi potest quod intellectus agens sit quaedam substantia
separata: sed quod sit separatus hoc modo quo supra dixit de possibili, scilicet
ut non habeat organum. quod autem dicit quod est substantia actu ens, non
repugnat ei quod substantia animae est in potentia, ut supra ostensum est.
deinde subiungit: idem autem est secundum actum scientia rei. in quo commentator
dicit quod differt intellectus agens a possibili: nam in intellectu agente idem
est intelligens et intellectum; non autem in possibili. hoc autem manifeste est
contra intentionem aristotelis. nam supra eadem uerba dixerat de intellectu
possibili, ubi dixit de intellectu possibili quod ipse intelligibilis est sicut
intelligibilia: in his enim quae sine materia sunt, idem est intellectus et quod
intelligitur; scientia namque speculatiua, et quod speculatum est, idem est.
manifeste enim per hoc quod intellectus possibilis, prout est actu intelligens,
idem est cum eo quod intelligitur, uult ostendere quod intellectus possibilis
intelligitur sicut alia intelligibilia. et parum supra dixerat quod intellectus
possibilis est potentia quodammodo intelligibilia, sed nihil actu est antequam
intelligat: ubi expresse dat intelligere quod per hoc quod intelligit actu, fit
ipsa intelligibilia. nec est mirum si hoc dicit de intellectu possibili: quia
hoc etiam supra dixerat de sensu et sensibili secundum actum. sensus enim fit
actu per speciem sensatam in actu; et similiter intellectus possibilis fit actu
per speciem intelligibilem actu; et hac ratione intellectus in actu dicitur
ipsum intelligibile in actu. est igitur dicendum quod, postquam aristoteles
determinauit de intellectu possibili et agente, hic incipit determinare de
intellectu in actu, dicens quod scientia in actu est idem rei scitae in actu.
deinde dicit: qui uero secundum potentiam, tempore prior in uno est: omnino
autem, neque in tempore. qua quidem distinctione inter potentiam et actum in
pluribus locis utitur: scilicet quod actus secundum naturam est prior potentia;
tempore uero, in uno et eodem quod mutatur de potentia in actum, est prior
potentia actu; simpliciter uero loquendo, non est potentia etiam tempore prior
actu, quia potentia non reducitur in actum nisi per actum. dicit ergo quod
intellectus qui est secundum potentiam, scilicet possibilis, prout est in
potentia, prior est tempore quam intellectus in actu: et hoc dico in uno et
eodem. non tamen omnino, idest uniuersaliter: quia intellectus possibilis
reducitur in actum per intellectum agentem, qui est actu, ut dixit, et iterum
per aliquem intellectum possibilem factum actu; unde dixit in iii physic., quod
ante addiscere indiget aliquis docente ut reducatur de potentia in actum. sic
igitur in uerbis istis ostendit ordinem intellectus possibilis, prout est in
potentia, ad intellectum in actu. deinde dicit: sed non aliquando quidem
intelligit, et aliquando non intelligit. in quo ostendit differentiam
intellectus in actu et intellectus possibilis. supra enim dixit de intellectu
possibili quod non semper intelligit, sed quandoque non intelligit, quando est
in potentia ad intelligibilia; quandoque intelligit, quando scilicet est actu
ipsa. intellectus autem per hoc fit actu quod est ipsa intelligibilia, ut iam
dixit. unde non competit ei quandoque intelligere et quandoque non intelligere.
deinde subiungit: separatum autem hoc solum quod uere est. quod non potest
intelligi de agente: non enim ipse solus est separatus; quia iam idem dixerat de
intellectu possibili. nec potest intelligi de possibili: quia iam idem dixerat
de agente. relinquitur ergo quod dicatur de eo quod comprehendit utrumque,
scilicet de intellectu in actu, de quo loquebatur: quia hoc solum in anima
nostra est separatum, non utens organo, quod pertinet ad intellectum in actu;
idest, illa pars animae qua intelligimus actu, comprehendens possibilem et
agentem. et ideo subiungit quod hoc solum animae est immortale et perpetuum:
quasi a corpore non dependens, cum sit separatum. quod anima humana, corrupto
corpore, non corrumpitur. ex praemissis igitur manifeste ostendi potest animam
humanam non corrumpi, corrupto corpore. ostensum est enim supra omnem
substantiam intellectualem esse incorruptibilem. anima autem hominis est quaedam
substantia intellectualis, ut ostensum est. oportet igitur animam humanam
incorruptibilem esse. adhuc. nulla res corrumpitur ex eo in quo consistit sua
perfectio: hae enim mutationes sunt contrariae, scilicet ad perfectionem et
corruptionem. perfectio autem animae humanae consistit in abstractione quadam a
corpore. perficitur enim anima scientia et uirtute: secundum scientiam autem
tanto magis perficitur quanto magis immaterialia considerat; uirtutis autem
perfectio consistit in hoc quod homo corporis passiones non sequatur, sed eas
secundum rationem temperet et refraenet. non ergo corruptio animae consistit in
hoc quod a corpore separetur. si autem dicatur quod perfectio animae consistit
in separatione eius a corpore secundum operationem, corruptio autem in
separatione secundum esse, non conuenienter obuiatur. operatio enim rei
demonstrat substantiam et esse ipsius: quia unumquodque operatur secundum quod
est ens, et propria operatio rei sequitur propriam ipsius naturam. non potest
igitur perfici operatio alicuius rei nisi secundum quod perficitur eius
substantia. si igitur anima secundum operationem suam perficitur in relinquendo
corpus, incorporea substantia sua in esse suo non deficiet per hoc quod a
corpore separatur. item. proprium perfectiuum hominis secundum animam est
aliquid incorruptibile. propria enim operatio hominis, inquantum huiusmodi, est
intelligere: per hanc enim differt a brutis et plantis et inanimatis.
intelligere autem uniuersalium est et incorruptibilium inquantum huiusmodi.
perfectiones autem oportet esse perfectibilibus proportionatas. ergo anima
humana est incorruptibilis. amplius. impossibile est appetitum naturalem esse
frustra. sed homo naturaliter appetit perpetuo manere. quod patet ex hoc quod
esse est quod ab omnibus appetitur: homo autem per intellectum apprehendit esse
non solum ut nunc, sicut bruta animalia, sed simpliciter. consequitur ergo homo
perpetuitatem secundum animam, qua esse simpliciter et secundum omne tempus
apprehendit. item. unumquodque quod recipitur in aliquo, recipitur in eo
secundum modum eius in quo est. formae autem rerum recipiuntur in intellectu
possibili prout sunt intelligibiles actu. sunt autem intelligibiles actu prout
sunt immateriales, uniuersales, et per consequens incorruptibiles. ergo
intellectus possibilis est incorruptibilis. sed, sicut supra est probatum,
intellectus possibilis est aliquid animae humanae. est igitur anima humana
incorruptibilis. adhuc. esse intelligibile est permanentius quam esse sensibile.
sed id quod se habet in rebus sensibilibus per modum primi recipientis, est
incorruptibile secundum suam substantiam, scilicet materia prima. multo igitur
fortius intellectus possibilis, qui est receptiuus formarum intelligibilium.
ergo et anima humana, cuius intellectus possibilis est pars, est
incorruptibilis. amplius. faciens est honorabilius facto: ut etiam aristoteles
dicit. sed intellectus agens facit actu intelligibilia: ut ex praemissis patet.
cum igitur intelligibilia actu, inquantum huiusmodi, sint incorruptibilia, multo
fortius intellectus agens erit incorruptibilis. ergo et anima humana, cuius
lumen est intellectus agens, ut ex praemissis patet. item. nulla forma
corrumpitur nisi uel ex actione contrarii, uel per corruptionem sui subiecti,
uel per defectum suae causae: per actionem quidem contrarii, sicut calor
destruitur per actionem frigidi; per corruptionem autem sui subiecti, sicut,
destructo oculo destruitur uis uisiua; per defectum autem causae, sicut lumen
aeris deficit deficiente solis praesentia, quae erat ipsius causa. sed anima
humana non potest corrumpi per actionem contrarii: non est enim ei aliquid
contrarium; cum per intellectum possibilem ipsa sit cognoscitiua et receptiua
omnium contrariorum. similiter autem neque per corruptionem sui subiecti:
ostensum est enim supra quod anima humana est forma non dependens a corpore
secundum suum esse. similiter autem neque per deficientiam suae causae: quia non
potest habere aliquam causam nisi aeternam, ut infra ostendetur. nullo igitur
modo anima humana corrumpi potest. adhuc. si anima corrumpitur per corruptionem
corporis, oportet quod eius esse debilitetur per debilitatem corporis. si autem
aliqua uirtus animae debilitetur debilitato corpore, hoc non est nisi per
accidens, inquantum scilicet uirtus animae indiget organo corporali: sicut uisus
debilitatur debilitato organo, per accidens tamen. quod ex hoc patet. si enim
ipsi uirtuti per se accideret aliqua debilitas, nunquam restauraretur organo
reparato: uidemus autem quod, quantumcumque uis uisiua uideatur debilitata, si
organum reparetur, quod uis uisiua restauratur; unde dicit aristoteles, in i de
anima, quod, si senex accipiat oculum iuuenis, uideret utique sicut iuuenis. cum
igitur intellectus sit uirtus animae quae non indiget organo, ut ex praemissis
patet, ipse non debilitatur, neque per se neque per accidens, per senium uel per
aliquam aliam debilitatem corporis. si autem in operatione intellectus accidit
fatigatio aut impedimentum propter infirmitatem corporis, hoc non est propter
debilitatem ipsius intellectus, sed propter debilitatem uirium quibus
intellectus indiget, scilicet imaginationis, memoratiuae et cogitatiuae
uirtutum. patet igitur quod intellectus est incorruptibilis. ergo et anima
humana, quae est intellectiua quaedam substantia. hoc etiam apparet per
auctoritatem aristotelis. dicit enim, in i de anima, quod intellectus uidetur
substantia quaedam esse, et non corrumpi. quod autem hoc non possit intelligi de
aliqua substantia separata quae sit intellectus possibilis uel agens, ex
praemissis haberi potest. praeterea apparet ex ipsis uerbis aristotelis in xi
metaphysicae. ubi dicit, contra platonem loquens, quod causae mouentes
praeexistunt, causae uero formales sunt simul cum his quorum sunt causae: quando
enim sanatur homo, tunc sanitas est, et non prius: contra hoc quod plato posuit
formas rerum praeexistere rebus. et his dictis, postmodum subdit: si autem et
posterius aliquid manet, perscrutandum est. nam in quibusdam nihil prohibet: ut
si est anima tale; non omnis, sed intellectus. ex quo patet, cum loquatur de
formis, quod uult intellectum, qui est forma hominis, post materiam remanere,
scilicet post corpus. patet autem ex praemissis aristotelis uerbis quod, licet
ponat animam esse formam, non tamen ponit eam non subsistentem et per consequens
corruptibilem, sicut gregorius nyssenus ei imponit: nam a generalitate aliarum
formarum animam intellectiuam excludit, dicens eam post corpus remanere, et
substantiam quandam esse. praemissis autem sententia catholicae fidei concordat.
dicitur enim in libro de ecclesiast. dogmatibus: solum hominem credimus habere
animam substantiuam, quae et exuta corpore uiuit, et sensus suos atque ingenia
uiuaciter tenet; neque cum corpore moritur, sicut arabs asserit; neque post
modicum interuallum, sicut zenon; quia substantialiter uiuit. per hoc autem
excluditur error impiorum, ex quorum persona salomon dicit, sap. 2-2: ex nihilo
nati sumus, et post hoc erimus tanquam non fuerimus; et ex quorum persona
salomon dicit, eccle. 3-19: unus est interitus hominum et iumentorum, et aequa
utriusque conditio. sicut moritur homo, sic et illa moriuntur. similiter spirant
omnia, et nihil habet homo iumento amplius. quod enim non ex persona sua sed
impiorum dicat, patet per hoc quod in fine libri quasi determinando subiungit:
donec reuertatur puluis in terram suam unde erat, et spiritus redeat ad eum qui
dedit illum. infinitae etiam sunt auctoritates sacrae scripturae quae
immortalitatem animae protestantur. rationes probantes animam corrumpi corrupto
corpore (et solutio ipsarum). uidetur autem quibusdam rationibus posse probari
animas humanas non posse remanere post corpus. si enim animae humanae
multiplicantur secundum multiplicationem corporum, ut supra ostensum est,
destructis ergo corporibus, non possunt animae in sua multitudine remanere. unde
oportet alterum duorum sequi: aut quod totaliter anima humana esse desinat; aut
quod remaneat una tantum. quod uidetur esse secundum opinionem illorum qui
ponunt esse incorruptibile solum illud quod est unum in omnibus hominibus: siue
hoc sit intellectus agens tantum, ut alexander dicit; siue cum agente etiam
possibilis, ut dicit auerroes. amplius. ratio formalis est causa diuersitatis
secundum speciem. sed, si remanent multae animae post corporum corruptionem,
oportet eas esse diuersas: sicut enim idem est quod est unum secundum
substantiam, ita diuersa sunt quae sunt multa secundum substantiam. non potest
autem esse in animabus remanentibus post corpus diuersitas nisi formalis: non
enim sunt compositae ex materia et forma, ut supra probatum est de omni
substantia intellectuali. relinquitur igitur quod sunt diuersae secundum
speciem. non autem per corruptionem corporis mutantur animae ad aliam speciem:
quia omne quod mutatur de specie in speciem, corrumpitur. relinquitur ergo quod
etiam antequam essent a corporibus separatae, erant secundum speciem diuersae.
composita autem sortiuntur speciem secundum formam. ergo et indiuidua hominum
erant secundum speciem diuersa. quod est inconueniens. ergo impossibile uidetur
quod animae humanae multae remaneant post corpora. adhuc. uidetur omnino esse
impossibile, secundum ponentes aeternitatem mundi, ponere quod animae humanae in
sua multitudine remaneant post mortem corporis. si enim mundus est ab aeterno,
motus fuit ab aeterno. ergo et generatio est aeterna. sed si generatio est
aeterna, infiniti homines mortui sunt ante nos. si ergo animae mortuorum
remanent post mortem in sua multitudine, oportet dicere animas infinitas esse
nunc in actu hominum prius mortuorum. hoc autem est impossibile: nam infinitum
actu non potest esse in natura. relinquitur igitur, si mundus est aeternus, quod
animae non remaneant multae post mortem. item. quod aduenit alicui et discedit
ab eo praeter sui corruptionem, aduenit ei accidentaliter: haec enim est
definitio accidentis. si ergo anima non corrumpitur corpore abscedente, sequetur
quod anima accidentaliter corpori uniatur. ergo homo est ens per accidens, qui
est compositus ex anima et corpore. et sequetur ulterius quod non sit aliqua
species humana: non enim ex his quae coniunguntur per accidens, fit species una;
nam homo albus non est aliqua species. amplius. impossibile est aliquam
substantiam esse cuius non sit aliqua operatio. sed omnis operatio animae
finitur cum corpore. quod quidem patet per inductionem. nam uirtutes animae
nutritiuae operantur per qualitates corporeas, et per instrumentum corporeum, et
in ipsum corpus quod perficitur per animam, quod nutritur et augetur, et ex quo
deciditur semen ad generationem. operationes etiam omnes potentiarum quae
pertinent ad animam sensitiuam, complentur per organa corporalia: et quaedam
earum complentur cum aliqua transmutatione corporali, sicut quae dicuntur animae
passiones, ut amor, gaudium et huiusmodi. intelligere autem etsi non sit
operatio per aliquod organum corporale exercita, tamen obiecta eius sunt
phantasmata, quae ita se habent ad ipsam ut colores ad uisum: unde, sicut uisus
non potest uidere sine coloribus, ita anima intellectiua non potest intelligere
sine phantasmatibus. indiget etiam anima ad intelligendum uirtutibus
praeparantibus phantasmata ad hoc quod fiant intelligibilia actu, scilicet
uirtute cogitatiua et memoratiua: de quibus constat quod, cum sint actus
quorundam organorum corporis per quae operantur, quod non possunt remanere post
corpus. unde et aristoteles dicit quod nequaquam sine phantasmate intelligit
anima; et quod nihil intelligit sine intellectu passiuo, quem uocat uirtutem
cogitatiuam, qui est corruptibilis. et propter hoc dicit, in i de anima, quod
intelligere hominis corrumpitur quodam interius corrupto, scilicet phantasmate
uel passiuo intellectu. et in iii de anima, dicitur quod non reminiscimur, post
mortem, eorum quae sciuimus in uita. sic igitur patet quod nulla operatio animae
potest remanere post mortem. neque igitur substantia eius manet: cum nulla
substantia possit esse absque operatione. has autem rationes, quia falsum
concludunt, ut ex praemissis est ostensum, tentandum est soluere. ac primo
sciendum est quod quaecumque oportet esse inuicem coaptata et proportionata,
simul recipiunt multitudinem uel unitatem, unumquodque ex sua causa. si igitur
esse unius dependeat ab altero, unitas uel multiplicatio eius etiam ex illo
dependet: alioquin, ex alia causa extrinseca. formam igitur et materiam semper
oportet esse ad inuicem proportionata et quasi naturaliter coaptata: quia
proprius actus in propria materia fit. unde semper oportet quod materia et forma
consequantur se inuicem in multitudine et unitate. si igitur esse formae
dependet a materia, multiplicatio ipsius a materia dependet, et similiter
unitas. si autem non, erit quidem necessarium multiplicari formam secundum
multiplicationem materiae, idest simul cum materia, et proportionem ipsius: non
autem ita quod dependeat unitas uel multitudo ipsius formae a materia. ostensum
est autem quod anima humana est forma secundum suum esse a materia non
dependens. unde sequitur quod multiplicantur quidem animae secundum quod
multiplicantur corpora, non tamen multiplicatio corporum erit causa
multiplicationis animarum. et ideo non oportet quod, destructis corporibus,
cesset pluralitas animarum: ut prima ratio concludebat. ex quo etiam de facili
patet responsio ad secundam rationem. non enim quaelibet formarum diuersitas
facit diuersitatem secundum speciem, sed solum illa quae est secundum principia
formalia, uel secundum diuersam rationem formae: constat enim quod alia est
essentia formae huius ignis et illius, nec tamen est alius ignis neque alia
forma secundum speciem. multitudo igitur animarum a corporibus separatarum
consequitur quidem diuersitatem formarum secundum substantiam, quia alia est
substantia huius animae et illius: non tamen ista diuersitas procedit ex
diuersitate principiorum essentialium ipsius animae, nec est secundum diuersam
rationem animae; sed est secundum diuersam commensurationem animarum ad corpora;
haec enim anima est commensurata huic corpori et non illi, illa autem alii, et
sic de omnibus. huiusmodi autem commensurationes remanent in animabus etiam
pereuntibus corporibus: sicut et ipsae earum substantiae manent, quasi a
corporibus secundum esse non dependentes. sunt enim animae secundum substantias
suas formae corporum: alias accidentaliter corpori unirentur, et sic ex anima et
corpore non fieret unum per se, sed unum per accidens. inquantum autem formae
sunt, oportet eas esse corporibus commensuratas. unde patet quod ipsae diuersae
commensurationes manent in animabus separatis: et per consequens pluralitas.
occasione autem tertiae rationis inductae, aliqui aeternitatem mundi ponentes in
diuersas opiniones extraneas inciderunt. quidam enim conclusionem simpliciter
concesserunt, dicentes animas humanas cum corporibus penitus interire. alii uero
dixerunt quod de omnibus animabus remanet aliquid unum separatum quod est
omnibus commune: scilicet intellectus agens, secundum quosdam; uel cum eo
intellectus possibilis, secundum alios. alii autem posuerunt animas in sua
multitudine post corpora remanere: sed, ne cogerentur animarum ponere
infinitatem, dixerunt easdem animas diuersis corporibus uniri post determinatum
tempus. et haec fuit platonicorum opinio, de qua infra agetur. quidam uero,
omnia praedicta uitantes, dixerunt non esse inconueniens animas separatas actu
existere infinitas. esse enim infinitum actu in his quae non habent ad inuicem
ordinem, est esse infinitum per accidens: quod ponere non reputant inconueniens.
et est positio auicennae et algazelis. quid autem horum aristoteles senserit, ab
eo expresse non inuenitur: cum tamen expresse mundi aeternitatem ponat. ultima
tamen praedictarum opinionum principiis ab eo positis non repugnat. nam in iii
phys. et in i caeli et mundi, probat non esse infinitum actu in corporibus
naturalibus, non autem in substantiis immaterialibus. certum tamen est circa hoc
nullam difficultatem pati catholicae fidei professores, qui aeternitatem mundi
non ponunt. non est etiam necessarium, quod si anima manet corpore destructo,
quod fuerit ei accidentaliter unita: ut quarta ratio concludebat. accidens enim
describitur: quod potest adesse et abesse praeter corruptionem subiecti
compositi ex materia et forma. si autem referatur ad principia subiecti
compositi, uerum non inuenitur. constat enim materiam primam ingenitam et
incorruptibilem esse: ut probat aristoteles in i physicorum. unde, recedente
forma, manet in sua essentia. non tamen forma accidentaliter ei uniebatur, sed
essentialiter: uniebatur enim ei secundum esse unum. similiter autem anima
unitur corpori secundum esse unum, ut supra ostensum est. unde, licet maneat
post corpus, substantialiter ei unitur, non accidentaliter. quod autem materia
prima non remanet actu post formam nisi secundum actum alterius formae, anima
autem humana manet in actu eodem, ex hoc contingit quod anima humana est forma
et actus, materia autem prima potentia ens. quod autem quinta ratio proponebat,
nullam operationem posse remanere in anima si a corpore separetur, dicimus esse
falsum: manent enim operationes illae quae per organa non exercentur. huiusmodi
autem sunt intelligere et uelle. quae autem per organa corporea exercentur,
sicut sunt operationes potentiarum nutritiuae et sensitiuae, non manent.
sciendum tamen est quod alio modo intelligit anima separata a corpore et corpori
unita, sicut et alio modo est: unumquodque enim secundum hoc agit secundum quod
est. esse quidem animae humanae dum est corpori unita, etsi sit absolutum a
corpore non dependens, tamen stramentum quoddam ipsius et subiectum ipsum
recipiens est corpus. unde et consequenter operatio propria eius, quae est
intelligere, etsi non dependeat a corpore quasi per organum corporale exercita,
habet tamen obiectum in corpore, scilicet phantasma. unde, quandiu est anima in
corpore, non potest intelligere sine phantasmate: nec etiam reminisci nisi per
uirtutem cogitatiuam et memoratiuam, per quam phantasmata praeparantur, ut ex
dictis patet. et propter hoc intelligere, quantum ad hunc modum, et similiter
reminisci, destruitur corpore destructo. esse uero separatae animae est ipsi
soli absque corpore. unde nec eius operatio, quae est intelligere, explebitur
per respectum ad aliqua obiecta in corporeis organis existentia, quae sunt
phantasmata: sed intelliget per seipsam, ad modum substantiarum quae sunt
totaliter secundum esse a corporibus separatae, de quibus infra agetur. a quibus
etiam tanquam a superioribus, uberius influentiam recipere poterit ad perfectius
intelligendum. cuius signum etiam in iuuenibus apparet. nam anima, quando
impeditur ab occupatione circa corpus proprium, redditur habilior ad
intelligendum aliqua altiora: unde et uirtus temperantiae, quae a corporeis
delectationibus retrahit animam, praecipue facit homines ad intelligendum aptos.
homines etiam dormientes, quando corporeis sensibus non utuntur, nec est aliqua
perturbatio humorum aut fumositatum impediens, percipiunt de futuris, ex
superiorum impressione, aliqua quae modum ratiocinationis humanae excedunt. et
hoc multo magis accidit in syncopizantibus et exstasim passis: quanto magis fit
retractio a corporeis sensibus. nec immerito hoc accidit. quia, cum anima
humana, ut supra ostensum est, in confinio corporum et incorporearum
substantiarum, quasi in horizonte existens aeternitatis et temporis, recedens ab
infimo, appropinquat ad summum. unde et, quando totaliter erit a corpore
separata, perfecte assimilabitur substantiis separatis quantum ad modum
intelligendi, et abunde influentiam eorum recipiet. sic igitur, etsi intelligere
nostrum secundum modum praesentis uitae, corrupto corpore corrumpatur, succedet
tamen alius modus intelligendi altior. reminisci autem, cum sit actus per
corporeum organum exercitus, ut in libro de memoria et reminisc. aristoteles
probat, non poterit post corpus in anima remanere: nisi reminisci aequiuoce
sumatur pro intelligentia eorum quae quis prius nouit; quam oportet animae
separatae adesse etiam eorum quae nouit in uita, cum species intelligibiles in
intellectu possibili indelebiliter recipiantur, ut supra ostensum est. circa
alias uero animae operationes, sicut est amare, gaudere, et alia huiusmodi, est
aequiuocatio cauenda. nam quandoque sumuntur ut sunt animae passiones. et sic
sunt actus sensibilis appetitus secundum concupiscibilem uel irascibilem, cum
aliqua permutatione corporali. et sic in anima manere non possunt post mortem:
ut aristoteles probat in libro de anima. sumuntur autem quandoque pro simplici
actu uoluntatis, qui est absque passione. unde aristoteles dicit, in uii ethic.,
quod deus una simplici operatione gaudet; et in x, quod in contemplatione
sapientiae est delectatio admirabilis; et distinguit. cum uero uoluntas sit
potentia non utens organo, sicut nec intellectus, palam est huiusmodi, secundum
quod sunt actus uoluntatis, in anima separata remanere. sic igitur ex praedictis
rationibus concludi non potest animam hominis esse mortalem. quod animae
brutorum animalium non sunt immortales. ex his autem quae dicta sunt, euidenter
ostenditur brutorum animas non esse immortales. iam enim ostensum est quod nulla
operatio sensitiuae partis esse sine corpore potest. in animabus autem brutorum
non est inuenire aliquam operationem superiorem operationibus sensitiuae partis:
non enim intelligunt neque ratiocinantur. quod ex hoc apparet, quia omnia
animalia eiusdem speciei similiter operantur, quasi a natura motae et non ex
arte operantes: omnis enim hirundo similiter facit nidum, et omnis aranea
similiter telam. nulla igitur est operatio animae brutorum quae possit esse sine
corpore. cum igitur omnis substantia aliquam operationem habeat, non poterit
anima bruti absque corpore esse. ergo, pereunte corpore, perit. item. omnis
forma separata a materia est intellecta in actu: sic enim intellectus agens
facit species intelligibiles actu, inquantum abstrahit eas, ut ex supra dictis
patet. sed, si anima bruti manet corrupto corpore, erit forma a materia
separata. ergo erit forma intellecta in actu. sed in separatis a materia idem
est intelligens et intellectum, ut aristoteles dicit, in iii de anima. ergo
anima bruti, si post corpus manet, erit intellectualis. quod est impossibile.
adhuc. in qualibet re quae potest pertingere ad aliquam perfectionem, inuenitur
naturalis appetitus illius perfectionis: bonum enim est quod omnia appetunt, ita
tamen quod unumquodque proprium bonum. in brutis autem non inuenitur aliquis
appetitus ad esse perpetuum, nisi ut perpetuentur secundum speciem, inquantum in
eis inuenitur appetitus generationis, per quam species perpetuatur, qui quidem
inuenitur et in plantis et in rebus inanimatis: non autem quantum ad proprium
appetitum animalis inquantum est animal, qui est appetitus apprehensionem
consequens. nam, cum anima sensitiua non apprehendat nisi hic et nunc,
impossibile est quod apprehendat esse perpetuum. neque ergo appetit appetitu
animali. non est igitur anima bruti capax perpetui esse. amplius. cum
delectationes operationes perficiant, ut patet per aristotelem in x ethic., ad
hoc ordinatur operatio cuiuslibet rei sicut in finem in quo sua delectatio
figitur. delectationes autem brutorum animalium omnes referuntur ad conseruantia
corpus: non enim delectantur in sonis, odoribus et aspectibus, nisi secundum
quod sunt indicatiua ciborum uel uenereorum, circa quae est omnis eorum
delectatio. tota igitur operatio eorum ordinatur ad conseruationem esse corporei
sicut in finem. non igitur est eis aliquod esse absque corpore. huic autem
sententiae doctrina catholicae fidei concordat. dicitur enim gen. 9, de anima
bruti, anima illius in sanguine est: quasi dicat: ex sanguinis permanentia esse
illius dependet. et in libro de ecclesiast. dogmatibus: solum hominem dicimus
animam substantiuam habere, idest per se uitalem: brutorum animas cum corporibus
interire. aristoteles etiam, in ii de anima, dicit quod intellectiua pars animae
separatur ab aliis sicut incorruptibile a corruptibili. per hoc autem excluditur
positio platonis, qui posuit etiam brutorum animas immortales. uidetur tamen
posse probari brutorum animas esse immortales. cuius enim est aliqua operatio
per se separatim, et ipsum est per se subsistens. sed animae sensitiuae in
brutis est aliqua operatio per se in qua non communicat corpus, scilicet mouere:
nam mouens componitur ex duobus, quorum unum est mouens et alterum est motum;
unde, cum corpus sit motum, relinquitur quod anima sola sit mouens. ergo est per
se subsistens. non igitur potest per accidens corrumpi, corpore corrupto: illa
enim solum per accidens corrumpuntur quae per se non habent esse. per se autem
non potest corrumpi: cum neque contrarium habeat, neque sit ex contrariis
composita. relinquitur igitur quod sit omnino incorruptibilis. ad hoc etiam
uidebatur redire platonis ratio qua probabat omnem animam esse immortalem: quia
scilicet anima est mouens seipsum; omne autem mouens seipsum oportet esse
immortale. corpus enim non moritur nisi abscedente eo a quo mouebatur; idem
autem a seipso non potest discedere; unde sequitur, secundum ipsum, quod mouens
seipsum non possit mori. et sic relinquebatur quod anima omnis motiua esset
immortalis, etiam brutorum. ideo autem hanc rationem in idem redire diximus cum
praemissa, quia cum, secundum platonis positionem, nihil moueat nisi motum,
illud quod est seipsum mouens, est per seipsum motiuum, et sic habet aliquam
operationem per se. non solum autem in mouendo, sed etiam in sentiendo ponebat
plato animam sensitiuam propriam operationem habere. dicebat enim quod sentire
est motus quidam ipsius animae sentientis: et ipsa, sic mota, mouebat corpus ad
sentiendum. unde, definiens sensum, dicebat quod est motus animae per corpus.
haec autem quae dicta sunt, patet esse falsa. non enim sentire est mouere, sed
magis moueri: nam ex potentia sentiente fit animal actu sentiens per sensibilia,
a quibus sensus immutantur. non autem potest dici similiter sensum pati a
sensibili sicut patitur intellectus ab intelligibili, ut sic sentire possit esse
operatio animae absque corporeo instrumento, sicut est intelligere: nam
intellectus apprehendit res in abstractione a materia et materialibus
conditionibus, quae sunt indiuiduationis principia; non autem sensus. quod
exinde apparet quia sensus est particularium, intellectus uero uniuersalium.
unde patet quod sensus patiuntur a rebus secundum quod sunt in materia: non
autem intellectus, sed secundum quod sunt abstractae. passio igitur intellectus
est absque materia corporali, non autem passio sensus. adhuc. diuersi sensus
sunt susceptiui diuersorum sensibilium: sicut uisus colorum, auditus sonorum.
haec autem diuersitas manifeste ex dispositione diuersa organorum contingit: nam
organum uisus oportet esse in potentia ad omnes colores, organum auditus ad
omnes sonos. si autem haec receptio fieret absque organo corporali, eadem
potentia esset omnium sensibilium susceptiua: nam uirtus immaterialis se habet
aequaliter, quantum de se est, ad omnes huiusmodi qualitates; unde intellectus,
qui non utitur organo corporali, omnia sensibilia cognoscit. sentire igitur non
fit absque organo corporeo. praeterea. sensus corrumpitur ab excellentia
sensibilium: non autem intellectus, quia qui intelligit altiora intelligibilium,
non minus poterit alia speculari, sed magis. alterius igitur generis est passio
sensus a sensibili, et intellectus ab intelligibili. intellectus quidem passio
fit absque organo corporali: passio uero sensus cum organo corporali, cuius
harmonia soluitur per sensibilium excellentiam. quod autem plato dixit, animam
esse mouentem seipsam, certum esse uidetur ex hoc quod circa corpora apparet.
nullum enim corpus uidetur mouere nisi sit motum. unde plato ponebat omne mouens
moueri. et quia non itur in infinitum ut unumquodque motum ab alio moueatur,
ponebat primum mouens in unoquoque ordine mouere seipsum. et ex hoc sequebatur
animam, quae est primum mouens in motibus animalium, esse aliquod mouens
seipsum. hoc autem patet esse falsum, dupliciter: primo quidem, quia probatum
est quod omne quod mouetur per se, est corpus. unde, cum anima non sit corpus,
impossibile est ipsam moueri nisi per accidens. secundo quia, cum mouens
inquantum huiusmodi sit actu, motum autem inquantum huiusmodi sit in potentia;
nihil autem potest esse secundum idem actu et potentia: impossibile erit quod
idem secundum idem sit mouens et motum, sed oportet, si aliquid dicitur mouens
seipsum, quod una pars eius sit mouens et alia pars sit mota. et hoc modo
dicitur animal mouere seipsum: quia anima est mouens, et corpus est motum. sed
quia plato animam non ponebat esse corpus, licet uteretur nomine motus, qui
proprie corporum est, non tamen de hoc motu proprie dicto intelligebat, sed
accipiebat motum communius pro qualibet operatione: prout etiam aristoteles
dicit, in iii de anima, quod sentire et intelligere sunt motus quidam. sic autem
motus non est actus existentis in potentia, sed actus perfecti. unde, cum
dicebat animam mouere seipsam, intendebat per hoc dicere quod ipsa operatur
absque adminiculo corporis, e contrario ei quod accidit in aliis formis, quae
non agunt absque materia: non enim calor calefacit separatim, sed calidum. ex
quo uolebat concludere omnem animam motiuam esse immortalem: nam quod per se
habet operationem, et per se habet operationem, et per se existentiam habere
potest. sed iam ostensum est quod operatio animae brutalis, quae est sentire,
non potest esse sine corpore. multo autem magis hoc apparet in operatione eius
quod est appetere. nam omnia quae ad appetitum sensitiuae partis pertinent,
manifeste cum transmutatione aliqua corporis fiunt: unde et passiones animae
dicuntur. ex quibus sequitur quod nec ipsum mouere sit operatio animae
sensitiuae absque organo. non enim mouet anima brutalis nisi per sensum et
appetitum. nam uirtus quae dicitur exequens motum, facit membra esse obedientia
imperio appetitus: unde magis sunt uirtutes perficientes corpus ad moueri, quam
uirtutes mouentes. sic igitur patet quod nulla operatio animae brutalis potest
esse absque corpore. ex quo de necessitate concludi potest quod anima brutalis
cum corpore intereat. quod anima humana incipiat cum corpore. sed quia eaedem
res inueniuntur et esse incipere et finem essendi habere, potest alicui uideri
quod, ex quo anima humana finem essendi non habet, quod nec principium essendi
habuerit, sed fuerit semper. quod quidem uidetur his rationibus posse probari.
nam illud quod nunquam esse desinet, habet uirtutem ut sit semper. quod autem
habet uirtutem ut sit semper nunquam de eo uerum est dicere non esse: quia
quantum se extendit uirtus essendi, tantum res durat in esse. omne autem quod
incoepit esse, est aliquando uerum dicere non esse. quod igitur nunquam desinet
esse, nec esse aliquando incipiet. adhuc. ueritas intelligibilium, sicut est
incorruptibilis, ita, quantum est de se, est aeterna: est enim necessaria; omne
autem necessarium est aeternum, quia quod necesse est esse, impossibile est non
esse. ex incorruptibilitate autem ueritatis intelligibilis ostenditur anima
secundum esse incorruptibilis. pari ergo ratione, ex eius aeternitate potest
probari animae aeternitas. amplius. illud non est perfectum cui plurimae suarum
principalium partium desunt. patet autem principales partes uniuersi esse
intellectuales substantias, in quarum genere ostensum est supra esse animas
humanas. si igitur quotidie de nouo tot animae humanae esse incipiant quot
homines nascuntur, patet quotidie uniuerso plurimas principalium partium addi,
et plurimas ei deesse. sequitur igitur uniuersum esse imperfectum. quod est
impossibile. adhuc etiam quidam argumentantur ex auctoritate sacrae scripturae.
dicitur enim gen. 1, quod deus die septimo compleuit opus suum quod fecerat, et
requieuit ab omni opere quod patrarat. hoc autem non esset si quotidie nouas
animas faceret. non igitur de nouo animae humanae esse incipiunt, sed a
principio mundi fuerunt. propter has ergo et similes rationes quidam,
aeternitatem mundi ponentes, dixerunt animam humanam, sicut est incorruptibilis,
ita et ab aeterno fuisse. unde qui posuerunt animas humanas in sui multitudine
esse immortales, scilicet platonici, posuerunt easdem ab aeterno fuisse, et nunc
quidem corporibus uniri, nunc autem a corporibus absolui, hac uicissitudine
secundum determinata annorum curricula obseruata. qui uero posuerunt animas
humanas esse immortales secundum aliquid unum quod ex omnibus hominibus manet
post mortem, posuerunt hoc ipsum unum ab aeterno fuisse: siue hoc sit
intellectus agens tantum, ut posuit alexander siue, cum eo, etiam intellectus
possibilis, ut posuit auerroes. hoc etiam uidentur sonare et aristotelis uerba:
nam, de intellectu loquens, dicit ipsum non solum incorruptibilem, sed etiam
perpetuum esse. quidam uero catholicam fidem profitentes, platonicorum doctrinis
imbuti, uiam mediam tenuerunt. quia enim, secundum fidem catholicam, nihil est
aeternum praeter deum, humanas quidem animas aeternas non posuerunt, sed eas cum
mundo, siue potius ante mundum uisibilem, creatas fuisse, et tamen eas de nouo
corporibus alligari. quam quidem positionem primus inter christianae fidei
professores origenes posuisse inuenitur, et post eum plures ipsum sequentes.
quae quidem opinio usque hodie apud haereticos manet: quorum manichaei eas etiam
aeternas asserunt, cum platone, et de corpore ad corpus transire. sed de facili
ostendi potest praemissas positiones non esse ueritate subnixas. quod enim non
sit unus omnium intellectus possibilis neque agens, iam supra ostensum est. unde
restat contra istas positiones procedere quae dicunt plures animas esse hominum,
et tamen ponunt eas ante corpora extitisse, siue ab aeterno siue a mundi
constitutione. quod quidem uidetur inconueniens his rationibus. ostensum est
enim supra animam uniri corpori ut formam et actum ipsius. actus autem, licet
sit naturaliter prior potentia, tamen, in uno et eodem, tempore est posterior:
mouetur enim aliquid de potentia in actum. prius igitur fuit semen, quod est
potentia uiuum, quam esset anima, quae est actus uitae. adhuc. unicuique formae
naturale est propriae materiae uniri: alioquin constitutum ex forma et materia
esset aliquid praeter naturam. prius autem attribuitur unicuique quod conuenit
ei secundum naturam, quam quod conuenit ei praeter naturam: quod enim conuenit
alicui praeter naturam inest ei per accidens, quod autem conuenit secundum
naturam inest ei per se; quod autem per accidens est, semper posterius est eo
quod est per se. animae igitur prius conuenit esse unitam corpori quam esse a
corpore separatam. non igitur creata fuit ante corpus cui unitur. amplius. omnis
pars a suo toto separata est imperfecta. anima autem, cum sit forma, ut probatum
est, est pars speciei humanae. igitur, existens per se absque corpore, est
imperfecta. perfectum autem est prius imperfecto in rerum naturalium ordine. non
igitur competit naturae ordini quod anima fuerit prius creata a corpore exuta,
quam corpori unita. amplius. si animae sunt creatae absque corporibus,
quaerendum est quomodo sint corporibus unitae. aut enim hoc fuit uiolenter: aut
per naturam. si autem uiolenter; omne autem uiolentum est contra naturam: unio
igitur animae ad corpus est praeter naturam. homo igitur, qui ex utroque
componitur, est quid innaturale. quod patet esse falsum. praeterea, substantiae
intellectuales altioris ordinis sunt quam corpora caelestia. in corporibus autem
caelestibus nihil inuenitur uiolentum neque contrarium. multo igitur minus in
substantiis intellectualibus. si autem naturaliter animae sunt corporibus
unitae, naturaliter igitur animae in sui creatione appetierunt corporibus uniri.
appetitus autem naturalis statim prodit in actum nisi sit aliquid impediens,
sicut patet in motu grauium et leuium: natura enim semper uno modo operatur.
statim igitur a principio suae creationis fuissent corporibus unitae nisi esset
aliquid impediens. sed omne impediens executionem naturalis appetitus, est
uiolentiam inferens. per uiolentiam igitur fuit quod animae essent aliquo
tempore a corporibus separatae. quod est inconueniens. tum quia in illis
substantiis non potest esse aliquid uiolentum, ut ostensum est. tum quia
uiolentum, et quod est contra naturam, cum sit per accidens, non potest esse
prius eo quod est secundum naturam, neque totam speciem consequens. praeterea.
cum unumquodque naturaliter appetat suam perfectionem, materiae est appetere
formam, et non e conuerso. anima autem comparatur ad corpus sicut forma ad
materiam, ut supra ostensum est. non igitur unio animae ad corpus fit per
appetitum animae, sed magis per appetitum corporis. si autem dicatur quod
utrumque est animae naturale, scilicet uniri corpori et esse a corpore
separatum, pro diuersis temporibus: - hoc uidetur esse impossibile. quia ea quae
naturaliter uariantur circa subiectum, sunt accidentia: sicut iuuentus et
senectus. si igitur uniri corpori et separari a corpore naturaliter circa animam
uarietur, erit accidens animae corpori uniri. et sic ex hac unione homo
constitutus non erit ens per se, sed per accidens. praeterea. omne illud cui
accidit alteritas aliqua secundum diuersitatem temporum, est subiectum caelesti
motui, quem sequitur totus temporis cursus. substantiae autem intellectuales et
incorporeae, inter quas sunt animae separatae, excedunt totum ordinem corporum.
unde non possunt esse subiectae caelestibus motibus. impossibile est igitur
quod, secundum diuersa tempora, naturaliter uniantur quandoque et separentur
quandoque, uel naturaliter nunc hoc, nunc illud appetant. si autem dicatur quod
neque per uiolentiam neque per naturam corporibus uniuntur, sed spontanea
uoluntate: - hoc esse non potest. nullus enim uult in statum peiorem uenire nisi
deceptus. anima autem separata est altioris status quam corpori unita: et
praecipue secundum platonicos qui dicunt quod ex unione corporis patitur
obliuionem eorum quae prius sciuit, et retardatur a contemplatione pura
ueritatis. non igitur uolens corpori unitur nisi decepta. deceptionis autem
nulla in ea causa potest existere: cum ponatur, secundum eos, scientiam omnem
habere. nec posset dici quod iudicium ex uniuersali scientia procedens in
particulari eligibili subuertatur propter passiones, sicut accidit in
incontinentibus: quia passiones huiusmodi non sunt absque corporali
transmutatione; unde non possunt esse in anima separata. relinquitur ergo quod
anima, si fuisset ante corpus, non uniretur corpori propria uoluntate.
praeterea. omnis effectus procedens ex concursu duarum uoluntatum ad inuicem non
ordinatarum, est effectus casualis: sicut patet cum aliquis, intendens emere,
obuiat in foro creditori illuc non ex condicto uenienti. uoluntas autem propria
generantis, ex qua dependet generatio corporis, non habet ordinem cum uoluntate
animae separatae uniri uolentis. cum igitur absque utraque uoluntate unio
corporis et animae fieri non possit, sequitur quod sit casualis. et ita
generatio hominis non est a natura, sed a casu. quod patet esse falsum: cum sit
ut in pluribus. si autem rursus dicatur quod non ex natura, neque ex propria
uoluntate anima corpori unitur, sed ex diuina ordinatione: - hoc etiam non
uidetur conueniens, si animae ante corpora fuerunt creatae. unumquodque enim
deus instituit secundum conuenientem modum suae naturae: unde et gen. 1, de
singulis creatis dicitur, uidens deus quod esset bonum, et simul de omnibus,
uidit deus cuncta quae fecerat, et erant ualde bona. si igitur animas creauit a
corporibus separatas, oportet dicere quod hic modus essendi sit conuenientior
naturae earum. non est autem ad ordinationem diuinae bonitatis pertinens res ad
inferiorem statum reducere, sed magis ad meliorem promouere. non igitur ex
diuina ordinatione factum fuisset quod anima corpori uniretur. praeterea. non
pertinet ad ordinem diuinae sapientiae cum superiorum detrimento ea quae sunt
infima nobilitare. infima autem in rerum ordine sunt corpora generabilia et
corruptibilia. non igitur fuisset conueniens ordini diuinae sapientiae, ad
nobilitandum humana corpora, animas praeexistentes eis unire: cum hoc sine
detrimento earum esse non possit, ut ex dictis patet. hoc autem origenes
considerans, cum poneret animas humanas a principio fuisse creatas, dixit quod
ordinatione diuina animae corporibus sunt unitae, sed in earum poenam. nam ante
corpora eas peccasse existimauit; et pro quantitate peccati corporibus
nobilioribus uel minus nobilibus eas esse, quasi quibusdam carceribus, inclusas.
sed haec positio stare non potest. poena enim bono naturae aduersatur, et ex hoc
dicitur mala. si igitur unio animae et corporis est quoddam poenale, non est
bonum naturae. quod est impossibile: est enim intentum per naturam; nam ad hoc
naturalis generatio terminatur. et iterum sequeretur quod esse hominem non esset
bonum secundum naturam: cum tamen gen. 1-31 dicatur, post hominis creationem,
uidit deus cuncta quae fecerat, et erant ualde bona. praeterea. ex malo non
prouenit bonum nisi per accidens. si igitur propter peccatum animae separatae
hoc constitutum est, quod anima corpori uniatur, cum hoc sit quoddam bonum, per
accidens erit. casuale igitur fuit quod homo fieret. quod derogat diuinae
sapientiae, de qua dicitur, sap. 11-21, quod omnia in numero, pondere et mensura
instituit. adhuc autem et hoc repugnat manifeste apostolicae doctrinae. dicitur
enim rom. 9 de iacob et esau, quod, cum nondum nati essent aut aliquid boni aut
mali egissent, dictum est, quod maior seruiet minori. non igitur, antequam hoc
uerbum diceretur, aliquid eorum animae peccauerant: cum tamen hoc post eorum
conceptionem dictum fuerit, ut patet gen. 25-23. sunt autem supra, cum de
distinctione rerum ageretur, plura contra origenis positionem inducta, quae
etiam hic possent assumi. et ideo, eis praetermissis, ad alia transeundum est.
item. necesse est dicere quod anima humana aut indigeat sensibus: aut non.
uidetur autem manifeste per id quod experimur, quod indigeat sensibus: quia qui
caret sensu aliquo, non habet scientiam de sensibilibus quae cognoscuntur per
sensum illum; sicut caecus natus nullam scientiam habet nec aliquid intelligit
de coloribus. et praeterea, si non sunt necessarii humanae animae sensus ad
intelligendum, non inueniretur in homine aliquis ordo sensitiuae et
intellectiuae cognitionis. cuius contrarium experimur: nam ex sensibus fiunt in
nobis memoriae, ex quibus experimenta de rebus accipimus, per quae ad
comprehendendum uniuersalia scientiarum et artium principia peruenimus. si ergo
anima humana ad intelligendum sensibus indiget; natura autem nulli deficit in
necessariis ad propriam operationem explendam, sicut animalibus habentibus
animam sensitiuam et motiuam, dat conuenientia organa sensus et motus: non
fuisset anima humana sine necessariis adminiculis sensuum instituta. sensus
autem non operantur sine organis corporeis, ut ex dictis patet. non igitur fuit
instituta anima sine organis corporeis. si autem anima humana non indiget
sensibus ad intelligendum, et propter hoc dicitur absque corpore fuisse creata;
oportet dicere quod, antequam corpori uniretur, omnium scientiarum ueritates
intelligebat per seipsam. quod et platonici concesserunt, dicentes ideas, quae
sunt formae rerum intelligibiles separatae secundum platonis sententiam, causam
scientiae esse: unde anima separata, cum nullum impedimentum adesset, plenarie
omnium scientiarum cognitionem accipiebat. oportet igitur dicere quod, dum
corpori unitur, cum inueniatur ignorans, obliuionem praehabitae scientiae
patiatur. quod etiam platonici confitentur: huius rei signum esse dicentes quod
quilibet, quantumcumque ignoret, ordinate interrogatus de his quae in scientiis
traduntur, ueritatem respondet; sicut, cum aliquis iam oblito aliquorum quae
prius sciuit, seriatim proponit ea quae prius fuerat oblitus, in eorum memoriam
ipsum reducit. ex quo etiam sequebatur quod discere non esset aliud quam
reminisci. sic igitur ex hac positione de necessitate concluditur quod unio
corporis animae praestet intelligentiae impedimentum. nulli autem rei natura
adiungit aliquid propter quod sua operatio impediatur: sed magis ea per quae
fiat conuenientior. non igitur erit unio corporis et animae naturalis. et sic
homo non erit res naturalis, nec eius generatio naturalis. quae patet esse
falsa. praeterea. ultimus finis rei cuiuslibet est illud ad quod res peruenire
nititur per suas operationes. sed per omnes proprias operationes ordinatas et
rectas homo peruenire nititur in ueritatis contemplationem: nam operationes
uirtutum actiuarum sunt quaedam praeparationes et dispositiones ad uirtutes
contemplatiuas. finis igitur hominis est peruenire ad contemplationem ueritatis.
propter hoc igitur anima est unita corpori: quod est esse hominem. non igitur
per hoc quod unitur corpori, scientiam habitam perdit, sed magis ei unitur ut
scientiam acquirat. item. si aliquis scientiarum ignarus de his quae ad
scientias pertinent interrogetur, non respondebit ueritatem nisi de
uniuersalibus principiis, quae nullus ignorat, sed sunt ab omnibus eodem modo et
naturaliter cognita. postmodum autem ordinate interrogatus, respondebit
ueritatem de his quae sunt propinqua principiis, habito respectu ad principia;
et sic deinceps quousque uirtutem primorum principiorum ad ea de quibus
interrogatur, applicare potest. ex hoc igitur manifeste apparet quod per
principia prima, in eo qui interrogatur, causatur cognitio de nouo. non igitur
prius habitae notitiae reminiscitur. praeterea. si ita esset animae naturalis
cognitio conclusionum sicut principiorum, eadem esset sententia apud omnes de
conclusionibus sicut de principiis: quia quae sunt naturalia, sunt eadem apud
omnes. non est autem apud omnes eadem sententia de conclusionibus, sed solum de
principiis. patet igitur quod cognitio principiorum est nobis naturalis, non
autem conclusionum. quod autem non est naturale nobis, acquirimus per id quod
est naturale: sicut etiam in exterioribus per manus instituimus omnia
artificialia. non ergo conclusionum scientia est in nobis nisi ex principiis
acquisita. adhuc. cum natura semper ordinetur ad unum, unius uirtutis oportet
esse naturaliter unum obiectum: sicut uisus colorem, et auditus sonum.
intellectus igitur cum sit una uis, est eius unum naturale obiectum, cuius per
se et naturaliter cognitionem habet. hoc autem oportet esse id sub quo
comprehenduntur omnia ab intellectu cognita: sicut sub colore comprehenduntur
omnes colores, qui sunt per se uisibiles. quod non est aliud quam ens.
naturaliter igitur intellectus noster cognoscit ens, et ea quae sunt per se
entis inquantum huiusmodi; in qua cognitione fundatur primorum principiorum
notitia, ut non esse simul affirmare et negare, et alia huiusmodi. haec igitur
sola principia intellectus noster naturaliter cognoscit, conclusiones autem per
ipsa: sicut per colorem cognoscit uisus tam communia quam sensibilia per
accidens. praeterea. id quod per sensum in nobis acquiritur, non infuit animae
ante corpus. sed ipsorum principiorum cognitio in nobis ex sensibilibus
causatur: nisi enim aliquod totum sensu percepissemus, non possemus intelligere
quod totum esset maius parte; sicut nec caecus natus aliquid percipit de
coloribus. ergo nec ipsorum principiorum cognitio affuit animae ante corpus.
multo igitur minus aliorum. non igitur firma est platonis ratio quod anima fuit
antequam corpori uniretur. item. si omnes animae praeextiterunt corporibus
quibus uniuntur, consequens uidetur quod eadem anima secundum uicissitudinem
temporum diuersis corporibus uniatur. quod quidem aperte consequitur ponentes
aeternitatem mundi. si enim generatio hominum est sempiterna, oportet infinita
corpora humana generari et corrumpi secundum totum temporis decursum. aut ergo
oportebit dicere animas praeextitisse actu infinitas, si singulae animae
singulis corporibus uniuntur: aut oportebit dicere, si animae sunt finitae, quod
eaedem uniantur nunc his, nunc illis corporibus. idem autem uidetur sequi si
ponantur animae praefuisse corporibus, et tamen generatio non sit aeterna. etsi
enim ponatur humana generatio non semper fuisse, tamen nulli dubium est quin
secundum naturam in infinitum possit durare: sic enim est unusquisque
naturaliter institutus, nisi per accidens impediatur, ut, sicut est ab alio
generatus, ita possit alium generare. hoc autem esset impossibile, si, animabus
existentibus finitis, una pluribus corporibus uniri non possit. unde et plures
ponentium animas ante corpora, ponunt transitum animae de corpore in corpus. hoc
autem est impossibile. non igitur animae ante corpora praeextiterunt. quod autem
sit impossibile unam animam diuersis corporibus uniri, sic patet. animae enim
humanae non differunt specie ab inuicem, sed numero solo: alioquin et homines
specie differrent. differentia autem secundum numerum est secundum principia
materialia. oportet igitur diuersitatem animarum secundum aliquid materiale
sumi. non autem ita quod ipsius animae sit materia pars: ostensum est enim supra
quod est substantia intellectualis, et quod nulla talis substantia materiam
habet. relinquitur ergo quod secundum ordinem ad diuersas materias quibus animae
uniuntur, diuersitas et pluralitas animarum sumatur, eo modo quo supra dictum
est. si igitur sunt diuersa corpora, necesse est quod habeant diuersas animas
sibi unitas. non igitur una pluribus unitur. adhuc. ostensum est supra animam
uniri corpori ut formam. formas autem oportet esse propriis materiis
proportionatas: cum se habeant ad inuicem sicut potentia et actus; proprius enim
actus propriae potentiae respondet. non ergo una anima pluribus corporibus
unitur. amplius. uirtutem motoris oportet esse suo mobili proportionatam: non
enim quaecumque uirtus mouet quodcumque mobile. anima autem, etsi non sit forma
corporis, non tamen potest dici quod non sit motor ipsius: animatum enim ab
inanimato distinguimus sensu et motu. oportet igitur secundum diuersitatem
corporum esse diuersitatem animarum. item. in his quae generantur et
corrumpuntur, impossibile est per generationem reiterari idem numero: cum enim
generatio et corruptio sit motus in substantiam, in his quae generantur et
corrumpuntur non manet substantia eadem, sicut manet in his quae secundum locum
mouentur. sed si una anima diuersis corporibus generatis unitur successiue,
redibit idem numero homo per generationem. quod platoni de necessitate sequitur,
qui dixit hominem esse animam corpore indutam. sequitur etiam et aliis
quibuscumque: quia, cum unitas rei sequatur formam, sicut et esse, oportet quod
illa sint unum numero quorum est forma numero una. non igitur est possibile unam
animam diuersis corporibus uniri. ex quo etiam sequitur quod nec animae fuerunt
ante corpora. huic autem ueritati catholicae fidei sententia concordat. dicitur
enim in psalmo: qui finxit singillatim corda eorum: quia scilicet unicuique
seorsum deus animam fecit, non autem simul omnes creauit, neque unam diuersis
corporibus adiunxit. hinc etiam in libro de ecclesiast. dogmatibus dicitur:
animas hominum dicimus non esse ab initio inter ceteras intellectuales naturas,
nec simul creatas, sicut origenes fingit. solutio rationum praemissarum.
rationes autem quibus probatur animas ab aeterno fuisse, uel saltem corporibus
praeextitisse, facile est soluere. quod enim primo dicitur, animam habere
uirtutem ut sit semper, concedi oportet: sed sciendum quod uirtus et potentia
rei non se extendit ad id quod fuit, sed ad id quod est uel erit; unde et in
praeteritis possibilitas locum non habet. non igitur ex hoc quod anima habet
uirtutem ut sit semper, potest concludi quod semper fuerit; sed quod semper
erit. praeterea. ex uirtute non sequitur id ad quod est uirtus, nisi supposita
uirtute. quamuis igitur anima habeat uirtutem ut sit semper, non tamen potest
concludi quod anima sit semper, nisi postquam hanc uirtutem accepit. si autem
sumatur quod hanc uirtutem ab aeterno habuerit, erit petitum id quod oportebit
probari, scilicet quod fuerit ab aeterno. quod uero secundo obiicitur, de
aeternitate ueritatis, quam intelligit anima, considerare oportet quod
intellectae ueritatis aeternitas potest intelligi dupliciter: uno modo, quantum
ad id quod intelligitur; alio modo, quantum ad id quo intelligitur. et si quidem
ueritas intellecta sit aeterna quantum ad id quod intelligitur, sequetur
aeternitas rei quae intelligitur, non autem intelligentis. si autem ueritas
intellecta sit aeterna quantum ad id quo intelligitur, sequeretur intelligentem
animam esse aeternam. sic autem ueritas intellecta non est aeterna, sed primo
modo: ex praemissis enim patet species intelligibiles quibus anima nostra
intelligit ueritatem, de nouo nobis aduenire ex phantasmatibus per intellectum
agentem. unde non potest concludi quod anima sit aeterna: sed quod ueritates
intellectae fundentur in aliquo aeterno; fundantur enim in prima ueritate, sicut
in causa uniuersali contentiua omnis ueritatis. ad hoc autem aeternum comparatur
anima, non sicut subiectum ad formam, sed sicut res ad proprium finem: nam uerum
est bonum intellectus et finis ipsius. ex fine autem argumentum accipere
possumus de rei duratione, sicut et de initio rei argumentari possumus per
causam agentem: quod enim est ordinatum ad finem sempiternum, oportet esse capax
perpetuae durationis. unde potest probari ex aeternitate ueritatis
intelligibilis immortalitas animae, non autem eius aeternitas. quod uero etiam
non possit probari ex aeternitate agentis, patet ex his quae supra dicta sunt
cum de aeternitate creaturarum quaereretur. quod etiam tertio obiicitur, de
perfectione uniuersi, necessitatem non habet. uniuersi enim perfectio attenditur
quantum ad species, non autem quantum ad indiuidua: cum continue uniuerso
plurima indiuidua addantur praeexistentium specierum. animae autem humanae non
sunt diuersae secundum speciem, sed solum numero, ut probatum est. unde non
repugnat perfectioni uniuersi si animae de nouo creentur. ex quo etiam patet
solutio ad id quod quarto obiicitur. simul enim dicitur, gen. 1, quod deus
consummauit opera sua, et quod requieuit ab omni opere quod patrarat. sicut ergo
consummatio siue perfectio creaturarum secundum species consideratur et non
secundum indiuidua, ita quies dei est intelligenda secundum cessationem a nouis
speciebus condendis: non autem a nouis indiuiduis, quorum similia secundum
speciem praecesserunt. et sic, cum omnes animae humanae sint unius speciei sicut
et omnes homines, non repugnat praedictae quieti si deus quotidie nouas animas
creat. sciendum autem est quod ab aristotele non inuenitur dictum quod
intellectus humanus sit aeternus: quod tamen dicere consueuit in his quae
secundum suam opinionem semper fuerunt. dicit autem ipsum esse perpetuum: quod
quidem potest dici de his quae semper erunt, etiam si non semper fuerunt. unde
et in xi metaphys., cum animam intellectiuam a conditione aliarum formarum
exciperet, non dixit quod haec forma fuerit ante materiam, quod tamen plato de
ideis dicebat, et sic uidebatur conueniens materiae in qua loquebatur ut aliquid
tale de anima diceret: sed dixit quod manet post corpus. quod anima non sit de
substantia dei. ex his etiam patet animam non esse de substantia dei. ostensum
est enim supra diuinam substantiam esse aeternam, nec aliquid eius de nouo
incipere. animae autem humanae non fuerunt ante corpora, ut ostensum est. non
igitur anima potest esse de substantia diuina. amplius. ostensum est supra quod
deus nullius rei forma esse potest. anima autem humana est forma corporis, ut
ostensum est. non igitur est de substantia diuina. praeterea. omne illud ex quo
fit aliquid, est in potentia ad id quod fit ex eo. substantia autem dei non est
in potentia ad aliquid: cum sit purus actus, ut supra ostensum est. impossibile
est igitur quod ex substantia dei fiat anima, uel quodcumque aliud. adhuc. illud
ex quo fit aliquid, aliquo modo mutatur. deus autem est omnino immobilis, ut
supra probatum est. impossibile est igitur quod ex eo aliquid fieri possit.
amplius. in anima manifeste apparet uariatio secundum scientiam et uirtutem et
eorum opposita. deus autem est omnino inuariabilis, et per se et per accidens.
non igitur anima potest esse de substantia diuina. item. supra ostensum est quod
deus est actus purus, in quo nulla potentialitas inuenitur. in anima autem
humana inuenitur et potentia et actus: est enim in ea intellectus possibilis,
qui est potentia ad omnia intelligibilia, et intellectus agens, ut ex supra
dictis patet. non est igitur anima humana de natura diuina. item. cum substantia
diuina sit omnino impartibilis, non potest aliquid substantiae eius esse anima
nisi sit tota substantia eius. substantiam autem diuinam impossibile est esse
nisi unam, ut supra ostensum est. sequitur igitur quod omnium hominum sit tantum
anima una quantum ad intellectum. et hoc supra improbatum est. non est igitur
anima de substantia diuina. uidetur autem haec opinio ex triplici fonte
processisse. quidam enim posuerunt nullam substantiam incorpoream esse. unde
nobilissimum corporum deum esse dicebant, siue hoc esset aer, siue ignis, siue
quodcumque aliud principium ponebant, et de natura huius corporis animam esse
dicebant: nam omnes id quod ponebant principium, animae attribuebant, ut patet
per aristotelem in i de anima. et sic sequebatur animam esse de substantia
diuina. et ex hac radice pullulauit positio manichaei, qui existimauit deum esse
quandam lucem corpoream per infinita spatia distensam, cuius quandam particulam
humanam animam esse dicebat. haec autem positio supra improbata est, et per hoc
quod ostensum est deum non esse corpus; et per hoc quod ostensum est animam
etiam humanam corpus non esse, nec aliquam intellectualem substantiam. quidam
uero posuerunt intellectum omnium hominum esse unum, uel agentem tantum, uel
agentem et possibilem simul, sicut supra dictum est. et quia quamlibet
substantiam separatam antiqui deum esse dicebant, sequebatur animam nostram,
idest intellectum quo intelligimus, esse diuinae naturae. unde et a quibusdam
nostri temporis christianae fidei professoribus, ponentibus intellectum agentem
separatum, dictum est expresse quod intellectus agens sit deus. haec autem
positio de unitate intellectus nostri supra improbata est. potuit autem et ex
ipsa similitudine animae nostrae ad deum haec opinio nasci. intelligere enim,
quod maxime aestimatur proprium dei, nulli substantiae in mundo inferiori
conuenire inuenitur nisi homini, propter animam. unde uideri potuit animam ad
naturam diuinam pertinere. et praesertim apud homines in quorum opinionibus erat
firmatum quod anima hominis esset immortalis. ad hoc etiam coadiuuare uidetur
quod gen. 1-26, postquam dictum est: faciamus hominem ad imaginem et
similitudinem nostram, subditur: formauit deus hominem de limo terrae, et
inspirauit in faciem eius spiraculum uitae. ex quo quidam accipere uoluerunt
quod anima sit de natura diuina. qui enim in faciem alterius spirat, idem numero
quod in ipso erat, in alium emittit. et sic uidetur scriptura innuere quod
aliquid diuinum a deo in hominem ad ipsum uiuificandum immissum sit. sed
similitudo praedicta non ostendit hominem esse aliquid substantiae diuinae: cum
in intelligendo defectum multipliciter patiatur, quod de deo dici non potest.
unde haec similitudo magis est indicatiua cuiusdam imperfectae imaginis quam
alicuius consubstantialitatis. quod etiam scriptura innuit cum dicit ad imaginem
dei hominem factum. unde et inspiratio praedicta processum uitae a deo in
hominem secundum quandam similitudinem demonstrat, non secundum unitatem
substantiae. propter quod et in faciem spiritus uitae dicitur inspiratus: quia,
cum in hac parte corporis sint plurium sensuum organa sita, in ipsa facie
euidentius uita monstratur. sic igitur deus inspirasse in faciem hominis
spiraculum dicitur, quia spiritum uitae homini dedit, non eum ex sua substantia
decidendo. nam et qui corporaliter insufflat in faciem alicuius, unde uidetur
sumpta esse metaphora, aerem in faciem eius impellit, non autem aliquam suae
substantiae partem in ipsum immittit. quod anima humana non traducatur cum
semine. ex praemissis autem ostendi potest quod anima humana non traducitur cum
semine, quasi per coitum seminata. quorumcumque enim principiorum operationes
non possunt esse sine corpore, nec eorum initium sine corpore esse potest: sic
enim res habet esse sicut et operatur, cum unumquodque operetur inquantum est
ens. e contrario uero, quorum principiorum operationes sunt sine corpore, eorum
generatio non est per generationem corporis. operatio autem animae nutritiuae et
sensitiuae non potest esse sine corpore, ut ex praemissis patet. operatio autem
animae intellectiuae non fit per organum corporeum, ut supra habitum est. igitur
anima nutritiua et sensitiua per generationem corporis generatur: non autem
anima intellectiua. sed traductio seminis ad corporis generationem ordinatur.
igitur anima nutritiua et sensitiua esse incipiunt per seminis traductionem, non
autem intellectiua. adhuc. si anima humana per traductionem seminis esse
inciperet, hoc non posset esse nisi dupliciter. uno modo, ut intelligeretur esse
in semine actu, quasi per accidens diuisa ab anima generantis, sicut semen
diuiditur a corpore: ut uidemus in animalibus anulosis, quae decisa uiuunt, in
quibus est anima una in actu et multae in potentia; diuiso autem corpore
animalis praedicti, in qualibet parte uiuente incipit anima esse actu. alio
modo, ut intelligatur in semine esse uirtus productiua animae intellectiuae: ut
sic anima intellectiua ponatur esse in semine uirtute, sed non actu. primum
autem horum est impossibile, duplici ratione. primo quia, cum anima intellectiua
sit perfectissima animarum et maximae uirtutis, eius proprium perfectibile est
corpus habens magnam diuersitatem in organis, per quae possunt multiplices eius
operationes expleri. unde non potest esse quod fiat actu in semine deciso: quia
nec etiam animae brutorum perfectorum per decisionem multiplicantur, prout
contingit in animalibus anulosis. secundo quia, cum intellectus, qui est propria
et principalis uirtus animae intellectiuae, non sit alicuius partis corporis
actus, non potest diuidi per accidens secundum corporis diuisionem. unde nec
anima intellectiua. secundum etiam est impossibile. uirtus enim actiua quae est
in semine, agit ad generationem animalis transmutando corpus: non enim aliter
agere potest uirtus quae est in materia. sed omnis forma quae incipit esse per
transmutationem materiae, habet esse a materia dependens: transmutatio enim
materiae reducit eam de potentia in actum, et sic terminatur ad esse actu
materiae, quod est per unionem formae; unde, si per hoc etiam incipiat esse
formae simpliciter, esse formae non erit nisi in hoc quod est uniri materiae, et
sic erit secundum esse a materia dependens. si igitur anima humana producatur in
esse per uirtutem actiuam quae est in semine, sequitur quod esse suum sit
dependens a materia, sicut esse aliarum formarum materialium. cuius contrarium
supra ostensum est. nullo igitur modo anima intellectiua producitur in esse per
seminis traductionem. amplius. omnis forma quae educitur in esse per materiae
transmutationem, est forma educta de potentia materiae: hoc enim est materiam
transmutari, de potentia in actum reduci. anima autem intellectiua non potest
educi de potentia materiae: iam enim supra ostensum est quod ipsa anima
intellectiua excedit totum posse materiae, cum habeat aliquam operationem absque
materia, ut supra ostensum est. non igitur anima intellectiua educitur in esse
per transmutationem materiae. et sic, neque per actionem uirtutis quae est in
semine. praeterea. nulla uirtus actiua agit ultra suum genus. sed anima
intellectiua excedit totum genus corporum: cum habeat operationem supra omnia
corpora eleuatam, quae est intelligere. nulla igitur uirtus corporea potest
producere animam intellectiuam. sed omnis actio uirtutis quae est in semine, est
per aliquam uirtutem corpoream: agit enim uirtus formatiua mediante triplici
calore, ignis, caeli, et calore animae. non igitur potest produci in esse anima
intellectiua per uirtutem quae est in semine. praeterea. ridiculum est dicere
aliquam intellectualem substantiam uel per diuisionem corporis diuidi, uel etiam
ab aliqua uirtute corporea produci. sed anima humana est quaedam intellectualis
substantia, ut supra ostensum est. non igitur potest dici quod diuidatur per
diuisionem seminis, neque quod producatur in esse a uirtute actiua quae est in
semine. et sic nullo modo per seminis traductionem anima humana incipit esse.
praeterea. si generatio alicuius est causa quod aliquid sit, corruptio eius erit
causa quod illud esse desinat. corruptio autem corporis non est causa quod anima
humana esse desinat: cum sit immortalis, ut supra ostensum est. neque igitur
generatio corporis est causa quod anima incipiat esse. sed traductio seminis est
propria causa generationis corporis. non est igitur traductio seminis causa
generationis animae in esse. per hoc autem excluditur error apollinaris et
sequacium eius, qui dixerunt animas ab animabus generari, sicut a corporibus
corpora. quod anima humana producatur in esse a deo per creationem. ex his autem
quae dicta sunt, ostendi potest quod solus deus animam humanam producit in esse.
omne enim quod in esse producitur uel generatur per se aut per accidens, uel
creatur. anima autem humana non generatur per se: cum non sit composita ex
materia et forma, ut supra ostensum est. neque generatur per accidens: cum enim
sit forma corporis, generaretur per corporis generationem, quae est ex uirtute
actiua seminis; quod improbatum est. cum ergo anima humana de nouo esse
incipiat, non enim est aeterna, nec praeexistit corpori, ut supra ostensum est,
relinquitur quod exeat in esse per creationem. ostensum est autem supra quod
solus deus potest creare. solus igitur ipse animam humanam in esse producit.
amplius. omne illud cuius substantia non est suum esse, habet sui esse auctorem,
ut supra ostensum est. anima autem humana non est suum esse: hoc enim solius dei
est, ut supra ostensum est. habet igitur causam actiuam sui esse. sed quod per
se habet esse, per se etiam agitur: quod uero non habet esse per se, sed solum
cum alio, non per se fit, sed alio facto; sicut forma ignis fit igne generato.
anima autem humana hoc habet proprium inter alias formas, quod est in suo esse
subsistens, et esse quod est sibi proprium, corpori communicat. anima igitur per
se habet suum fieri, praeter modum aliarum formarum, quae fiunt per accidens
compositis factis. sed, cum anima humana non habeat materiam partem sui, non
potest fieri ex aliquo sicut ex materia. relinquitur ergo quod ex nihilo fiat.
et sic, creatur. cum igitur creatio sit opus proprium dei, ut supra ostensum
est, sequitur quod a solo deo immediate creatur. adhuc. eorum quae sunt unius
generis, est idem modus prodeundi in esse, ut supra probatum est. anima autem
est de genere substantiarum intellectualium, quae non possunt aliter intelligi
prodire in esse nisi per uiam creationis. anima igitur humana exit in esse per
creationem a deo. item. quicquid producitur in esse ab aliquo agente, acquirit
ab ipso uel aliquid quod est principium essendi in tali specie, uel ipsum esse
absolutum. anima autem non potest sic produci in esse quasi acquiratur ei
aliquid quod sit principium essendi, sicut contingit in rebus compositis ex
materia et forma, quae generantur per hoc quod acquirunt formam in actu: non
enim habet anima aliquid in seipsa quod sit sibi principium essendi, cum sit
substantia simplex, ut supra ostensum est. relinquitur igitur quod non
producatur in esse ab aliquo agente nisi per hoc quod consequitur ab ipso esse
absolute. ipsum autem esse est proprius effectus primi et uniuersalis agentis:
secunda enim agentia agunt per hoc quod imprimunt similitudines suarum formarum
in rebus factis, quae sunt formae factorum. anima igitur non potest produci in
esse nisi a primo et uniuersali agente, quod est deus. praeterea. finis rei
respondet principio eius: tunc enim res perfecta est cum ad proprium principium
pertingit, uel per similitudinem uel quocumque modo. finis autem animae humanae
et ultima perfectio eius est quod per cognitionem et amorem transcendat totum
ordinem creaturarum et pertingat ad primum principium, quod deus est. igitur ab
eo habet propriae suae originis principium. hoc etiam innuere uidetur sacra
scriptura, gen. 1. cum enim, de institutione aliorum animalium loquens, eorum
animas aliis causis adscribat, utpote cum dicit: producant aquae reptile animae
uiuentis, et similiter de aliis, ad hominem ueniens, animam eius a deo creari
ostendit, dicens: formauit deus hominem de limo terrae, et inspirauit in faciem
eius spiraculum uitae. per hoc autem excluditur error ponentium animas ab
angelis esse creatas. rationes ad probandum quod anima humana causetur ex
semine. sunt autem quaedam quae praemissis uidentur esse aduersa. cum enim homo
sit animal inquantum habet animam sensitiuam: ratio autem animalis uniuoce
homini et aliis animalibus conueniat; uidetur quod anima sensitiua hominis sit
eiusdem generis cum animabus aliorum animalium. quae autem sunt unius generis,
eundem modum habent prodeundi in esse. anima igitur sensitiua hominis, sicut et
aliorum animalium, per uirtutem quae est in semine in esse procedit. est autem
idem secundum substantiam anima intellectiua et sensitiua in homine, ut supra
ostensum est. uidetur igitur quod etiam anima intellectiua per uirtutem seminis
producatur. praeterea. sicut docet aristoteles in libro de generatione
animalium, prius tempore est fetus animal quam homo. sed, cum est animal et non
homo, habet animam sensitiuam et non intellectiuam; quam quidem sensitiuam non
est dubium ex uirtute actiua seminis produci, sicut et in ceteris animalibus
contingit. illa autem met anima sensitiua est in potentia ut sit intellectiua,
sicut et illud animal est in potentia ut sit animal rationale: nisi forte
dicatur quod anima intellectiua superueniens sit alia in substantia, quod supra
improbatum est. uidetur ergo quod substantia animae intellectiuae sit ex uirtute
quae est in semine. item. anima, cum sit forma corporis, unitur corpori secundum
suum esse. sed ad ea quae sunt unum secundum esse, terminatur una actio et unius
agentis: si enim sunt diuersa agentia, et per consequens diuersae actiones,
sequetur quod sint facta diuersa secundum esse. oportet igitur unius agentis
unam actionem terminari ad esse animae et corporis. constat autem quod corpus
fit per actionem uirtutis quae est in semine. ergo et ab eadem est anima, quae
est eius forma, et non ab agente separato. amplius. homo generat sibi simile
secundum speciem per uirtutem quae est in semine deciso. omne autem agens
uniuocum generat sibi simile in specie per hoc quod causat formam generati, a
qua est eius species. anima igitur humana, a qua est species hominis, producitur
ex uirtute quae est in semine. item. apollinaris sic argumentatur. quicumque dat
complementum operi, cooperatur agenti. sed, si animae creantur a deo, ipse dat
complementum generationi puerorum qui quandoque ex adulteris nascuntur. ergo
deus adulteris cooperatur. quod sibi inconueniens uidetur. inueniuntur autem in
libro qui gregorio nysseno inscribitur, quaedam rationes ad hoc idem probandum.
argumentatur autem sic. ex anima et corpore fit unum, quod est homo unus. si
igitur anima fiat prius quam corpus, aut corpus prius quam anima, idem erit
prius et posterius seipso; quod uidetur impossibile. simul igitur fit corpus et
anima. sed corpus incipit fieri in decisione seminis. ergo et per decisionem
seminis anima in esse producitur. adhuc. imperfecta uidetur esse operatio
agentis qui non totam rem in esse producit, sed solum eius alteram partem. si
igitur deus animam in esse produceret, corpus uero uirtute seminis formaretur,
quae duo sunt partes unius, scilicet hominis, utriusque operatio, scilicet dei
et seminatiuae uirtutis, imperfecta uideretur. quod patet esse inconueniens. ab
una igitur et eadem causa producitur anima et corpus hominis. constat autem
corpus hominis produci uirtute seminis. ergo et anima. item. in omnibus quae
generantur ex semine, omnes partes rei generatae simul comprehenduntur uirtute
in semine, licet actu non appareant: sicut uidemus in tritico, aut in quolibet
alio semine, quod herba et culmus et internodia et fructus et aristae uirtute
comprehenduntur in primo semine, et postea protenditur semen et declaratur,
quadam consequentia naturali, ad perfectionem, non assumens aliquid extrinsecum.
constat autem animam esse partem hominis. in semine igitur hominis uirtute
continetur anima humana, non autem ex aliqua exteriori causa principium sumit.
amplius. eorum quorum inuenitur idem processus et terminus, oportet esse idem
originis principium. sed in generatione hominis idem processus corporis et
animae, et idem terminus inuenitur: secundum enim quod figuratio et quantitas
membrorum procedit, et animae operationes magis ac magis manifestantur; nam
prius apparet operatio animae nutritiuae, et postmodum operatio animae
sensitiuae, et tandem, corpore completo, operatio animae intellectiuae. ergo
idem est principium corporis et animae. sed principium originis corporis est per
decisionem seminis. ergo et principium originis animae. adhuc. quod configuratur
alicui, constituitur ex actione eius cui configuratur: sicut cera quae
configuratur sigillo, accipit hanc configurationem ex impressione sigilli.
constat autem corpus hominis, et cuiuslibet animalis, esse propriae animae
configuratum: talis est enim organorum dispositio qualis competit ad operationes
animae per eas exercendas. corpus igitur formatur ex actione animae. unde et
aristoteles dicit, in ii de anima, quod anima est efficiens causa corporis. hoc
autem non esset nisi anima esset in semine: nam corpus per uirtutem quae est in
semine constituitur. est igitur anima humana in semine hominis. et ita ex
decisione seminis originem habet. item. nihil uiuit nisi per animam. semen autem
est uiuum. quod patet ex tribus. primo quidem, quia a uiuente deciditur.
secundo, quia in semine apparet calor uitalis et operatio uitae, quae sunt rei
uiuentis indicia. tertio, quia semina plantarum terrae mandata, nisi in se uitam
haberent, ex terra, quae est exanimis, non possent calescere ad uiuendum. est
igitur anima in semine. et sic ex decisione seminis originem capit. amplius. si
anima non est ante corpus, ut ostensum est; neque incipit esse cum seminis
decisione: sequitur quod prius formetur corpus, et postea ei infundatur anima de
nouo creata. sed si hoc est uerum, sequitur ulterius quod anima sit propter
corpus: quod enim est propter aliud, inuenitur eo posterius; sicut uestimenta
fiunt propter hominem. hoc autem est falsum: nam magis corpus est propter
animam; finis enim semper nobilior est. oportet igitur dicere quod anima simul
cum decisione seminis oriatur. solutio rationum praemissarum. ad faciliorem uero
praemissarum rationum solutionem, praemittenda sunt quaedam ad exponendum
ordinem et processum generationis humanae, et generaliter animalis. primo itaque
sciendum est falsam esse opinionem quorundam dicentium quod opera uitae quae
apparent in embryone ante ultimum complementum, non sunt ex aliqua anima, uel
uirtute animae, in eo existente, sed ex anima matris. si enim hoc esset uerum,
iam embryo non esset animal: cum omne animal ex anima et corpore constet.
operationes etiam uitae non proueniunt a principio actiuo extrinseco, sed ab
intranea uirtute, in quo praecipue a non uiuentibus uiuentia uidentur discerni,
quorum est proprie mouere seipsa. quod enim nutritur, assimilat sibi
nutrimentum: unde oportet in nutrito esse uirtutem nutritionis actiuam, cum
agens sibi simile agat. et multo est hoc manifestius in operibus sensus: nam
uidere et audire conuenit alicui per uirtutem aliquam in ipso existentem, non in
alio. unde, cum embryo inueniatur nutriri ante ultimum complementum, et etiam
sentire, non potest hoc attribui animae matris. neque tamen potest dici quod in
semine ab ipso principio sit anima secundum suam essentiam completam, cuius
tamen operationes non appareant propter organorum defectum. nam, cum anima
uniatur corpori ut forma, non unitur nisi corpori cuius est proprie actus. est
autem anima actus corporis organici. non est igitur ante organizationem corporis
in semine anima actu, sed solum potentia siue uirtute. unde et aristoteles
dicit, in ii de anima, quod semen et fructus sic sunt potentia uitam habentia
quod abiiciunt animam, idest anima carent: cum tamen id cuius anima est actus,
sit potentia uitam habens, non tamen abiiciens animam. sequeretur etiam, si a
principio anima esset in semine, quod generatio animalis esset solum per
decisionem: sicut est in animalibus anulosis, quod ex uno fiunt duo. semen enim,
si statim cum est decisum animam haberet, iam haberet formam substantialem.
omnis autem generatio substantialis praecedit formam substantialem, non eam
sequitur: si quae uero transmutationes formam substantialem sequuntur, non
ordinantur ad esse generati, sed ad bene esse ipsius. sic igitur generatio
animalis compleretur in ipsa decisione seminis: omnes autem transmutationes
sequentes essent ad generationem impertinentes. sed adhuc magis est ridiculum si
hoc de anima rationali dicatur. tum quia impossibile est ut diuidatur secundum
diuisionem corporis, ad hoc ut in deciso semine esse possit. tum quia sequeretur
quod in omnibus pollutionibus ex quibus conceptus non sequitur, nihilominus
rationales animae multiplicarentur. neque etiam dici potest, quod quidam dicunt:
etsi a principio decisionis in semine non sit anima actu, sed uirtute, propter
deficientiam organorum; tamen ipsammet uirtutem seminis, quod est corpus
organizabile, etsi non organizatum, esse proportionaliter semini animam in
potentia, sed non actu; et quia uita plantae pauciora requirit organa quam uita
animalis, primo semine sufficienter ad uitam plantae organizato, ipsam
praedictam uirtutem fieri animam uegetabilem; deinde, organis magis perfectis et
multiplicatis, eandem perduci ut sit anima sensitiua; ulterius autem, forma
organorum perfecta, eandem animam fieri rationalem, non quidem per actionem
uirtutis seminis, sed ex influxu exterioris agentis, propter quod suspicantur
aristotelem dixisse intellectum ab extrinseco esse, in libro de generatione
animalium. secundum enim hanc positionem, sequeretur quod aliqua uirtus eadem
numero nunc esset anima uegetabilis tantum, et postmodum anima sensitiua: et sic
ipsa forma substantialis continue magis ac magis perficeretur. et ulterius
sequeretur quod non simul, sed successiue educeretur forma substantialis de
potentia in actum. et ulterius quod generatio esset motus continuus, sicut et
alteratio. quae omnia sunt impossibilia in natura. sequeretur etiam adhuc maius
inconueniens, scilicet quod anima rationalis esset mortalis. nihil enim
formaliter alicui rei corruptibili adueniens facit ipsum esse incorruptibile per
naturam: alias corruptibile mutaretur in incorruptibile, quod est impossibile,
cum differant secundum genus, ut dicitur in x metaphysicae. substantia autem
animae sensibilis, cum ponatur esse per accidens generata a corpore generato in
processu praedicto, de necessitate est corruptibilis ad corruptionem corporis.
si igitur ipsamet fit rationalis quodam lumine intrinsecus inducto, quod
formaliter se habet ad ipsam, est enim sensitiuum potentia intellectiuum; de
necessitate sequitur quod anima rationalis, corpore corrupto, corrumpitur. quod
est impossibile: ut supra probatum est, et fides catholica docet. non igitur
ipsamet uirtus quae cum semine deciditur et dicitur formatiua, est anima, neque
in processu generationis fit anima: sed, cum ipsa fundetur sicut in proprio
subiecto in spiritu cuius est semen contentiuum, sicut quoddam spumosum,
operatur formationem corporis prout agit ex ui animae patris, cui attribuitur
generatio sicut principali generanti, non ex ui animae concepti, etiam postquam
anima inest; non enim conceptum generat seipsum, sed generatur a patre. et hoc
patet discurrenti per singulas uirtutes animae. non enim potest attribui animae
embryonis ratione uirtutis generatiuae: tum quia uis generatiua non habet suam
operationem nisi completo opere nutritiuae et augmentatiuae, quae ei deseruiunt,
cum generare sit iam perfecti; tum quia opus generatiuae non ordinatur ad
perfectionem ipsius indiuidui, sed ad speciei conseruationem. nec etiam potest
attribui uirtuti nutritiuae, cuius opus est assimilare nutrimentum nutrito, quod
hic non apparet: non enim nutrimentum in processu formationis trahitur in
similitudinem praeexistentis, sed perducitur ad perfectiorem formam et
uiciniorem similitudini patris. similiter nec augmentatiuae: ad quam non
pertinet mutatio secundum formam, sed solum secundum quantitatem. de sensitiua
autem et intellectiua particula, patet quod non habet aliquod opus formationi
tali appropriatum. relinquitur igitur quod formatio corporis, praecipue quantum
ad primas et principales partes, non est ab anima geniti, nec a uirtute
formatiua agente ex ui eius, sed agente ex ui animae generatiuae patris, cuius
opus est facere simile generanti secundum speciem. haec igitur uis formatiua
eadem manet in spiritu praedicto a principio formationis usque in finem. species
tamen formati non manet eadem: nam primo habet formam seminis, postea sanguinis,
et sic inde quousque ueniat ad ultimum complementum. licet enim generatio
simplicium corporum non procedat secundum ordinem, eo quod quodlibet eorum habet
formam immediatam materiae primae; in generatione tamen corporum aliorum,
oportet esse generationum ordinem, propter multas formas intermedias, inter
primam formam elementi et ultimam formam ad quam generatio ordinatur. et ideo
sunt multae generationes et corruptiones sese consequentes. nec est inconueniens
si aliquid intermediorum generatur et statim postmodum interrumpitur: quia
intermedia non habent speciem completam, sed sunt ut in uia ad speciem; et ideo
non generantur ut permaneant, sed ut per ea ad ultimum generatum perueniatur.
nec est mirum si tota generationis transmutatio non est continua, sed sunt
multae generationes intermediae: quia hoc etiam accidit in alteratione et
augmento; non enim est tota alteratio continua, neque totum augmentum, sed solum
motus localis est uere continuus, ut patet in uiii physicorum. quanto igitur
aliqua forma est nobilior et magis distans a forma elementi, tanto oportet esse
plures formas intermedias, quibus gradatim ad formam ultimam ueniatur, et per
consequens plures generationes medias. et ideo in generatione animalis et
hominis in quibus est forma perfectissima, sunt plurimae formae et generationes
intermediae, et per consequens corruptiones, quia generatio unius est corruptio
alterius. anima igitur uegetabilis, quae primo inest, cum embryo uiuit uita
plantae, corrumpitur, et succedit anima perfectior, quae est nutritiua et
sensitiua simul, et tunc embryo uiuit uita animalis; hac autem corrupta,
succedit anima rationalis ab extrinseco immissa, licet praecedentes fuerint
uirtute seminis. his igitur uisis, facile est respondere ad obiecta. quod enim
primo obiicitur, oportere animam sensitiuam eundem modum originis in homine et
in brutis habere, ex eo quod animal de eis uniuoce praedicatur: - dicimus hoc
necessarium non esse. etsi enim anima sensitiua in homine et bruto conueniant
secundum generis rationem, differunt tamen specie, sicut et ea quorum sunt
formae: sicut enim animal quod est homo, ab aliis animalibus specie differt per
hoc quod est rationale, ita anima sensitiua hominis ab anima sensitiua bruti
specie differt per hoc quod est etiam intellectiua. anima igitur in bruto habet
id quod est sensitiuum tantum; et per consequens nec esse nec eius operatio
supra corpus eleuatur; unde oportet quod simul cum generatione corporis
generetur, et cum corruptione corrumpatur. anima autem sensitiua in homine, cum
habeat supra sensitiuam naturam uim intellectiuam, ex qua oportet ut ipsa
substantia animae sit secundum esse et operationem supra corpus eleuata; neque
per generationem corporis generatur, neque per eius corruptionem corrumpitur.
diuersus ergo modus originis in animabus praedictis non est ex parte sensitiui,
ex quo sumitur ratio generis: sed ex parte intellectiui, ex quo sumitur
differentia speciei. unde non potest concludi diuersitas generis, sed sola
diuersitas speciei. quod uero secundo obiicitur, conceptum prius esse animal
quam hominem, non ostendit rationalem animam cum semine propagari. nam anima
sensitiua per quam animal erat, non manet, sed ei succedit anima quae est simul
sensitiua et intellectiua, ex qua est animal et homo simul, ut ex dictis patet.
quod uero tertio obiicitur, diuersorum agentium actiones non terminari ad unum
factum, intelligendum est de diuersis agentibus non ordinatis. si enim ordinata
sint ad inuicem, oportet eorum esse unum effectum: nam causa agens prima agit in
effectum causae secundae agentis uehementius quam etiam ipsa causa secunda; unde
uidemus quod effectus qui per instrumentum agitur a principali agente, magis
proprie attribuitur principali agenti quam instrumento. contingit autem
quandoque quod actio principalis agentis pertingit ad aliquid in operato ad quod
non pertingit actio instrumenti: sicut uis uegetatiua ad speciem carnis
perducit, ad quam non potest perducere calor ignis, qui est eius instrumentum,
licet operetur disponendo ad eam resoluendo et consumendo. cum igitur omnis
uirtus naturae actiua comparetur ad deum sicut instrumentum ad primum et
principale agens, nihil prohibet in uno et eodem generato quod est homo,
actionem naturae ad aliquid hominis terminari, et non ad totum quod fit actione
dei. corpus igitur hominis formatur simul et uirtute dei quasi principalis
agentis et primi, et etiam uirtute seminis quasi agentis secundi: sed actio dei
producit animam humanam, quam uirtus seminis producere non potest, sed disponit
ad eam. unde patet solutio ad quartum. sic enim homo sibi simile in specie
generat, inquantum uirtus seminis eius dispositiue operatur ad ultimam formam,
ex qua homo speciem sortitur. deum uero adulteris cooperari in actione naturae,
nihil est inconueniens. non enim natura adulterorum mala est, sed uoluntas.
actio autem quae est ex uirtute seminis ipsorum est naturalis, non uoluntaria.
unde non est inconueniens si deus illi operationi cooperatur ultimam
perfectionem inducendo. quod uero sexto obiicitur, patet quod non de necessitate
concludit. etsi enim detur quod corpus hominis formetur prius quam anima
creetur, aut e conuerso, non sequitur quod idem homo sit prior seipso: non enim
homo est suum corpus, neque sua anima. sequitur autem quod aliqua pars eius sit
altera prior. quod non est inconueniens: nam materia tempore est prior forma;
materiam dico secundum quod est in potentia ad formam, non secundum quod actu
est per formam perfecta, sic enim est simul cum forma. corpus igitur humanum,
secundum quod est in potentia ad animam, utpote cum nondum habet animam, est
prius tempore quam anima: tunc autem non est humanum actu, sed potentia tantum.
cum uero est humanum actu, quasi per animam humanam perfectum, non est prius
neque posterius anima, sed simul cum ea. neque etiam sequitur, si anima ex
uirtute seminis non producitur sed solum corpus, quod sit imperfecta operatio
tam dei quam naturae, ut septima ratio procedebat. uirtute enim dei utrumque
fit, et corpus et anima: licet formatio corporis sit ab eo mediante uirtute
seminis naturali, animam autem immediate producat. neque etiam sequitur quod
actio uirtutis seminis sit imperfecta: cum perficiat hoc ad quod est. sciendum
est etiam in semine uirtute contineri omnia illa quae uirtutem corpoream non
excedunt, sicut faenum, culmus, internodia, et similia. ex quo concludi non
potest quod id hominis quod totam uirtutem corpoream excedit, in semine uirtute
contineatur, ut octaua ratio concludebat. quod autem operationes animae uidentur
proficere in processu generationis humanae sicut proficiunt corporis partes, non
ostendit animam humanam et corpus idem principium habere, sicut nona ratio
procedebat: sed ostendit quod dispositio partium corporis est necessaria ad
animae operationem. quod autem decimo obiicitur, corpus animae configurari, et
ob hoc animam sibi corpus simile praeparare: partim quidem est uerum, partim
autem falsum. si enim intelligatur de anima generantis, est uerum quod dicitur:
falsum autem si intelligatur de anima generati. non enim uirtute animae generati
formatur corpus quantum ad primas et praecipuas partes, sed uirtute animae
generantis, ut supra probatum est. similiter enim et omnis materia suae formae
configuratur: non tamen haec configuratio fit ex actione generati, sed ex
actione formae generantis. quod autem undecimo obiicitur de seminis uita in
principio decisionis: - patet quidem ex dictis non esse uiuum nisi in potentia:
unde tunc animam actu non habet, sed uirtute. in processu autem generationis
habet animam uegetabilem et sensibilem ex uirtute seminis: quae non manent, sed
transeunt, anima rationali succedente. neque etiam, si formatio corporis animam
praecedit humanam, sequitur quod anima sit propter corpus, ut duodecima ratio
inferebat. est enim aliquid propter alterum dupliciter. uno modo propter eius
operationem, siue conseruationem uel quicquid huiusmodi est quod consequitur ad
esse: et huiusmodi sunt posteriora eo propter quod sunt; sicut uestimenta sunt
propter hominem, et instrumenta propter artificem. alio modo est aliquid propter
alterum, idest, propter esse eius: et sic quod est propter alterum, est prius
tempore et natura posterius. hoc autem modo corpus est propter animam: sicut et
omnis materia propter formam. secus autem esset si ex anima et corpore non
fieret unum secundum esse: sicut dicunt qui ponunt animam non esse corporis
formam. quod nulli alii corpori nisi humano unitur substantia intellectualis ut
forma. quia uero ostensum est substantiam aliquam intellectualem corpori uniri
ut formam, scilicet animam humanam, inquirendum restat utrum alicui alteri
corpori aliqua substantia intellectualis ut forma uniatur. et quidem de
corporibus caelestibus, quod sint animata anima intellectuali, superius, est
ostensum quid de hoc aristoteles senserit, et quod augustinus hoc sub dubio
dereliquit. unde praesens inquisitio circa corpora elementaria uersari debet.
quod autem nulli corpori elementari substantia intellectualis uniatur ut forma
nisi humano, euidenter apparet. si enim alteri corpori uniatur, aut unitur
corpori mixto, aut simplici. non autem potest uniri corpori mixto. quia
oporteret illud corpus maxime esse aequalis complexionis, secundum suum genus,
inter cetera corpora mixta: cum uideamus tanto corpora mixta nobiliores formas
habere quanto magis ad temperamentum mixtionis perueniunt; et sic, quod habet
formam nobilissimam, utpote substantiam intellectualem, si sit corpus mixtum,
oportet esse temperatissimum. unde etiam uidemus quod mollities carnis et
bonitas tactus, quae aequalitatem complexionis demonstrant, sunt signa boni
intellectus. complexio autem maxime aequalis est complexio corporis humani.
oportet igitur, si substantia intellectualis uniatur alicui corpori mixto, quod
illud sit eiusdem naturae cum corpore humano. forma etiam eius esset eiusdem
naturae cum anima humana, si esset substantia intellectualis. non igitur esset
differentia secundum speciem inter illud animal et hominem. similiter autem
neque corpori simplici, puta aeri aut aquae aut igni aut terrae, uniri potest
substantia intellectualis ut forma. unumquodque enim horum corporum est simile
in toto et partibus: eiusdem enim naturae et speciei est pars aeris et totus
aer, etenim eundem motum habet; et similiter de aliis. similibus autem motoribus
similes formae debentur. si igitur aliqua pars alicuius dictorum corporum sit
animata anima intellectuali, puta aeris, totus aer et omnes partes eius, eadem
ratione, erunt animata. hoc autem manifeste apparet falsum: nam nulla operatio
uitae apparet in partibus aeris uel aliorum simplicium corporum. non igitur
alicui parti aeris, uel similium corporum, substantia intellectualis unitur ut
forma. adhuc. si alicui simplicium corporum unitur aliqua substantia
intellectualis ut forma, aut habebit intellectum tantum: aut habebit alias
potentias, utpote quae pertinent ad partem sensitiuam aut nutritiuam, sicut est
in homine. si autem habet intellectum tantum, frustra unitur corpori. omnis enim
forma corporis habet aliquam propriam operationem per corpus. intellectus autem
non habet aliquam operationem ad corpus pertinentem, nisi secundum quod mouet
corpus: intelligere enim ipsum non est operatio quae per organum corporis
exerceatur; et eadem ratione, nec uelle. elementorum etiam motus sunt a
mouentibus naturalibus, scilicet a generantibus, et non mouent seipsa. unde non
oportet quod, propter eorum motum, sint animata. si autem habet substantia
intellectualis quae ponitur uniri elemento aut parti eius, alias animae partes,
cum partes illae sint partes aliquorum organorum, oportebit in corpore elementi
inuenire diuersitatem organorum. quod repugnat simplicitati ipsius. non igitur
substantia intellectualis potest uniri ut forma alicui elemento aut parti eius.
amplius. quanto aliquod corpus est propinquius materiae primae, tanto est
ignobilius: utpote magis in potentia existens, et minus in actu completo.
elementa autem ipsa sunt propinquiora materiae primae quam corpora mixta: cum et
ipsa sint mixtorum corporum materia proxima. sunt igitur elementorum corpora
ignobiliora secundum suam speciem corporibus mixtis. cum igitur nobilioris
corporis sit nobilior forma, impossibile est quod nobilissima forma, quae est
anima intellectiua, sit unita corporibus elementorum. item. si corpora
elementorum, aut aliquae partes eorum, essent animata nobilissimis animabus,
quae sunt animae intellectiuae, oporteret quod, quanto aliqua corpora essent
uiciniora elementis, essent propinquiora ad uitam. hoc autem non apparet, sed
magis contrarium: nam plantae minus habent de uita quam animalia, cum tamen sint
propinquiores terrae; et mineralia, quae sunt adhuc propinquiora, nihil habent
de uita. non igitur substantia intellectualis unitur alicui elemento, uel parti
eius, ut forma. adhuc. omnium mouentium corruptibilium uita per excellentiam
contrarietatis corrumpitur: nam animalia et plantae mortificantur ab excellenti
calido et frigido, humido aut sicco. in corporibus autem elementorum praecipue
sunt excellentiae harum contrarietatum. non igitur est possibile quod in eis sit
uita. impossibile igitur est quod substantia intellectiua uniatur eis ut forma.
amplius. elementa etsi secundum totum sint incorruptibilia, tamen singulae
partes sunt corruptibiles, utpote contrarietatem habentes. si igitur aliquae
partes elementorum habeant sibi unitas substantias cognoscentes, maxime uidetur
quod assignetur eis uis discretiua corrumpentium. quae quidem est sensus tactus,
qui est discretiuus calidi et frigidi et similium contrarietatum: propter quod
et, quasi necessarius ad praeseruationem a corruptione, omnibus animalibus
inest. hunc autem sensum impossibile est inesse corpori simplici: cum oporteat
organum tactus non habere actu contrarietates, sed potentia; quod contingit
solum in mixtis et temperatis. non igitur est possibile aliquas partes
elementorum esse animatas anima intellectiua. item. omne corpus uiuens aliquo
modo secundum animam localiter mouetur: nam corpora caelestia, si tamen sint
animata, mouentur circulariter; animalia perfecta motu progressiuo; ostrea autem
motu dilatationis et constrictionis; plantae autem motu augmenti et decrementi,
qui sunt aliquo modo secundum locum. sed in elementis non apparet aliquis motus
qui sit ab anima, sed solum motus naturales. non sunt igitur corpora uiuentia.
si autem dicatur quod substantia intellectualis, etsi non uniatur corpori
elementi aut parti eius ut forma, unitur tamen ei ut motor. primum quidem, in
aere hoc dici impossibile est. cum enim pars aeris non sit per seipsam
terminabilis, non potest aliqua pars eius determinata motum proprium habere,
propter quem sibi substantia intellectualis uniatur. praeterea. si aliqua
substantia intellectualis unitur alicui corpori naturaliter sicut motor proprio
mobili, oportet uirtutem motiuam illius substantiae limitari ad corpus mobile
cui naturaliter unitur: nam cuiuslibet motoris proprii uirtus non excedit in
mouendo proprium mobile. ridiculum autem uidetur dicere quod uirtus alicuius
substantiae intellectualis non excedat in mouendo aliquam determinatam partem
alicuius elementi, aut aliquod corpus mixtum. non uidetur igitur dicendum quod
aliqua substantia intellectualis uniatur alicui corpori elementari naturaliter
ut motor, nisi sibi etiam uniatur ut forma. item. motus corporis elementaris
potest ex aliis principiis causari quam ex substantia intellectuali. superfluum
igitur esset propter huiusmodi motus naturaliter substantias intellectuales
corporibus elementaribus uniri. per hoc autem excluditur opinio apuleii, et
quorundam platonicorum, qui dixerunt daemonia esse animalia corpore aerea, mente
rationabilia, animo passiua, tempore aeterna; et quorundam gentilium ponentium
elementa esse animata, unde et eis cultum diuinum instituebant. excluditur etiam
opinio dicens angelos et daemones habere corpora naturaliter sibi unita, de
natura superiorum uel inferiorum elementorum. quod sunt aliquae substantiae
intellectuales corporibus non unitae. ex praemissis autem ostendi potest esse
aliquas substantias intellectuales corporibus penitus non unitas. ostensum est
enim supra, corporibus corruptis, intellectus substantiam, quasi perpetuam,
remanere. et si quidem substantia intellectus quae remanet, sit una omnium,
sicut quidam dicunt, de necessitate consequitur eam esse secundum suum esse a
corpore separatum. et sic habetur propositum, quod substantia intellectualis
aliqua sine corpore subsistat. si autem plures animae intellectiuae remaneant,
corporibus destructis, conueniet aliquibus substantiis intellectualibus absque
corpore subsistere: praesertim cum ostensum sit quod animae non transeant de
corpore ad corpus. conuenit autem animabus esse a corporibus separatas per
accidens: cum naturaliter sint formae corporum. eo autem quod est per accidens,
oportet prius esse id quod est per se. sunt igitur aliquae substantiae
intellectuales, animabus secundum naturam priores, quibus per se inest sine
corporibus subsistere. amplius. omne quod est de ratione generis, oportet de
ratione speciei esse: sunt autem quaedam quae sunt de ratione speciei, non autem
de ratione generis; sicut rationale est de ratione hominis, non autem de ratione
animalis. quicquid autem est de ratione speciei, non autem de ratione generis,
non est necesse omnibus speciebus generis inesse: multae enim species sunt
irrationabilium animalium. substantiae autem intellectuali secundum suum genus
conuenit quod sit per se subsistens, cum habeat per se operationem: sicut
superius est ostensum. de ratione autem rei per se subsistentis non est quod
alteri uniatur. non est igitur de ratione substantiae intellectualis secundum
suum genus quod sit corpori unita: etsi sit hoc de ratione alicuius
intellectualis substantiae, quae est anima. sunt igitur aliquae substantiae
intellectuales corporibus non unitae. adhuc. natura superior in suo infimo
contingit naturam inferiorem in eius supremo. natura autem intellectualis est
superior corporali. attingit autem eam secundum aliquam partem sui, quae est
anima intellectiua. oportet igitur quod, sicut corpus perfectum per animam
intellectiuam est supremum in genere corporum, ita anima intellectiua, quae
unitur corpori, sit infima in genere substantiarum intellectualium. sunt igitur
aliquae substantiae intellectuales non unitae corporibus, superiores secundum
naturae ordinem anima. item. si est aliquid imperfectum in aliquo genere,
inuenitur ante illud, secundum naturae ordinem, aliquid in genere illo
perfectum: perfectum enim natura prius est imperfecto. formae autem quae sunt in
materiis, sunt actus imperfecti: quia non habent esse completum. sunt igitur
aliquae formae quae sunt actus completi per se subsistentes, et speciem
completam habentes. omnis autem forma per se subsistens absque materia, est
substantia intellectualis: immunitas enim materiae confert esse intelligibile,
ut ex praemissis patet. sunt ergo aliquae substantiae intellectuales corporibus
non unitae: omne enim corpus materiam habet. amplius. substantia potest esse
sine quantitate, licet quantitas sine substantia esse non possit: substantia
enim aliorum generum prima est tempore, ratione et cognitione. sed nulla
substantia corporea est sine quantitate. possunt igitur esse quaedam in genere
substantiae omnino absque corpore. omnes autem naturae possibiles in rerum
ordine inueniuntur: aliter enim esset uniuersum imperfectum. in sempiternis
etiam non differt esse et posse. sunt igitur aliquae substantiae absque
corporibus subsistentes; post primam substantiam, quae deus est, qui non est in
genere, ut supra ostensum est; et supra animam, quae est corpori unita. adhuc.
si ex aliquibus duobus inuenitur aliquid compositum; et alterum eorum inuenitur
per se quod est minus perfectum: et alterum, quod est magis perfectum et minus
reliquo indigens, per se inuenitur. inuenitur autem aliqua substantia composita
ex substantia intellectuali et corpore, ut ex praemissis patet. corpus autem
inuenitur per se: sicut patet in omnibus corporibus inanimatis. multo igitur
fortius inueniuntur substantiae intellectuales corporibus non unitae. item.
substantiam rei oportet esse proportionatam suae operationi: quia operatio est
actus et bonum substantiae operantis. sed intelligere est propria operatio
substantiae intellectualis. oportet igitur substantiam intellectualem talem esse
quae competat praedictae operationi. intelligere autem, cum sit operatio per
organum corporeum non exercita, non indiget corpore nisi inquantum
intelligibilia sumuntur a sensibilibus. hic autem est imperfectus modus
intelligendi: perfectus enim modus intelligendi est ut intelligantur ea quae
sunt secundum naturam suam intelligibilia; quod autem non intelligantur nisi ea
quae non sunt secundum se intelligibilia, sed fiunt intelligibilia per
intellectum, est imperfectus modus intelligendi. si igitur ante omne imperfectum
oportet esse perfectum aliquid in genere illo, oportet quod ante animas humanas,
quae intelligunt accipiendo a phantasmatibus, sint aliquae intellectuales
substantiae intelligentes ea quae sunt secundum se intelligibilia, non
accipientes cognitionem a sensibilibus, ac per hoc omnino a corporibus secundum
suam naturam separatae. praeterea. aristoteles argumentatur sic in xi
metaphysicae. motum continuum, regularem et, quantum in se est, indeficientem,
oportet esse a motore qui non mouetur neque per se neque per accidens, ut supra
probatum est. plures etiam motus oportet a pluribus motoribus esse. motus autem
caeli est continuus, regularis, et, quantum in se est, indeficiens est: et
praeter primum motum, sunt multi tales motus in caelo, sicut per considerationes
astrologorum probatur. oportet igitur esse plures motores qui non moueantur
neque per se neque per accidens. nullum autem corpus mouet nisi motum, ut supra
probatum est. motor autem incorporeus unitus corpori, mouetur per accidens ad
motum corporis: sicut patet de anima. oportet igitur esse plures motores qui
neque sint corpora neque sint corporibus uniti. motus autem caelestes sunt ab
aliquo intellectu, ut supra probatum est. sunt igitur plures substantiae
intellectuales corporibus non unitae. his autem concordat sententia dionysii, iu
cap. de diu. nom., dicentis de angelis quod, sicut immateriales, et incorporei
intelliguntur. per hoc autem excluditur error sadducaeorum, qui dicebant
spiritum non esse. et positio antiquorum naturalium, qui dicebant omnem
substantiam corpoream esse. positio etiam origenis qui dixit quod nulla
substantia, post trinitatem diuinam, absque corpore potest subsistere. et omnium
aliorum ponentium omnes angelos, bonos et malos, habere corpora naturaliter sibi
unita. de multitudine substantiarum separatarum. sciendum est autem quod
aristoteles probare nititur non solum esse aliquas substantias intellectuales
absque corpore, sed quod sunt eiusdem numeri cuius sunt motus deprehensi in
caelo, neque pauciores. probat enim quod non sunt aliqui motus in caelo qui a
nobis deprehendi non possint, per hoc quod omnis motus qui est in caelo, est
propter motum alicuius stellae, quae sensibilis est: orbes enim deferunt
stellas; motus autem deferentis est propter motum delati. item probat quod non
sunt aliquae substantiae separatae a quibus non proueniant aliqui motus in
caelo: quia, cum motus caelestes ordinentur ad substantias separatas sicut ad
fines, si essent aliae substantiae separatae quam illae quas numerat, essent
aliqui motus in eas ordinati sicut in fines; aliter essent motus imperfecti.
unde ex his concludit quod non sunt plures substantiae separatae quam motus
deprehensi, et qui possunt deprehendi, in caelo: praesertim cum non sint plura
corpora caelestia eiusdem speciei, ut sic etiam possint esse plures motus nobis
incogniti. haec autem probatio non habet necessitatem. in his enim quae sunt ad
finem, sumitur necessitas ex fine, sicut ipsemet docet in ii physicorum: non
autem e conuerso. unde, si motus caelestes ordinantur in substantias separatas
sicut in fines, ut ipsemet dicit, non potest concludi necessario numerus
substantiarum praedictarum ex numero motuum. potest enim dici quod sunt aliquae
substantiae separatae altioris naturae quam illae quae sunt proximi fines motuum
caelestium: sicut, si instrumenta artificialia sunt propter homines qui per ea
operantur, nihil prohibet esse alios homines qui per instrumenta huiusmodi non
operantur immediate, sed imperant operantibus. et ideo ipse aristoteles hanc
rationem non inducit quasi necessariam, sed tanquam probabilem: dicit enim:
quare substantias et principia immobilia rationabile est tot aestimare:
necessarium enim dimittatur fortioribus dicere. restat igitur ostendendum quod
sunt multo plures substantiae intellectuales a corporibus separatae quam sint
motus caelestes. substantiae enim intellectuales secundum suum genus
transcendunt omnem naturam corpoream. oportet igitur accipere gradum in
praedictis substantiis secundum eleuationem earum supra corpoream naturam. sunt
autem quaedam intellectuales substantiae eleuatae supra corpoream substantiam
secundum sui generis naturam tantum, quae tamen corporibus uniuntur ut formae,
ut ex praemissis patet. et quia esse substantiarum intellectualium secundum suum
genus nullam a corpore dependentiam habet, ut supra probatum est, inuenitur
altior gradus dictarum substantiarum, quae etsi non uniantur corporibus ut
formae, sunt tamen proprii motores aliquorum corporum determinatorum. similiter
autem natura substantiae intellectualis non dependet a mouendo: cum mouere sit
consequens ad principalem eorum operationem, quae est intelligere. erit igitur
et aliquis gradus altior substantiarum intellectualium, quae non sunt proprii
motores aliquorum corporum, sed superiores motoribus. amplius. sicut agens per
naturam agit per suam formam naturalem, ita agens per intellectum agit per
formam intellectus: ut patet in his qui agunt per artem. sicut igitur agens per
naturam est proportionatum patienti ratione suae formae naturalis, ita agens per
intellectum est proportionatum patienti et facto per formam intellectus: ut
scilicet huiusmodi sit forma intellectiua quod possit induci per actionem
agentis in materiam recipientem. oportet igitur proprios motores orbium, qui per
intellectum mouent, si in hoc opinionem aristotelis sustinere uolumus, tales
intelligentias habere quales sunt explicabiles per motus orbium, et producibiles
in rebus naturalibus. sed supra huiusmodi conceptiones intelligibiles est
accipere aliquas uniuersaliores: intellectus enim uniuersalius apprehendit
formas rerum quam sit esse earum in rebus; unde uidemus quod uniuersalior est
forma intellectus speculatiui quam practici, et inter artes practicas
uniuersalior est conceptio artis imperantis quam exequentis. oportet autem
substantiarum intelligibilium gradus accipere secundum gradum intellectualis
operationis quae est eis propria. sunt igitur aliquae substantiae intellectuales
supra illas quae sunt proprii et proximi motores determinatorum orbium. adhuc.
ordo uniuersi exigere uidetur ut illud quod est in rebus nobilius, excedat
quantitate uel numero ignobiliora: ignobiliora enim uidentur esse propter
nobiliora. unde oportet quod nobiliora, quasi propter se existentia,
multiplicentur quantum possibile est. et ideo uidemus quod corpora
incorruptibilia, scilicet caelestia, in tantum excedunt corruptibilia, scilicet
elementaria, ut quasi haec non habeant notabilem quantitatem in comparatione ad
illa. sicut autem caelestia corpora digniora sunt elementaribus, ut
incorruptibilia corruptibilibus; ita substantiae intellectuales omnibus
corporibus, ut immobile et immateriale mobili et materiali. excedunt igitur in
numero intellectuales substantiae separatae omnium rerum materialium
multitudinem. non igitur comprehenduntur numero caelestium motuum. item. species
rerum materialium non multiplicantur per materiam, sed per formam. formae autem
quae sunt extra materiam, habent esse completius et uniuersalius quam formae
quae sunt in materia: nam formae in materia recipiuntur secundum materiae
capacitatem. non uidentur igitur esse minoris multitudinis formae quae sunt
extra materiam, quas dicimus substantias separatas, quam sint species
materialium rerum. non autem propter hoc dicimus quod substantiae separatae sint
species istorum sensibilium: sicut platonici senserunt. cum enim non possent ad
praedictarum substantiarum notitiam peruenire nisi ex sensibilibus, apposuerunt
istas substantias esse eiusdem speciei cum istis, uel magis species istarum:
sicut, si aliquis non uideret solem et lunam et alia astra, et audiret esse
quaedam corpora incorruptibilia, nominaret ea nominibus istorum corporum
corruptibilium, existimans ea esse eiusdem speciei cum istis. quod non esset
possibile. similiter etiam impossibile est substantias immateriales esse eiusdem
speciei cum materialibus, uel species ipsarum: cum materia sit de ratione
speciei horum sensibilium, licet non haec materia, quae est proprium principium
indiuidui; sicut de ratione speciei hominis sunt carnes et ossa, non autem hae
carnes et haec ossa, quae sunt principia socratis et platonis. sic igitur non
dicimus substantias separatas esse species istorum sensibilium: sed esse alias
species nobiliores istis, quanto purum est nobilius permixto. et tunc illas
substantias esse plures oportet istis speciebus rerum materialium. adhuc. magis
est aliquid multiplicabile secundum suum esse intelligibile quam secundum suum
esse materiale. multa enim intellectu capimus quae in materia esse non possunt:
ex quo contingit quod cuilibet rectae lineae finitae potest mathematice fieri
additio, non autem naturaliter; raritas etiam corporum, uelocitas motuum, et
diuersitas figurarum, in infinitum augeri comprehenditur secundum intellectum,
quamuis sit impossibile in natura sic esse. substantiae autem separatae sunt in
esse intelligibili secundum suam naturam. maior igitur multiplicitas in eis est
possibilis quam in rebus materialibus, secundum proprietatem et rationem
pensatam generis utriusque. in perpetuis autem non differt esse et posse.
excedit igitur multitudo substantiarum separatarum multitudinem materialium
corporum. his autem attestatur sacra scriptura. dicitur enim dan. 7-10: millia
millium ministrabant ei, et decies millies centena millia assistebant ei. et
dionysius, 14 cap. cael. hier., dicit quod numerus illarum substantiarum excedit
omnem materialem multitudinem. per hoc autem excluditur error dicentium
substantias separatas secundum numerum motuum caelestium, aut secundum numerum
sphaerarum caelestium esse. et error rabbi moysi, qui dixit numerum angelorum
qui in scriptura ponitur, non esse numerum substantiarum separatarum, sed
uirtutum in istis inferioribus: sicut si uis concupiscibilis dicatur spiritus
concupiscentiae, et sic de aliis. quod in substantiis separatis non sunt multae
unius speciei. ex his autem quae de istis substantiis praemissa sunt, ostendi
potest quod non sunt plures substantiae separatae unius speciei. ostensum est
enim supra quod substantiae separatae sunt quaedam quidditates subsistentes.
species autem rei est quam significat definitio, quae est signum quidditatis
rei. unde quidditates subsistentes sunt species subsistentes. plures ergo
substantiae separatae esse non possunt nisi sint plures species. adhuc.
quaecumque sunt idem specie differentia autem numero, habent materiam:
differentia enim quae ex forma procedit, inducit diuersitatem speciei; quae
autem ex materia, inducit diuersitatem secundum numerum. substantiae autem
separatae non habent omnino materiam, neque quae sit pars earum, neque cui
uniantur ut formae. impossibile est igitur quod sint plures unius speciei.
amplius. ad hoc sunt plura indiuidua in una specie in rebus corruptibilibus, ut
natura speciei, quae non potest perpetuo conseruari in uno indiuiduo,
conseruetur in pluribus: unde etiam in corporibus incorruptibilibus non est nisi
unum indiuiduum in una specie. substantiae autem separatae natura potest
conseruari in uno indiuiduo: eo quod sunt incorruptibiles, ut supra ostensum
est. non igitur oportet esse plura indiuidua in illis substantiis eiusdem
speciei. item. id quod est speciei in unoquoque, dignius est eo quod est
indiuiduationis principium, praeter rationem speciei existens. multiplicatio
igitur specierum plus addit nobilitatis uniuerso quam multiplicatio indiuiduorum
in una specie. perfectio autem uniuersi maxime consistit in substantiis
separatis. magis igitur competit ad perfectionem uniuersi quod sint plures
secundum speciem diuersae, quam quod sint multae secundum numerum in eadem
specie. praeterea. substantiae separatae sunt perfectiores quam corpora
caelestia. sed in corporibus caelestibus, propter eorum perfectionem, non
inuenitur nisi unum indiuiduum unius speciei: tum quia unumquodque eorum constat
ex tota materia suae speciei; tum quia in uno indiuiduo est perfecte uirtus
speciei ad complendum illud in uniuerso ad quod illa species ordinatur, sicut
praecipue patet in sole et luna. multo igitur magis in substantiis separatis non
inuenitur nisi unum indiuiduum in una specie. quod substantia separata et anima
non sunt unius speciei. ex his autem ulterius ostenditur quod anima non est
eiusdem speciei cum substantiis separatis. maior enim est differentia animae
humanae a substantia separata quam unius substantiae separatae ab alia. sed
substantiae separatae omnes ad inuicem specie differunt, ut ostensum est. multo
igitur magis substantia separata ab anima. amplius. unaquaeque res habet
proprium esse secundum rationem suae speciei: quorum enim est diuersa ratio
essendi, horum est diuersa species. esse autem animae humanae et substantiae
separatae non est unius rationis: nam in esse substantiae separatae non potest
communicare corpus, sicut potest communicare in esse animae humanae, quae
secundum esse unitur corpori ut forma materiae. anima igitur humana differt
specie a substantiis separatis. adhuc. quod habet secundum seipsum speciem, non
potest esse eiusdem speciei cum eo quod non habet secundum se speciem, sed est
pars speciei. substantia autem separata habet per seipsam speciem: anima autem
non, sed est pars speciei humanae. impossibile est igitur quod anima sit eiusdem
speciei cum substantiis separatis: nisi forte homo esset eiusdem speciei cum
illis, quod patet esse impossibile. praeterea. ex propria operatione rei
percipitur species eius: operatio enim demonstrat uirtutem, quae indicat
essentiam. propria autem operatio substantiae separatae et animae intellectiuae
est intelligere. est autem omnino alius modus intelligendi substantiae separatae
et animae: nam anima intelligit a phantasmatibus accipiendo; non autem
substantia separata, cum non habeat organa corporea, in quibus oportet esse
phantasmata. non sunt igitur anima humana et substantia separata unius speciei.
quomodo accipiatur genus et species in substantiis separatis. oportet autem
considerare secundum quid diuersificatur species in substantiis separatis. in
rebus enim materialibus quae sunt diuersarum specierum unius generis existentes,
ratio generis ex principio materiali sumitur, differentia speciei a principio
formali: natura enim sensitiua, ex qua sumitur ratio animalis, est materiale in
homine respectu naturae intellectiuae, ex qua sumitur differentia specifica
hominis, scilicet rationale. si igitur substantiae separatae non sunt ex materia
et forma compositae, ut ex praemissis, patet, non apparet secundum quid in eis
genus et differentia specifica accipi possit. scire igitur oportet quod diuersae
rerum species gradatim naturam entis possident. statim enim in prima entis
diuisione inuenitur hoc quidem perfectum, scilicet ens per se et ens actu: aliud
uero imperfectum, scilicet ens in alio et ens in potentia. et eodem modo
discurrenti per singula apparet unam speciem super aliam aliquem gradum
perfectionis adiicere: sicut animalia super plantas, et animalia progressiua
super animalia immobilia; in coloribus etiam una species alia perfectior
inuenitur, secundum quod est albedini propinquior. propter quod aristoteles, in
uiii metaph., dicit quod definitiones rerum sunt sicut numerus, in quo unitas
subtracta uel addita speciem numeri uariat: per quem modum in definitionibus, si
una differentia subtrahatur uel addatur, diuersa species inuenitur. ratio igitur
determinatae speciei consistit in hoc quod natura communis in determinato gradu
entis collocatur. et quia in rebus ex materia et forma compositis forma est
quasi terminus, id autem quod terminatur per eam est materia uel materiale:
oportet quod ratio generis sumatur ex materiali, differentia uero specifica ex
formali. et ideo ex differentia et genere fit unum sicut ex materia et forma. et
sicut una et eadem est natura quae ex materia et forma constituitur, ita
differentia non addit quandam extraneam naturam super genus, sed est quaedam
determinatio ipsius naturae generis: ut, si genus accipiatur animal pedes
habens, differentia eius est animal duos pedes habens; quam quidem differentiam
nihil extraneum super genus addere, manifestum est. unde patet quod accidit
generi et differentiae quod determinatio quam differentia importat, ex alio
principio causetur quam natura generis, ex hoc quod natura quam significat
definitio, est composita ex materia et forma sicut ex terminante et terminato.
si igitur est aliqua natura simplex, ipsa quidem per seipsam erit terminata, nec
oportebit quod habeat duas partes, quarum una sit terminans et alia terminata.
ex ipsa igitur ratione naturae sumetur ratio generis: ex terminatione autem eius
secundum quod est in tali gradu entium, sumetur eius differentia specifica. ex
quo etiam patet quod, si aliqua natura est non terminata, sed infinita in se,
sicut supra ostensum est de natura diuina, non est in ea accipere neque genus
neque speciem; quod est consonum his quae supra, de deo ostendimus. patet etiam
ex praemissis quod, cum diuersae species in substantiis separatis accipiantur
secundum quod diuersos gradus sortiuntur; in una autem specie non sunt plura
indiuidua: quod non sunt in substantiis separatis duae aequales secundum
ordinem, sed una naturaliter est altera superior. unde et iob 38-33 dicitur:
numquid nosti ordinem caeli? et dionysius dicit, x cap. caelestis hierarchiae,
quod sicut in tota angelorum multitudine est hierarchia suprema, media et
infima; ita in qualibet hierarchia est ordo supremus, medius et infimus; et in
quolibet ordine supremi, medii et infimi. per hoc autem excluditur positio
origenis, qui dixit a principio omnes substantias spirituales aequales creatas
fuisse, inter quas etiam animas connumerat: diuersitas autem quae in huiusmodi
substantiis inuenitur, quod quaedam est unita corpori, quaedam non unita, et
quaedam altior, quaedam uero inferior, prouenit ex differentia meritorum.
ostensum est enim hanc differentiam graduum naturalem esse; et quod anima non
est eiusdem speciei cum substantiis separatis; nec ipsae substantiae separatae
ad inuicem; nec etiam secundum ordinem naturae aequales. quod substantiae
separatae non accipiunt cognitionem a sensibilibus. ex praemissis ostendi potest
quod substantiae separatae non accipiunt intellectiuam cognitionem de rebus ex
sensibilibus. sensibilia enim secundum suam naturam nata sunt apprehendi per
sensum, sicut intelligibilia per intellectum. omnis igitur substantia
cognoscitiua ex sensibilibus cognitionem accipiens, habet cognitionem
sensitiuam: et per consequens habet corpus naturaliter unitum, cum cognitio
sensitiua sine organo corporeo esse non possit. substantiae autem separatae non
habent corpora naturaliter sibi unita, ut superius est ostensum. non igitur
intellectiuam cognitionem ex rebus sensibilibus sumunt. amplius. altioris
uirtutis oportet esse altius obiectum. uirtus autem intellectiua substantiae
separatae est altior quam uis intellectiua animae humanae: cum intellectus
animae humanae sit infimus in ordine intellectuum, ut ex praemissis patet.
intellectus autem animae humanae obiectum est phantasma, ut supra dictum est:
quod est superius in ordine obiectorum quam res sensibilis extra animam
existens, sicut ex ordine uirtutum cognoscitiuarum apparet. obiectum igitur
substantiae separatae non potest esse res existens extra animam, ut ab ea
immediate accipiat cognitionem; neque phantasma. relinquitur igitur quod
obiectum intellectus substantiae separatae sit aliquid altius phantasmate. nihil
autem est altius phantasmate in ordine obiectorum cognoscibilium nisi id quod
est intelligibile actu. substantiae igitur separatae non accipiunt cognitionem
intellectiuam a sensibilibus, sed intelligunt ea quae sunt per seipsa etiam
intelligibilia. adhuc. secundum ordinem intellectuum est ordo intelligibilium.
sed ea quae sunt secundum seipsa intelligibilia, sunt superiora in ordine
intelligibilium his quae non sunt intelligibilia nisi quia nos facimus ea
intelligibilia. eiusmodi autem oportet esse omnia intelligibilia a sensibilibus
accepta: nam sensibilia non sunt secundum se intelligibilia. huiusmodi autem
intelligibilia sunt quae intelligit intellectus noster. intellectus igitur
substantiae separatae, cum sit superior intellectu nostro, non intelligit
intelligibilia a sensibilibus accepta, sed quae sunt secundum se intelligibilia
actu. amplius. modus operationis propriae alicuius rei proportionaliter
respondet modo substantiae et naturae ipsius. substantia autem separata est
intellectus per se existens, non in corpore aliquo. operatio igitur
intellectualis eius erit intelligibilium quae non sunt fundata in aliquo
corpore. omnia autem intelligibilia a sensibilibus accepta sunt in aliquibus
corporibus aliqualiter fundata: sicut intelligibilia nostra in phantasmatibus,
quae sunt in organis corporeis. substantiae igitur separatae non accipiunt
cognitionem ex sensibilibus. adhuc. sicut materia prima est infimum in ordine
rerum sensibilium, et per hoc est in potentia tantum ad omnes formas sensibiles;
ita intellectus possibilis, infimus in ordine intelligibilium existens, est in
potentia ad omnia intelligibilia, ut ex praemissis patet. sed ea quae sunt in
ordine sensibilium supra materiam primam, habent in actu suam formam, per quam
constituuntur in esse sensibili. substantiae igitur separatae, quae sunt in
ordine intelligibilium supra intellectum possibilem humanum, sunt actu in esse
intelligibili: intellectus enim accipiens cognitionem a sensibilibus, non est
actu in esse intelligibili, sed in potentia. substantia igitur separata non
accipit cognitionem a sensibilibus. adhuc. perfectio naturae superioris non
dependet a natura inferiori. perfectio autem substantiae separatae, cum sit
intellectualis, est in intelligendo. earum igitur intelligere non dependet a
rebus sensibilibus, sic quod ab eis cognitionem accipiat. patet autem ex hoc
quod in substantiis separatis non est intellectus agens et possibilis, nisi
forte aequiuoce. intellectus enim possibilis et agens in anima intellectiua
inueniuntur propter hoc quod accipit cognitionem intellectiuam a sensibilibus:
nam intellectus agens est qui facit species a sensibilibus acceptas esse
intelligibiles actu; intellectus autem possibilis est qui est in potentia ad
omnes formas sensibilium cognoscendas. cum igitur substantiae separatae non
accipiant cognitionem a sensibilibus, non est in eis intellectus agens et
possibilis. unde et aristoteles, in iii de anima, intellectum possibilem et
agentem inducens, dicit eos in anima oportere poni. item manifestum est in
eisdem quod localis distantia cognitionem substantiae separatae impedire non
potest. localis enim distantia per se comparatur ad sensum: non autem ad
intellectum, nisi per accidens, inquantum a sensu accipit; nam sensibilia
secundum determinatam distantiam mouent sensum. intelligibilia autem actu,
secundum quod mouent intellectum, non sunt in loco, cum sint a materia corporali
separata. cum igitur substantiae separatae non accipiant intellectiuam
cognitionem a sensibilibus, in eorum cognitionem distantia localis nihil
operatur. palam est etiam quod intellectuali operationi eorum non admiscetur
tempus. sicut enim intelligibilia actu sunt absque loco, ita etiam sunt absque
tempore: nam tempus consequitur motum localem; unde non mensurat nisi ea quae
aliqualiter sunt in loco. et ideo intelligere substantiae separatae est supra
tempus: operationi autem intellectuali nostrae adiacet tempus, ex eo quod a
phantasmatibus cognitionem accipimus, quae determinatum respiciunt tempus. et
inde est quod in compositione et diuisione semper noster intellectus adiungit
tempus praeteritum uel futurum: non autem in intelligendo quod quid est.
intelligit enim quod quid est abstrahendo intelligibilia a sensibilium
conditionibus: unde secundum illam operationem, neque sub tempore neque sub
aliqua conditione sensibilium rerum intelligibile comprehendit. componit autem
aut diuidit applicando intelligibilia prius abstracta ad res: et in hac
applicatione necesse est cointelligi tempus. quod intellectus substantiae
separatae semper intelligit actu. ex hoc autem apparet quod intellectus
substantiae separatae est semper intelligens actu. quod enim est quandoque in
actu, quandoque in potentia, mensuratur tempore. intellectus autem substantiae
separatae est supra tempus, ut probatum est. non est igitur quandoque
intelligens actu et quandoque non. amplius. omnis substantia uiuens habet
aliquam operationem uitae in actu ex sua natura quae inest ei semper, licet
aliae quandoque insint ei in potentia: sicut animalia semper nutriuntur, licet
non semper sentiant. substantiae autem separatae sunt substantiae uiuentes, ut
ex praemissis patet: nec habent aliam operationem uitae nisi intelligere.
oportet igitur quod ex sua natura sint sicut intelligentes actu semper. item.
substantiae separatae mouent per intellectum corpora caelestia, secundum
philosophorum doctrinam. motus autem corporum caelestium est semper continuus.
intelligere igitur substantiarum separatarum est continuum et semper. hoc autem
idem sequitur etsi non ponantur mouentes corpora caelestia: cum sint altiores
corporibus caelestibus. unde, si propria operatio corporis caelestis, quae est
motus ipsius, est continua; multo magis propria operatio substantiarum
separatarum, quae est intelligere. amplius. omne quod quandoque operatur et
quandoque non operatur, mouetur per se uel per accidens. unde et hoc quod nos
quandoque intelligimus, quandoque non, prouenit ex alteratione quae est circa
partem sensibilem, ut dicitur in uiii physicorum. sed substantiae separatae non
mouentur per se, quia non sunt corpora: neque mouentur per accidens, quia non
sunt unitae corporibus. igitur operatio propria, quae est intelligere, est in
eis continua, non intercisa. quomodo una substantia separata intelligit aliam.
si autem substantiae separatae intelligunt ea quae sunt per se intelligibilia,
ut ostensum est; per se autem intelligibilia sunt substantiae separatae,
immunitas enim a materia facit aliquid esse per se intelligibile, ut ex
superioribus patet: consequitur quod substantiae separatae intelligant, sicut
propria obiecta, substantias separatas. unaquaeque igitur et seipsam et alias
cognoscet. seipsam quidem unaquaeque earum aliter cognoscit quam intellectus
possibilis seipsum. intellectus enim possibilis est ut potentia existens in esse
intelligibili; fit autem actu per speciem intelligibilem, sicut materia prima
fit actu in esse sensibili per formam naturalem. nihil autem cognoscitur
secundum quod est potentia tantum, sed secundum quod est actu: unde et forma est
principium cognitionis rei quae per eam fit actu; similiter autem potentia
cognoscitiua fit actu cognoscens per speciem aliquam. intellectus igitur
possibilis noster non cognoscit seipsum nisi per speciem intelligibilem, qua fit
actu in esse intelligibili: et propter hoc dicit aristoteles, in iii de anima,
quod est cognoscibilis sicut et alia, scilicet per species a phantasmatibus
acceptas, sicut per formas proprias. substantiae autem separatae sunt secundum
suam naturam ut actu existentes in esse intelligibili. unde unaquaeque earum
seipsam per essentiam suam cognoscit, non per aliquam speciem alterius rei. cum
autem omnis cognitio sit secundum quod in cognoscente est similitudo cogniti;
una autem substantiarum separatarum sit similis alteri secundum communem naturam
generis, differant autem ab inuicem secundum speciem, ut ex praemissis apparet:
uidetur sequi quod una earum aliam non cognoscat quantum ad propriam rationem
speciei, sed solum quantum ad communem generis rationem. dicunt ergo quidam quod
una substantiarum separatarum est causa effectiua alterius. in qualibet autem
causa effectiua oportet esse similitudinem sui effectus, et similiter in
quolibet effectu oportet esse similitudinem suae causae: eo quod unumquodque
agens agit sibi simile. sic igitur in superiori substantiarum separatarum est
similitudo inferioris sicut in causa est similitudo effectus: in inferiori autem
similitudo superioris est sicut in effectu est similitudo suae causae. in causis
autem non uniuocis similitudo effectus est in causa eminentius, causae autem in
effectu inferiori modo. tales autem causas oportet esse substantias separatas
superiores inferiorum: cum non sint unius speciei in diuersis gradibus
constitutae. cognoscit igitur substantia separata inferior superiorem secundum
modum substantiae cognoscentis, non secundum modum substantiae cognitae, sed
inferiori modo: superior autem inferiorem eminentiori modo. et hoc est quod in
libro de causis dicitur, quod intelligentia scit quod est sub se et quod est
supra se, per modum suae substantiae: quia alia est causa alterius. sed cum
superius sit ostensum quod substantiae separatae intellectuales non sunt
compositae ex materia et forma, non possunt causari nisi per modum creationis.
creare autem solius dei est, ut supra ostensum est. non poterit igitur una
substantiarum separatarum esse alterius causa. praeterea. ostensum est quod
principales partes uniuersi omnes sunt a deo immediate creatae. non est igitur
una earum ab alia. unaquaeque autem substantiarum separatarum est de
principalibus partibus uniuersi, multo amplius quam sol uel luna: cum unaquaeque
earum habeat propriam speciem, et nobiliorem quam quaeuis species corporalium
rerum. non igitur una earum causatur ab alia, sed omnes immediate a deo. sic
igitur, secundum praedicta, quaelibet substantiarum separatarum cognoscit deum,
naturali cognitione, secundum modum suae substantiae, per quam similes sunt deo
sicut causae. deus autem cognoscit eas sicut propria causa, earum omnium in se
similitudinem habens. non autem hoc modo una substantiarum separatarum poterit
cognoscere aliam: cum una non sit causa alterius. considerandum est igitur quod,
cum nulla huiusmodi substantiarum secundum suam essentiam sit sufficiens
principium cognitionis omnium aliarum rerum, unicuique earum, supra propriam
substantiam, oportet superaddere quasdam intelligibiles similitudines, per quas
quaelibet earum aliam in propria natura cognoscere possit. hoc autem sic
manifestum esse potest. est enim proprium obiectum intellectus ens
intelligibile: quod quidem comprehendit omnes differentias et species entis
possibiles; quicquid enim esse potest, intelligi potest. cum autem omnis
cognitio fiat per modum similitudinis, non potest totaliter suum obiectum
intellectus cognoscere nisi habeat in se similitudinem totius entis et omnium
differentiarum eius. talis autem similitudo totius entis esse non potest nisi
natura infinita, quae non determinatur ad aliquam speciem uel genus entis, sed
est uniuersale principium et uirtus actiua totius entis: qualis est sola natura
diuina, ut in primo ostensum est. omnis autem alia natura, cum sit terminata ad
aliquod genus et speciem entis, non potest esse uniuersalis similitudo totius
entis. relinquitur igitur quod solus deus per suam essentiam omnia cognoscat;
quaelibet autem substantiarum separatarum per suam naturam cognoscit, perfecta
cognitione, suam speciem tantum; intellectus autem possibilis nequaquam, sed per
intelligibilem speciem, ut supra dictum est. ex hoc autem quod substantia aliqua
est intellectualis, comprehensiua est totius entis. unde, cum substantia
separata per suam naturam non fiat actu comprehendens totum ens, ipsa, in sua
substantia considerata, est quasi potentia ad similitudines intelligibiles
quibus totum ens cognoscitur, et illae similitudines erunt actus eius inquantum
est intellectualis. non autem est possibile quin istae similitudines sint
plures: quia iam ostensum est quod totius entis uniuersalis perfecta similitudo
esse non potest nisi infinita; sicut autem natura substantiae separatae non est
infinita sed terminata, ita similitudo intelligibilis in ea existens non potest
esse infinita, sed terminata ad aliquam speciem uel genus entis; unde ad
comprehensionem totius entis requiruntur plures huiusmodi similitudines. quanto
autem aliqua substantia separata est superior, tanto eius natura est diuinae
naturae similior; et ideo est minus contracta, utpote propinquius accedens ad
ens uniuersale perfectum et bonum; et propter hoc, uniuersaliorem boni et entis
participationem habens. et ideo similitudines intelligibiles in substantia
superiori existentes sunt minus multiplicatae et magis uniuersales. et hoc est
quod dionysius, xii cap. caelestis hierarchiae, dicit, quod angeli superiores
habent scientiam magis uniuersalem; et in libro de causis dicitur quod
intelligentiae superiores habent formas magis uniuersales. summum autem huius
uniuersalitatis est in deo, qui per unum, scilicet per essentiam suam, omnia
cognoscit: infimum autem in intellectu humano, qui ad unumquodque intelligibile
indiget specie intelligibili propria et ei coaequata. non est igitur per formas
uniuersaliores apud substantias superiores imperfectior cognitio, sicut apud
nos. per similitudinem enim animalis, per quam cognoscimus aliquid in genere
tantum, imperfectiorem cognitionem habemus quam per similitudinem hominis, per
quam cognoscimus speciem completam: cognoscere enim aliquid secundum genus
tantum, est cognoscere imperfecte et quasi in potentia, cognoscere autem in
specie est cognoscere perfecte et in actu. intellectus autem noster, quia
infimum gradum tenet in substantiis intellectualibus, adeo particulatas
similitudines requirit quod unicuique cognoscibili proprio oportet respondere
propriam similitudinem in ipso: unde per similitudinem animalis non cognoscit
rationale, et per consequens nec hominem, nisi secundum quid. similitudo autem
intelligibilis quae est in substantia separata, est uniuersalioris uirtutis, ad
plura repraesentanda sufficiens. et ideo non facit imperfectiorem cognitionem,
sed perfectiorem: est enim uniuersalis uirtute, ad modum formae agentis in causa
uniuersali, quae quanto fuerit uniuersalior, tanto ad plura se extendit et
efficacius producit. per similitudinem igitur unam cognoscit et animal et
differentias animalis: aut etiam uniuersaliori modo et contractiori, secundum
ordinem substantiarum praedictarum. exempla igitur huius ut dictum est, in
duobus extremis accipere possumus, scilicet in intellectu diuino et humano. deus
enim per unum, quod est sua essentia, cognoscit omnia: homo autem ad diuersa
cognoscenda diuersas similitudines requirit. qui etiam, quanto altioris fuerit
intellectus, tanto ex paucioribus plura cognoscere potest: unde his qui sunt
tardi intellectus, oportet exempla particularia adducere ad cognitionem de rebus
sumendam. cum autem substantia separata, in sua natura considerata, sit in
potentia ad similitudines quibus totum ens cognoscatur, non est aestimandum quod
sit denudata ab omnibus huiusmodi similitudinibus: haec est enim dispositio
intellectus possibilis antequam intelligat, ut dicitur in iii de anima. neque
est etiam aestimandum quod aliquas earum habeat in actu, et alias in potentia
tantum: sicut materia prima in corporibus inferioribus habet unam formam in actu
et alias in potentia; et sicut intellectus possibilis noster cum iam sumus
scientes, est actu secundum aliqua intelligibilia, secundum alia uero in
potentia. cum enim illae substantiae separatae non moueantur neque per se neque
per accidens, ut ostensum est, omne quod est in eis in potentia, oportet esse in
actu: alias exirent de potentia in actum, et sic mouerentur per se uel per
accidens. est igitur in eis potentia et actus quantum ad esse intelligibile,
sicut in corporibus caelestibus quantum ad esse naturale. materia enim corporis
caelestis ita perficitur per suam formam quod non remanet in potentia ad aliquas
formas: et similiter intellectus substantiae separatae totaliter perficitur per
formas intelligibiles, quantum ad cognitionem naturalem. intellectus autem
possibilis noster proportionaliter se habet corporibus corruptibilibus, quibus
unitur ut forma: sic enim fit actu habens quasdam formas intelligibiles quod
remanet in potentia ad alias. et propter hoc dicitur in libro de causis, quod
intelligentia est plena formis: quia scilicet tota potentialitas intellectus
eius est completa per formas intelligibiles. et sic per huiusmodi intelligibiles
species una substantia separata aliam intelligere potest. forte autem alicui
uideri potest quod, cum substantia separata per essentiam sit intelligibilis,
non oportet ponere quod per aliquas species intelligibiles una ab alia
intelligatur, sed per essentiam ipsius substantiae intellectae. hoc enim quod
substantia aliqua per speciem intelligibilem cognoscatur, uidetur accidere
substantiis materialibus ex hoc quod non sunt per suam essentiam intelligibiles
actu: unde oportet quod per intentiones abstractas intelligantur. huic etiam
uidetur consonare dictum philosophi dicentis, in xi metaph., quod in substantiis
separatis a materia non differt intellectus, intelligere, et quod intelligitur.
hoc autem si concedatur, habet dubitationes non paucas. primo quidem, quia
intellectus in actu est intellectum in actu, secundum doctrinam aristotelis.
difficile est autem uidere quomodo una substantia separata sit unum alteri dum
intelligit ipsam. adhuc. omne agens uel operans operatur per suam formam, cui
operatio respondet, sicut calefactio calori: unde et illud uidemus cuius specie
uisus informatur. non uidetur autem esse possibile quod una substantia separata
sit forma alterius: cum habeat unaquaeque esse separatum ab alia. impossibile
igitur uidetur quod una uideatur ab altera per essentiam suam. amplius.
intellectum est perfectio intelligentis. non potest autem inferior substantia
esse perfectio superioris. sequeretur igitur quod superior inferiorem non
intelligeret, si per essentiam suam unaquaeque intelligeretur, et non per
speciem aliam. item. intelligibile est intra intellectum quantum ad id quod
intelligitur. nulla autem substantia illabitur menti nisi solus deus, qui est in
omnibus per essentiam, praesentiam et potentiam. impossibile igitur uidetur quod
substantia separata per essentiam suam intelligatur ab alia, et non per
similitudinem eius in ipsa. et hoc quidem oportet uerum esse secundum sententiam
aristotelis, qui ponit quod intelligere contingit per hoc quod intellectum in
actu sit unum cum intellectu in actu. unde substantia separata, quamuis sit per
se intelligibilis actu, non tamen secundum se intelligitur nisi ab intellectu
cui est unum. sic autem substantia separata seipsam intelligit per essentiam
suam. et secundum hoc est idem intellectus, et intellectum, et intelligere.
secundum autem positionem platonis, intelligere fit per contactum intellectus ad
rem intelligibilem. sic igitur una substantia separata potest aliam per eius
essentiam intelligere, dum eam spiritualiter contingit: superior quidem
inferiorem, quasi eam sua uirtute concludens et continens; inferior uero
superiorem, quasi eam capiens ut sui perfectionem. unde et dionysius dicit, iu
cap. de diu. nom., quod superiores substantiae intelligibiles sunt quasi cibus
inferiorum. quod substantiae separatae cognoscunt materialia. per dictas igitur
formas intelligibiles substantia separata non solum cognoscit alias substantias
separatas, sed etiam species rerum corporalium. cum enim intellectus earum sit
perfectus naturali perfectione, utpote totus in actu existens, oportet quod suum
obiectum, scilicet ens intelligibile, uniuersaliter comprehendat. sub ente autem
intelligibili comprehenduntur etiam species rerum corporalium. eas igitur
substantia separata cognoscit. adhuc. cum species rerum distinguantur sicut
species numerorum, ut supra habitum est, oportet quod in specie superiori
contineatur aliqualiter quod est in inferiori, sicut maior numerus continet
minorem. cum igitur substantiae separatae sint supra substantias corporales,
oportet quod ea quae sunt in substantiis corporalibus per modum materialem, sint
in substantiis separatis per modum intelligibilem: quod enim est in aliquo, est
in eo per modum eius in quo est. item. si substantiae separatae mouent corpora
caelestia, ut philosophi ponunt, quicquid prouenit ex motu corporum caelestium
attribuitur ipsis corporibus sicut instrumentis, eo quod mouent mota;
substantiis autem separatis mouentibus sicut principalibus agentibus. agunt
autem et mouent per intellectum. sunt igitur causantes ea quae fiunt per motum
corporum caelestium sicut artifex operatur per sua instrumenta. formae igitur
eorum quae generantur et corrumpuntur, sunt intelligibiliter in substantiis
separatis. unde et boetius, in libro de trinitate, dicit quod ex formis quae
sunt sine materia, uenerunt formae quae sunt in materia. cognoscunt igitur
substantiae separatae non solum substantias separatas, sed etiam species rerum
materialium. nam, si cognoscunt species generabilium et corruptibilium corporum,
tanquam propriorum effectuum, multo magis species corporum caelestium, quasi
propriorum instrumentorum. quia uero intellectus substantiae separatae est in
actu, habens omnes similitudines ad quas est in potentia; habet autem uirtutem
comprehendendi omnes species et differentias entis: necesse est quod substantia
separata quaelibet cognoscat omnes res naturales et totum ordinem earum. cum
autem intellectus in actu perfecto sit intellectum in actu, potest alicui uideri
quod substantia separata non intelligat res materiales: inconueniens enim
uidetur quod res materialis sit perfectio substantiae separatae. sed si recte
consideretur, res intellecta est perfectio intelligentis secundum suam
similitudinem quam habet in intellectu: non enim lapis qui est extra animam, est
perfectio intellectus possibilis nostri. similitudo autem rei materialis in
intellectu substantiae separatae est immaterialiter, secundum modum substantiae
separatae, non secundum modum substantiae materialis. unde non est inconueniens
si haec similitudo dicatur esse perfectio intellectus substantiae separatae,
sicut propria forma eius. quod substantiae separatae cognoscunt singularia. quia
uero similitudines rerum in intellectu substantiae separatae sunt uniuersaliores
quam in intellectu nostro, et efficaciores ad hoc quod per eas aliquid
cognoscatur, per similitudines rerum materialium substantiae separatae non solum
cognoscunt res materiales secundum rationem generis uel speciei, sicut
intellectus noster, sed etiam secundum indiuidua. cum enim species rerum in
intellectu existentes oporteat esse immateriales, non poterunt, secundum quod
sunt in intellectu nostro, esse principium cognoscendi singularia, quae per
materiam indiuiduantur, eo quod species intellectus nostri in tantum sunt
contractae uirtutis quod una ducit solum in cognitionem unius. unde, sicut
similitudo naturae generis non potest ducere in cognitionem generis et
differentiae, ut per eam species cognoscatur; ita similitudo naturae speciei non
potest ducere in cognitionem principiorum indiuiduantium, quae sunt principia
materialia, ut per eam indiuiduum in sua singularitate cognoscatur. similitudo
uero intellectus substantiae separatae, cum sit uniuersalis uirtutis, quasi
quaedam una et immaterialis existens, potest ducere in cognitionem principiorum
speciei et indiuiduantium, ita quod per eam substantia separata non solum
naturam generis et speciei, sed etiam indiuidui, cognoscere possit per suum
intellectum. nec sequitur quod forma per quam cognoscit, sit materialis; uel
quod sint infinitae, secundum numerum indiuiduorum. adhuc. quod potest inferior
uirtus, potest et superior, sed eminentius. unde uirtus inferior operatur per
multa, uirtus superior operatur per unum tantum. uirtus enim, quanto est
superior, tanto magis colligitur et unitur; e contrario uero uirtus inferior
diuiditur et multiplicatur; unde uidemus quod diuersa genera sensibilium, quae
quinque sensus exteriores percipiunt, una uis sensus communis apprehendit. anima
autem humana est inferior ordine naturae quam substantia separata. ipsa autem
cognoscitiua est uniuersalium et singularium per duo principia, scilicet per
sensum et intellectum. substantia igitur separata, quae est altior, cognoscit
utrumque altiori modo per unum principium, scilicet per intellectum. item.
species rerum intelligibiles contrario ordine perueniunt ad intellectum nostrum,
et ad intellectum substantiae separatae. ad intellectum enim nostrum perueniunt
per uiam resolutionis, per abstractionem a conditionibus materialibus et
indiuiduantibus: unde per eas singularia cognosci non possunt a nobis. ad
intellectum autem substantiae separatae perueniunt species intelligibiles quasi
per uiam compositionis: habet enim species intelligibiles ex assimilatione sui
ad primam intelligibilem speciem intellectus diuini, quae quidem non est a rebus
abstracta, sed rerum factiua. est autem factiua non solum formae, sed materiae,
quae est indiuiduationis principium. species igitur intellectus substantiae
separatae totam rem respiciunt, et non solum principia speciei, sed etiam
principia indiuiduantia. non est igitur singularium cognitio subtrahenda
substantiis separatis, licet intellectus noster singularia cognoscere non
possit. praeterea. si corpora caelestia mouentur a substantiis separatis,
secundum philosophorum positionem, cum substantiae separatae agant et moueant
per intellectum, oportet quod cognoscant mobile quod mouent: quod est quoddam
particulare; nam uniuersalia immobilia sunt. situs etiam, qui renouantur per
motum, sunt quaedam singularia, quae non possunt ignorari a substantia mouente
per intellectum. oportet igitur dicere quod substantiae separatae singularia
cognoscant istarum materialium rerum. utrum substantiae separatae naturali
cognitione cognoscant omnia simul. quia uero intellectus in actu est intellectum
in actu, sicut sensus in actu est sensibile in actu; idem autem non potest simul
esse multa in actu; impossibile uidetur quod intellectus substantiae separatae
habeat species intelligibilium diuersas, sicut iam supra dictum est. sed
sciendum est quod non omne illud est intellectum in actu cuius species
intelligibilis actu est in intellectu. cum enim substantia intelligens sit etiam
uolens, ac per hoc sit domina sui actus, in potestate ipsius est, postquam habet
speciem intelligibilem, ut ea utatur ad intelligendum actu; uel, si habet
plures, ut utatur una ipsarum. unde et ea quorum scientiam habemus, non omnia
actu consideramus. substantia igitur intellectualis, per plures species
cognoscens, utitur una, qua uult, ac per hoc simul actu cognoscit omnia quae per
unam speciem cognoscit: omnia enim sunt ut unum intelligibile inquantum sunt per
unum cognita; sicut et intellectus noster simul cognoscit multa ad inuicem
composita uel relata ut unum quiddam. ea uero quae per diuersas species
cognoscit, non cognoscit simul. et ideo, sicut est intellectus unus, ita est
intellectum in actu unum. est igitur in intellectu substantiae separatae quaedam
intelligentiarum successio. non tamen motus, proprie loquendo: cum non succedat
actus potentiae, sed actus actui. intellectus autem diuinus, quia per unum, quod
est sua essentia, omnia cognoscit, et sua actio est sua essentia, omnia simul
intelligit. unde in intelligentia eius non cadit aliqua successio, sed suum
intelligere est totum simul perfectum, permanens per omnia saecula saeculorum.
amen. deus magnus dominus et rex magnus super omnes deos. quoniam non repellet
dominus plebem suam. quia in manu eius sunt omnes fines terrae, et altitudines
montium ipsius sunt. quoniam ipsius est mare et ipse fecit illud, et siccam
manus eius formauerunt. psalm. xciu. unum esse primum entium, totius esse
perfectionem plenam possidens, quod deum dicimus, in superioribus est ostensum,
qui ex sui perfectionis abundantia omnibus existentibus esse largitur, ut non
solum primum entium, sed et principium omnium esse comprobetur. esse autem aliis
tribuit non necessitate naturae, sed secundum suae arbitrium uoluntatis, ut ex
superioribus est manifestum. unde consequens est ut factorum suorum sit dominus:
nam super ea quae nostrae uoluntati subduntur, dominamur. hoc autem dominium
super res a se productas perfectum habet, utpote qui ad eas producendas nec
exterioris agentis adminiculo indiget, nec materiae fundamento: cum sit totius
esse uniuersalis effector. eorum autem quae per uoluntatem producuntur agentis,
unumquodque ab agente in finem aliquem ordinatur: bonum enim et finis est
obiectum proprium uoluntatis, unde necesse est ut quae ex uoluntate procedunt,
ad finem aliquem ordinentur. finem autem ultimum unaquaeque res per suam
consequitur actionem, quam oportet in finem dirigi ab eo qui principia rebus
dedit per quae agunt. necesse est igitur ut deus, qui est in se uniuersaliter
perfectus et omnibus entibus ex sua potestate esse largitur, omnium entium
rector existat, a nullo utique directus: nec est aliquid quod ab eius regimine
excusetur, sicut nec est aliquid quod ab ipso esse non sortiatur. est igitur,
sicut perfectus in essendo et causando, ita etiam et in regendo perfectus. huius
uero regiminis effectus in diuersis apparet diuersimode, secundum differentiam
naturarum. quaedam namque sic a deo producta sunt ut, intellectum habentia, eius
similitudinem gerant et imaginem repraesentent: unde et ipsa non solum sunt
directa, sed et seipsa dirigentia secundum proprias actiones in debitum finem.
quae si in sua directione diuino subdantur regimini, ad ultimum finem
consequendum ex diuino regimine admittuntur: repelluntur autem si secus in sua
directione processerint. alia uero, intellectu carentia, seipsa in suum finem
non dirigunt, sed ab alio diriguntur. quorum quaedam, incorruptibilia
existentia, sicut in esse naturali pati non possunt defectum, ita in propriis
actionibus ab ordine in finem eis praestitutum nequaquam exorbitant, sed
indeficienter regimini primi regentis subduntur: sicut sunt corpora caelestia,
quorum motus semper uniformiter procedunt. alia uero, corruptibilia existentia,
naturalis esse pati possunt defectum, qui tamen per alterius profectum
suppletur: nam, uno corrupto, aliud generatur. et similiter in actionibus
propriis a naturali ordine deficiunt, qui tamen defectus per aliquod bonum inde
proueniens compensatur. ex quo apparet quod nec illa quae ab ordine primi
regiminis exorbitare uidentur, potestatem primi regentis euadunt: nam et haec
corruptibilia corpora, sicut ab ipso deo condita sunt, ita potestati eius
perfecte subduntur. hoc igitur, diuino repletus spiritu, psalmista considerans,
ut nobis diuinum regimen demonstraret, primo describit nobis primi regentis
perfectionem: naturae quidem, in hoc quod dicit deus, potestatis, in hoc quod
dicit magnus dominus, quasi nullo indigens ad suae potestatis effectum
producendum; auctoritatis, in hoc quod dicit rex magnus super omnes deos, quia,
etsi sint multi regentes, omnes tamen eius regimini subduntur. secundo autem
nobis describit regiminis modum. et quidem quantum ad intellectualia, quae, eius
regimen sequentia, ab ipso consequuntur ultimum finem, qui est ipse: et ideo
dicit, quia non repellet dominus plebem suam. quantum uero ad corruptibilia,
quae, etiam si exorbitent interdum a propriis actionibus, a potestate tamen
primi regentis non excluduntur, dicit, quia in manu eius sunt omnes fines
terrae. quantum uero ad caelestia corpora, quae omnem altitudinem terrae
excedunt, idest corruptibilium corporum, et semper rectum ordinem diuini
regiminis seruant, dicit, et altitudines montium ipsius sunt. tertio uero ipsius
uniuersalis regiminis rationem assignat: quia necesse est ut ea quae a deo sunt
condita, ab ipso etiam regantur. et hoc est quod dicit, quoniam ipsius est mare
etc.. quia ergo in primo libro de perfectione diuinae naturae prosecuti sumus;
in secundo autem de perfectione potestatis ipsius, secundum quod est rerum
omnium productor et dominus: restat in hoc tertio libro prosequi de perfecta
auctoritate siue dignitate ipsius, secundum quod est rerum omnium finis et
rector. erit ergo hoc ordine procedendum: ut primo agatur de ipso secundum quod
est rerum omnium finis. secundo, de regimine uniuersali ipsius, secundum quod
omnem creaturam gubernat. tertio, de speciali regimine, prout gubernat creaturas
intellectum habentes. quod omne agens agit propter finem. ostendendum est igitur
primo, quod omne agens in agendo intendit aliquem finem. in his enim quae
manifeste propter finem agunt, hoc dicimus esse finem in quod tendit impetus
agentis: hoc enim adipiscens dicitur adipisci finem, deficiens autem ab hoc
dicitur deficere a fine intento; sicut patet in medico agente ad sanitatem, et
homine currente ad certum terminum. nec differt, quantum ad hoc, utrum quod
tendit in finem sit cognoscens, uel non: sicut enim signum est finis
sagittantis, ita est finis motus sagittae. omnis autem agentis impetus ad
aliquid certum tendit: non enim ex quacumque uirtute quaeuis actio procedit, sed
a calore quidem calefactio, a frigore autem infrigidatio; unde et actiones
secundum diuersitatem actiuorum specie differunt. actio uero quandoque quidem
terminatur ad aliquod factum, sicut aedificatio ad domum, sanatio ad sanitatem:
quandoque autem non, sicut intelligere et sentire. et si quidem actio terminatur
ad aliquod factum, impetus agentis tendit per actionem in illud factum: si autem
non terminatur ad aliquod factum, impetus agentis tendit in ipsam actionem.
oportet igitur quod omne agens in agendo intendat finem: quandoque quidem
actionem ipsam; quandoque aliquid per actionem factum. adhuc. in omnibus
agentibus propter finem, hoc esse ultimum finem dicimus, ultra quod agens non
quaerit aliquid: sicut actio medici est usque ad sanitatem, ea uero consecuta,
non conatur ad aliquid ulterius. sed in actione cuiuslibet agentis est inuenire
aliquid ultra quod agens non quaerit aliquid: alias enim actiones in infinitum
tenderent; quod quidem est impossibile, quia, cum infinita non sit pertransire,
agens agere non inciperet; nihil enim mouetur ad id ad quod impossibile est
peruenire. omne igitur agens agit propter finem. amplius. si actiones agentis
procedant in infinitum, oportet quod uel ex istis actionibus sequatur aliquod
factum, uel non. si quidem sequatur aliquod factum, esse illius facti sequetur
post infinitas actiones. quod autem praeexigit infinita, impossibile est esse:
cum non sit infinita pertransire. quod autem impossibile est esse, impossibile
est fieri: et quod impossibile est fieri, impossibile est facere. impossibile
est igitur quod agens incipiat facere aliquod factum ad quod praeexiguntur
actiones infinitae. si autem ex illis actionibus non sequitur aliquod factum,
oportet ordinem huiusmodi actionum esse uel secundum ordinem uirtutum actiuarum,
sicut si homo sentit ut imaginetur, imaginatur autem ut intelligat, intelligit
autem ut uelit: uel secundum ordinem obiectorum, sicut considero corpus ut
considerem animam, quam considero ut considerem substantiam separatam, quam
considero ut considerem deum. non autem est possibile procedere in infinitum
neque in uirtutibus actiuis, sicut neque in formis rerum, ut probatur in ii
metaph., forma enim est agendi principium: neque in obiectis, sicut neque in
entibus, cum sit unum primum ens, ut supra probatum est. non est igitur
possibile quod actiones in infinitum procedant. oportet igitur esse aliquid quo
habito conatus agentis quiescat. omne igitur agens agit propter finem. item. in
his quae agunt propter finem, omnia intermedia inter primum agens et ultimum
finem sunt fines respectu priorum et principia actiua respectu sequentium. si
igitur conatus agentis non est ad aliquid determinatum, sed actiones, sicut
dictum est, procedunt in infinitum, oportet principia actiua in infinitum
procedere. quod est impossibile, ut supra ostensum est. necesse est igitur quod
conatus agentis sit ad aliquid determinatum. adhuc. omne agens uel agit per
naturam, uel per intellectum. de agentibus autem per intellectum non est dubium
quin agant propter finem: agunt enim praeconcipientes in intellectu id quod per
actionem consequuntur, et ex tali praeconceptione agunt; hoc enim est agere per
intellectum. sicut autem in intellectu praeconcipiente existit tota similitudo
effectus ad quem per actiones intelligentis peruenitur, ita in agente naturali
praeexistit similitudo naturalis effectus, ex qua actio ad hunc effectum
determinatur: nam ignis generat ignem, et oliua oliuam. sicut igitur agens per
intellectum tendit in finem determinatum per suam actionem, ita agens per
naturam. omne igitur agens agit propter finem. amplius. peccatum non inuenitur
nisi in his quae sunt propter finem: nec enim imputatur alicui ad peccatum si
deficiat ab eo ad quod non est; medico enim imputatur ad peccatum si deficiat a
sanando, non autem aedificatori aut grammatico. sed peccatum inuenimus in his
quae fiunt secundum artem, sicut cum grammaticus non recte loquitur; et in his
quae sunt secundum naturam, sicut patet in partubus monstruosis. ergo tam agens
secundum naturam, quam agens secundum artem et a proposito, agit propter finem.
item. si agens non tenderet ad aliquem effectum determinatum, omnes effectus
essent ei indifferentes. quod autem indifferenter se habet ad multa, non magis
unum eorum operatur quam aliud: unde a contingente ad utrumque non sequitur
aliquis effectus nisi per aliquid determinetur ad unum. impossibile igitur esset
quod ageret. omne igitur agens tendit ad aliquem determinatum effectum, quod
dicitur finis eius. sunt autem aliquae actiones quae non uidentur esse propter
finem, sicut actiones ludicrae et contemplatoriae, et actiones quae absque
attentione fiunt, sicut confricatio barbae et huiusmodi: ex quibus aliquis
opinari potest quod sit aliquod agens non propter finem. sed sciendum quod
actiones contemplatiuae non sunt propter alium finem, sed ipsae sunt finis.
actiones autem ludicrae interdum sunt finis, cum quis solum ludit propter
delectationem quae in ludo est: quandoque autem sunt propter finem, ut cum
ludimus ut postmodum melius studeamus. actiones autem quae fiunt sine
attentione, non sunt ab intellectu, sed ab aliqua subita imaginatione uel
naturali principio: sicut inordinatio humoris pruritum excitantis est causa
confricationis barbae, quae fit sine attentione intellectus. et haec ad aliquem
finem tendunt, licet praeter ordinem intellectus. per hoc autem excluditur
antiquorum naturalium error; qui ponebant omnia fieri ex necessitate materiae,
causam finalem a rebus penitus subtrahentes. quod omne agens agit propter bonum.
ex hoc autem ulterius ostendendum est quod omne agens agit propter bonum. inde
enim manifestum est omne agens agere propter finem, quia quodlibet agens tendit
ad aliquod determinatum. id autem ad quod agens determinate tendit, oportet esse
conueniens ei: non enim tenderet in ipsum nisi propter aliquam conuenientiam ad
ipsum. quod autem est conueniens alicui, est ei bonum. ergo omne agens agit
propter bonum. praeterea. finis est in quo quiescit appetitus agentis uel
mouentis, et eius quod mouetur. hoc autem est de ratione boni, ut terminet
appetitum: nam bonum est quod omnia appetunt. omnis ergo actio et motus est
propter bonum. adhuc. omnis actio et motus ad esse aliquo modo ordinari uidetur:
uel ut conseruetur secundum speciem uel indiuiduum; uel ut de nouo acquiratur.
hoc autem ipsum quod est esse, bonum est. et ideo omnia appetunt esse. omnis
igitur actio et motus est propter bonum. amplius. omnis actio et motus est
propter aliquam perfectionem. si enim ipsa actio sit finis, manifestum est quod
est perfectio secunda agentis. si autem actio sit transmutatio exterioris
materiae, manifestum est quod mouens intendit aliquam perfectionem inducere in
re mota; in quam etiam tendit mobile, si sit motus naturalis. hoc autem dicimus
esse bonum quod est esse perfectum. omnis igitur actio et motus est propter
bonum. item. omne agens agit secundum quod est actu. agendo autem tendit in sibi
simile. igitur tendit in actum aliquem. actus autem omnis habet rationem boni:
nam malum non inuenitur nisi in potentia deficiente ab actu. omnis igitur actio
est propter bonum. adhuc. agens per intellectum agit propter finem sicut
determinans sibi finem: agens autem per naturam, licet agat propter finem, ut
probatum est, non tamen determinat sibi finem, cum non cognoscat rationem finis,
sed mouetur in finem determinatum sibi ab alio. agens autem per intellectum non
determinat sibi finem nisi sub ratione boni: intelligibile enim non mouet nisi
sub ratione boni, quod est obiectum uoluntatis. ergo et agens per naturam non
mouetur neque agit propter aliquem finem nisi secundum quod est bonum: cum
agenti per naturam determinetur finis ab aliquo appetitu. omne igitur agens
propter bonum agit. item. eiusdem rationis est fugere malum et appetere bonum:
sicut eiusdem rationis est moueri a deorsum et moueri sursum. omnia autem
inueniuntur malum fugere: nam agentia per intellectum hac ratione aliquid
fugiunt, quia apprehendunt illud ut malum; omnia autem agentia naturalia,
quantum habent de uirtute, tantum resistunt corruptioni, quae est malum
uniuscuiusque. omnia igitur agunt propter bonum. adhuc. quod prouenit ex
alicuius agentis actione praeter intentionem ipsius, dicitur a casu uel fortuna
accidere. uidemus autem in operibus naturae accidere uel semper uel frequentius
quod melius est: sicut in plantis folia sic esse disposita ut protegant fructus;
et partes animalium sic disponi ut animal saluari possit. si igitur hoc euenit
praeter intentionem naturalis agentis, hoc erit a casu uel fortuna. sed hoc est
impossibile: nam ea quae accidunt semper uel frequenter, non sunt casualia neque
fortuita, sed quae accidunt in paucioribus. naturale igitur agens intendit ad id
quod melius est. et multo manifestius quod agit per intellectum. omne igitur
agens intendit bonum in agendo. item. omne quod mouetur ducitur ad terminum
motus a mouente et agente. oportet igitur mouens et motum ad idem tendere. quod
autem mouetur, cum sit in potentia, tendit ad actum, et ita ad perfectum et
bonum: per motum enim exit de potentia in actum. ergo et mouens et agens semper
in mouendo et agendo intendit bonum. hinc est quod philosophi definientes bonum
dixerunt: bonum est quod omnia appetunt. et dionysius, iu cap., de diuinis
nominibus, dicit quod omnia bonum et optimum concupiscunt. quod malum est
praeter intentionem in rebus. ex hoc autem apparet quod malum in rebus incidit
praeter intentionem agentium. quod enim ex actione consequitur diuersum ab eo
quod erat intentum ab agente, manifestum est praeter intentionem accidere. malum
autem diuersum est a bono, quod intendit omne agens. est igitur malum praeter
intentionem eueniens. item. defectus in effectu et actione consequitur aliquem
defectum in principiis actionis: sicut ex aliqua corruptione seminis sequitur
partus monstruosus, et ex curuitate cruris sequitur claudicatio. agens autem
agit secundum quod habet de uirtute actiua, non secundum id quod defectum
uirtutis patitur. secundum autem quod agit, sic intendit finem. intendit igitur
finem correspondentem uirtuti. quod igitur sequitur respondens defectui
uirtutis, erit praeter intentionem agentis. hoc autem est malum. accidit igitur
malum praeter intentionem. adhuc. ad idem tendit motus mobilis et motio
mouentis. mobile autem tendit per se ad bonum: ad malum autem per accidens et
praeter intentionem. quod quidem maxime in generatione et corruptione apparet.
materia enim, cum est sub una forma, est in potentia ad formam aliam et
priuationem formae iam habitae: sicut, cum est sub forma aeris, est in potentia
ad formam ignis et priuationem formae aeris. et ad utrumque transmutatio
materiae terminatur simul: ad formam quidem ignis secundum quod generatur ignis,
ad priuationem autem formae aeris secundum quod corrumpitur aer. non autem
intentio et appetitus materiae est ad priuationem, sed ad formam: non enim
tendit ad impossibile; est autem impossibile materiam tantum sub priuatione
esse, esse uero eam sub forma est possibile. igitur quod terminetur ad
priuationem est praeter intentionem; terminatur autem ad eam inquantum peruenit
ad formam quam intendit, quam priuatio alterius formae de necessitate
consequitur. transmutatio igitur materiae in generatione et corruptione per se
ordinatur ad formam, priuatio uero consequitur praeter intentionem. et similiter
oportet esse in omnibus motibus. et ideo in quolibet motu est generatio et
corruptio secundum quid: sicut, cum aliquid alteratur de albo in nigrum,
corrumpitur album et fit nigrum. bonum autem est secundum quod materia est
perfecta per formam, et potentia per actum proprium: malum autem secundum quod
est priuata actu debito. omne igitur quod mouetur intendit in suo motu peruenire
ad bonum, peruenit autem ad malum praeter intentionem. igitur, cum omne agens et
mouens intendat ad bonum, malum prouenit praeter intentionem agentis. amplius.
in agentibus per intellectum et aestimationem quamcumque, intentio sequitur
apprehensionem: in illud enim tendit intentio quod apprehenditur ut finis. si
igitur perueniatur ad aliquid quod non habet speciem apprehensam, erit praeter
intentionem: sicut, si aliquis intendat comedere mel, et comedat fel credens
illud esse mel, hoc erit praeter intentionem. sed omne agens per intellectum
tendit ad aliquid secundum quod accipit illud sub ratione boni, sicut ex
superioribus patet. si ergo illud non sit bonum, sed malum, hoc erit praeter
intentionem. agens igitur per intellectum non operatur malum nisi praeter
intentionem. cum igitur tendere ad bonum sit commune agenti per intellectum et
per naturam, malum non consequitur ex intentione alicuius agentis nisi praeter
intentionem. hinc est quod dionysius dicit, iu cap. de diu. nom., quod malum est
praeter intentionem et uoluntatem. rationes quibus uidetur probari quod malum
non sit praeter intentionem (et solutio ipsarum). sunt autem quaedam quae huic
sententiae aduersarii uidentur. quod enim accidit praeter intentionem agentis,
dicitur esse fortuitum et casuale et in paucioribus accidens. malum autem fieri
non dicitur fortuitum et casuale, neque ut in paucioribus accidens, sed semper
uel in pluribus. in naturalibus enim semper generationi corruptio adiungitur. in
agentibus etiam per uoluntatem in pluribus peccatum accidit: cum difficile sit
secundum uirtutem agere, sicut attingere centrum in circulo, ut dicit
aristoteles, in ii ethicorum. non igitur uidetur malum esse proueniens praeter
intentionem. item. aristoteles in iii eth., expresse dicit quod malitia est
uoluntarium. et hoc probat per hoc quod aliquis uoluntarie operatur iniusta,
irrationabile autem est operantem uoluntarie iniusta non uelle iniustum esse, et
uoluntarie stuprantem non uelle incontinentem esse; et per hoc quod legislatores
puniunt malos quasi uoluntarie operantes mala. non uidetur igitur malum praeter
uoluntatem uel intentionem esse. praeterea. omnis motus naturalis habet finem
intentum a natura. corruptio autem est mutatio naturalis, sicut et generatio.
finis igitur eius, qui est priuatio habens rationem mali, est intentus a natura:
sicut etiam forma et bonum, quae sunt generationis finis. ut autem positarum
rationum solutio manifestior fiat, considerandum est quod malum considerari
potest uel in substantia aliqua, uel in actione ipsius. malum quidem in
substantia aliqua est ex eo quod deficit ei aliquid quod natum est et debet
habere: si enim homo non habet alas, non est ei malum, quia non est natus eas
habere; si etiam homo capillos flauos non habet, non est malum, quia etsi natus
sit habere, non tamen est debitum ut habeat; est tamen malum si non habeat
manus, quas natus est et debet habere, si sit perfectus, quod tamen non est
malum aui. omnis autem priuatio, si proprie et stricte accipiatur, est eius quod
quis natus est habere et debet habere. in priuatione igitur sic accepta semper
est ratio mali. materia autem, cum sit potentia ad omnes formas, omnes quidem
nata est habere, nulla tamen est ei debita: cum sine quauis una earum possit
esse perfecta in actu. quaelibet tamen earum est debita alicui eorum quae ex
materia constituuntur: nam non potest esse aqua nisi habeat formam aquae, nec
potest esse ignis nisi habeat formam ignis. priuatio igitur formae huiusmodi,
comparata ad materiam, non est malum materiae: sed comparata ad id cuius est
forma, est malum eius, sicut priuatio formae ignis est malum ignis. et quia tam
priuationes quam habitus et formae non dicuntur esse nisi secundum quod sunt in
subiecto, si quidem priuatio sit malum per comparationem ad subiectum in quo
est, erit malum simpliciter: sin autem, erit malum alicuius, et non simpliciter.
hominem igitur priuari manu, est malum simpliciter: materia autem priuari forma
aeris, non est malum simpliciter, sed est malum aeris. priuatio autem ordinis
aut commensurationis debitae in actione, est malum actionis. et quia cuilibet
actioni est debitus aliquis ordo et aliqua commensuratio, necesse est ut talis
priuatio in actione simpliciter malum existat. his igitur uisis, sciendum est
quod non omne quod est praeter intentionem, oportet esse fortuitum uel casuale,
ut prima ratio proponebat. si enim quod est praeter intentionem, sit consequens
ad id quod est intentum uel semper uel frequenter, non eueniet fortuito uel
casualiter: sicut in eo qui intendit dulcedine uini frui, si ex potatione uini
sequatur ebrietas, non erit fortuitum nec casuale; esset autem casuale si
sequeretur ut in paucioribus. malum ergo corruptionis naturalis, etsi sequatur
praeter intentionem generantis, consequitur tamen semper: nam semper formae
unius est adiuncta priuatio alterius. unde corruptio non euenit casualiter neque
ut in paucioribus: licet priuatio quandoque non sit malum simpliciter, sed
alicuius, ut dictum est. si autem sit talis priuatio quae priuet id quod est
debitum generato, erit casuale et simpliciter malum, sicut cum nascuntur partus
monstruosi: hoc enim non consequitur de necessitate ad id quod est intentum, sed
est ei repugnans; cum agens intendat perfectionem generati. malum autem actionis
accidit in naturalibus agentibus ex defectu uirtutis actiuae. unde si agens
habet uirtutem defectiuam, hoc malum consequitur praeter intentionem, sed non
erit casuale, quia de necessitate est consequens ad talem agentem: si tamen tale
agens uel semper uel frequenter patitur hunc uirtutis defectum. erit autem
casuale si hic defectus raro talem comitatur agentem. in agentibus autem
uoluntariis intentio est ad bonum aliquod particulare, si debet sequi actio: nam
uniuersalia non mouent, sed particularia, in quibus est actus. si igitur illud
bonum quod intenditur, habeat coniunctam priuationem boni secundum rationem uel
semper uel frequenter, sequitur malum morale non casualiter, sed uel semper uel
frequenter: sicut patet in eo qui uult uti femina propter delectationem, cui
delectationi adiuncta est inordinatio adulterii; unde malum adulterii non
sequitur casualiter. esset autem casuale malum si ad id quod intendit,
sequeretur aliquod peccatum ut in paucioribus: sicut cum quis, proiiciens ad
auem, interficit hominem. quod autem huiusmodi bona aliquis intendat ut in
pluribus quibus priuationes boni secundum rationem consequuntur, ex hoc prouenit
quod plures uiuunt secundum sensum, eo quod sensibilia sunt nobis manifesta, et
magis efficaciter mouentia in particularibus, in quibus est operatio: ad plura
autem talium bonorum sequitur priuatio boni secundum rationem. ex quo patet
quod, licet malum praeter intentionem sit, est tamen uoluntarium, ut secunda
ratio proponit, licet non per se, sed per accidens. intentio enim est ultimi
finis, quem quis propter se uult: uoluntas autem est eius etiam quod quis uult
propter aliud, etiam si simpliciter non uellet; sicut qui proiicit merces in
mari causa salutis, non intendit proiectionem mercium, sed salutem, proiectionem
autem uult non simpliciter, sed causa salutis. similiter propter aliquod bonum
sensibile consequendum aliquis uult facere inordinatam actionem, non intendens
inordinationem, neque uolens eam simpliciter, sed propter hoc. et ideo hoc modo
malitia et peccatum dicuntur esse uoluntaria, sicut proiectio mercium in mari.
eodem autem modo patet solutio ad tertiam obiectionem. nunquam enim inuenitur
mutatio corruptionis sine mutatione generationis: et per consequens nec finis
corruptionis sine fine generationis. natura ergo non intendit finem corruptionis
seorsum a fine generationis, sed simul utrumque. non enim est de intentione
naturae absoluta quod non sit aqua, sed quod sit aer, quo existente non est
aqua. hoc ergo quod est esse aerem, intendit natura secundum se: quod uero est
non esse aquam, non intendit nisi inquantum est coniunctum ei quod est esse
aerem. sic igitur priuationes a natura non sunt secundum se intentae, sed
secundum accidens: formae uero secundum se. patet ergo ex praemissis quod illud
quod est simpliciter malum, omnino est praeter intentionem in operibus naturae,
sicut partus monstruosi: quod uero non est simpliciter, sed alicui malum, non
est intentum a natura secundum se, sed secundum accidens. quod malum non est
aliqua essentia. ex his autem apparet quod nulla essentia est secundum se mala.
malum enim, ut dictum est, nihil est aliud quam priuatio eius quod quis natus
est et debet habere: sic enim apud omnes est usus huius nominis malum. priuatio
autem non est aliqua essentia, sed est negatio in substantia. malum igitur non
est aliqua essentia in rebus. adhuc. unumquodque secundum suam essentiam habet
esse. inquantum autem habet esse, habet aliquid boni: nam, si bonum est quod
omnia appetunt, oportet ipsum esse bonum dicere, cum omnia esse appetant.
secundum hoc igitur unumquodque bonum est quod essentiam habet. bonum autem et
malum opponuntur. nihil igitur est malum secundum quod essentiam habet. nulla
igitur essentia mala est. amplius. omnis res uel est agens, uel est facta. malum
autem non potest esse agens: quia quicquid agit, agit inquantum est actu
existens et perfectum. et similiter non potest esse factum: nam cuiuslibet
generationis terminus est forma et bonum. nulla igitur res secundum suam
essentiam est mala. item. nihil tendit ad suum contrarium: unumquodque enim
appetit quod est sibi simile et conueniens. omne autem ens agendo intendit
bonum, ut ostensum est. nullum igitur ens, inquantum huiusmodi, est malum.
adhuc. omnis essentia est alicui rei naturalis. si enim est in genere
substantiae, est ipsa natura rei. si uero sit in genere accidentis, oportet quod
ex principiis alicuius substantiae causetur, et sic illi substantiae erit
naturalis: licet forte alteri substantiae non sit naturalis, sicut caliditas est
naturalis igni, licet sit innaturalis aquae. quod autem est secundum se malum,
non potest esse alicui naturale. de ratione enim mali est priuatio eius quod est
alicui natum inesse et debitum ei. malum igitur, cum sit eius quod est naturale
priuatio, non potest esse alicui naturale. unde et quicquid naturaliter inest
alicui, est ei bonum, et malum si ei desit. nulla igitur essentia est secundum
se mala. amplius. quicquid habet essentiam aliquam, aut ipsummet est forma, aut
habet formam aliquam: per formam enim collocatur unumquodque in genere uel
specie. forma autem, inquantum huiusmodi, habet rationem bonitatis: cum sit
principium actionis; et finis quem intendit omne faciens; et actus quo
unumquodque habens formam perfectum est. quicquid igitur habet essentiam
aliquam, inquantum huiusmodi, est bonum. malum igitur non habet essentiam
aliquam. item. ens per actum et potentiam diuiditur. actus autem, inquantum
huiusmodi, bonum est: quia secundum quod aliquid est actu, secundum hoc est
perfectum. potentia etiam bonum aliquid est: tendit enim potentia ad actum, ut
in quolibet motu apparet; et est etiam actui proportionata, non ei contraria; et
est in eodem genere cum actu; et priuatio non competit ei nisi per accidens.
omne igitur quod est, quocumque modo sit, inquantum est ens, bonum est. malum
igitur non habet aliquam essentiam. amplius. probatum est in secundo huius, quod
omne esse, quocumque modo sit, est a deo. deum autem esse perfectam bonitatem,
in primo ostendimus. cum igitur boni effectus malum esse non possit, impossibile
est aliquod ens, inquantum est ens, esse malum. hinc est quod gen. 1-31 dicitur:
uidit deus cuncta quae fecerat, et erant ualde bona; et eccle. 3-11: cuncta
fecit bona in tempore suo; et i tim. 4-4: omnis creatura dei bona. et dionysius,
cap. iu de diu. nom., dicit quod malum non est existens, scilicet per se, nec
aliquid in existentibus, quasi accidens, sicut albedo uel nigredo. per hoc autem
excluditur error manichaeorum, ponentium aliquas res secundum suas naturas esse
malas. rationes quibus uidetur probari quod malum sit natura uel res aliqua (et
solutio ipsarum). uidetur autem quibusdam rationibus praedictae sententiae posse
obuiari. ex propria enim differentia specifica unumquodque speciem sortitur.
malum autem est differentia specifica in aliquibus generibus, scilicet in
habitibus et actibus moralibus: sicut enim uirtus secundum suam speciem est
bonus habitus, ita contrarium uitium est malus habitus secundum suam speciem; et
similiter de actibus uirtutum et uitiorum. malum igitur est dans speciem
aliquibus rebus. est igitur aliqua essentia, et aliquibus rebus naturalis.
praeterea. utrumque contrariorum est natura quaedam: si enim nihil poneret,
alterum contrariorum esset priuatio uel negatio pura. sed bonum et malum
dicuntur esse contraria. malum igitur est natura aliqua. item. bonum et malum
dicuntur esse genera contrariorum ab aristotele, in praedicamentis. cuiuslibet
autem generis est essentia et natura aliqua: nam non entis non sunt species
neque differentiae, et ita quod non est, non potest esse genus. malum igitur est
aliqua essentia et natura. adhuc. omne quod agit, est res aliqua. malum autem
agit inquantum malum: repugnat enim bono et corrumpit ipsum. malum igitur,
inquantum malum, est res aliqua. amplius. in quibuscumque inuenitur magis et
minus, oportet quod sint res aliquae habentes ordinem: negationes enim et
priuationes non suscipiunt magis et minus. inuenitur autem inter mala unum
altero peius. oportet igitur, ut uidetur, quod malum sit res aliqua. praeterea.
res et ens conuertuntur. est autem malum in mundo. ergo est res aliqua et
natura. has autem rationes non difficile est soluere. malum enim et bonum in
moralibus specificae differentiae ponuntur, ut prima ratio proponebat, quia
moralia a uoluntate dependent: secundum hoc enim aliquid ad genus moris
pertinet, quod est uoluntarium. uoluntatis autem obiectum est finis et bonum.
unde a fine speciem moralia sortiuntur: sicut et naturales actiones a forma
principii actiui, ut calefactio a calore. quia igitur bonum et malum dicuntur
secundum uniuersalem ordinem ad finem, uel priuationem ordinis, oportet quod in
moralibus primae differentiae sint bonum et malum. unius autem generis oportet
esse unam mensuram primam. moralium autem mensura est ratio. oportet igitur quod
a fine rationis dicantur aliqua in moralibus bona uel mala. quod igitur in
moralibus sortitur speciem a fine qui est secundum rationem, dicitur secundum
speciem suam bonum: quod uero sortitur speciem a fine contrario fini rationis,
dicitur secundum speciem suam malum. finis autem ille, etsi tollat finem
rationis, est tamen aliquod bonum: sicut delectabile secundum sensum, uel
aliquid huiusmodi. unde et in aliquibus animalibus sunt bona; et homini etiam
cum sunt secundum rationem moderata; et contingit quod est malum uni, esse bonum
alteri. et ideo nec malum, secundum quod est differentia specifica in genere
moralium, importat aliquid quod sit secundum essentiam suam malum: sed aliquid
quod secundum se est bonum, malum autem homini, inquantum priuat ordinem
rationis, quod est hominis bonum. ex quo etiam patet quod malum et bonum sunt
contraria secundum quod in genere moralium accipiuntur: non autem simpliciter
accepta, sicut secunda ratio proponebat, sed malum priuatio est boni, inquantum
est malum. eodem etiam modo potest accipi dictum quod malum et bonum, prout sunt
in moralibus, sunt genera contrariorum, ex quo tertia ratio procedebat. omnium
enim contrariorum moralium uel utrumque est malum, sicut prodigalitas et
illiberalitas; uel unum bonum et alterum malum, sicut liberalitas et
illiberalitas. est igitur malum morale et genus et differentia, non secundum
quod est priuatio boni rationis, ex quo dicitur malum; sed ex natura actionis
uel habitus ordinati ad aliquem finem qui repugnat debito fini rationis; sicut
homo caecus est hominis indiuiduum non inquantum est caecus, sed inquantum est
hic homo; et irrationale est differentia animalis non propter priuationem
rationis, sed ratione talis naturae ad quam sequitur remotio rationis. potest
etiam dici quod aristoteles dicit malum et bonum esse genera, non secundum
propriam opinionem, cum inter prima decem genera, in quorum quolibet inuenitur
aliqua contrarietas, ea non connumeret; sed secundum opinionem pythagorae, qui
posuit bonum et malum esse prima genera et prima principia, et in utroque eorum
posuit esse decem prima contraria: sub bono quidem finitum, par, unum, dextrum,
masculinum, quiescens, rectum, lucem, quadratum, et ultimo bonum; sub malo
autem, infinitum, impar, plurale, sinistrum, femininum, motum, curuum, tenebras,
altera parte longius, et ultimo malum. sic autem et in pluribus librorum
logicorum locis utitur exemplis, secundum sententiam aliorum philosophorum,
quasi probabilibus secundum illud tempus. habet tamen et hoc dictum aliquam
ueritatem: nam impossibile est quod probabiliter dicitur, secundum totum esse
falsum. omnium enim contrariorum unum est perfectum, et alterum diminutum, quasi
priuationem quandam habens admixtam: sicut album et calidum sunt perfecta,
frigidum uero et nigrum sunt imperfecta, quasi cum priuatione significata. quia
igitur omnis diminutio et priuatio ad rationem mali pertinet; omnis autem
perfectio et complementum ad rationem boni: semper in contrariis alterum sub
bono uidetur comprehendi, alterum ad rationem mali accedere. et secundum hoc
bonum et malum genera contrariorum omnium esse uidentur. per hoc etiam patet
qualiter malum repugnat bono, ex quo quarta ratio procedebat. secundum enim quod
formae et fini, quae habent rationem boni, et sunt agendi uera principia, est
adiuncta priuatio contrariae formae et finis contrarii, actio quae sequitur ex
tali forma et tali fine, attribuitur priuationi et malo: per accidens quidem,
nam priuatio, secundum quod huiusmodi, non est alicuius actionis principium.
propter quod bene in iu cap. de diu. nom., dicit dyonisius, quod malum non
pugnat contra bonum nisi uirtute boni, secundum se uero est impotens et
infirmum, quasi nullius actionis principium. malum tamen corrumpere dicitur
bonum non solum agendo uirtute boni, sicut expositum est: sed formaliter
secundum se, sicut dicitur caecitas corrumpere uisum quia est ipsa uisus
corruptio; per quem modum dicitur albedo parietem colorare quia est ipse
parietis color. dicitur autem aliquid altero magis et minus malum, per recessum
a bono. sic enim quae priuationem important, intenduntur et remittuntur, sicut
inaequale et dissimile: dicitur enim inaequalius quod est ab aequalitate magis
distans; et similiter dissimilius magis a similitudine recedens. unde et magis
malum dicitur quod est magis priuatum bono, quasi magis a bono distans.
priuationes autem intenduntur non quasi aliquam essentiam habentes, sicut
qualitates et formae, ut quinta ratio procedebat, sed per augmentum causae
priuantis: sicut aer tenebrosior est quanto plura fuerint interposita obstacula
lucis, sic enim longius a lucis participatione distat. dicitur etiam malum esse
in mundo, non quasi essentiam aliquam habeat, uel res quaedam existat, ut sexta
ratio procedebat: sed ea ratione qua dicitur quod res aliqua mala est ipso malo;
sicut caecitas et quaelibet priuatio esse dicitur quia animal caecitate est
caecum. ens enim dupliciter dicitur, ut philosophus in metaphysica docet. uno
modo, secundum quod significat essentiam rei, et diuiditur per decem
praedicamenta: et sic nulla priuatio potest dici ens. alio modo, secundum quod
significat ueritatem compositionis: et sic malum et priuatio dicitur ens,
inquantum priuatione dicitur aliquid esse priuatum. quod causa mali est bonum.
ex praemissis autem concludi potest quod malum non causatur nisi a bono. si enim
alicuius mali est causa malum; malum autem non agit nisi uirtute boni, ut
probatum est: oportet ipsum bonum esse causam primariam mali. adhuc. quod non
est, nullius est causa. omnem igitur causam oportet esse ens aliquod. malum
autem non est ens aliquod, ut probatum est. malum igitur non potest esse
alicuius causa. oportet igitur si ab aliquo causetur malum, quod illud sit
bonum. item. quicquid est proprie et per se alicuius causa, tendit in proprium
effectum. si igitur malum esset per se alicuius causa, tenderet in proprium
effectum, scilicet malum. hoc autem est falsum: nam ostensum est quod omne agens
intendit bonum. malum igitur per se non est causa alicuius, sed solum per
accidens. omnis autem causa per accidens reducitur ad causam per se. solum autem
bonum potest esse per se causa, sed malum non potest esse per se causa. malum
igitur causatum est a bono. praeterea. omnis causa uel est materia, uel forma,
uel agens, uel finis. malum autem non potest esse neque materia neque forma:
ostensum est enim supra quod tam ens actu, quam ens in potentia, est bonum.
similiter non potest esse agens: cum unumquodque agat secundum quod est actu et
formam habet. neque etiam potest esse finis: cum sit praeter intentionem, ut
probatum est. malum igitur non potest esse alicuius causa. si igitur aliquid sit
causa mali, oportet quod sit a bono causatum. cum autem malum et bonum sint
opposita; unum autem oppositorum non potest esse causa alterius nisi per
accidens, sicut frigidum calefacit, ut dicitur in uiii physicorum: sequitur quod
bonum non possit esse causa actiua mali nisi per accidens. hoc autem accidens in
naturalibus potest esse et ex parte agentis; et ex parte effectus. ex parte
quidem agentis, sicut cum agens patitur defectum uirtutis, ex quo sequitur quod
actio sit defectiua et effectus deficiens: ut, cum uirtus membri digerentis est
debilis, sequitur imperfecta decoctio et humor indigestus, quae sunt quaedam
mala naturae. accidit autem agenti, inquantum est agens, quod uirtutis defectum
patiatur: non enim agit secundum quod deficit ei uirtus, sed secundum quod habet
aliquid de uirtute; si enim penitus uirtute careret, omnino non ageret. sic
igitur malum causatur per accidens ex parte agentis, inquantum agens est
deficientis uirtutis. propter quod dicitur quod malum non habet causam
efficientem, sed deficientem: quia malum non sequitur ex causa agente nisi
inquantum est deficientis uirtutis, et secundum hoc non est efficiens. in idem
autem redit si defectus actionis et effectus proueniat ex defectu instrumenti,
uel cuiuscumque alterius quod requiritur ad actionem agentis, sicut cum uirtus
motiua producit claudicationem propter tibiae curuitatem: utroque enim agens
agit, et uirtute et instrumento. ex parte uero effectus, malum ex bono causatur
per accidens, tum ex parte materiae effectus; tum ex parte formae ipsius. si
enim materia sit indisposita ad recipiendam impressionem agentis, necesse est
defectum sequi in effectu: sicut cum monstruosi partus sequuntur propter
materiae indigestionem. nec hoc imputatur ad aliquem defectum agentis, si
materiam indispositam non transmutat ad actum perfectum: unicuique enim agenti
naturali est uirtus determinata secundum modum suae naturae, quam si non
excedat, non propter hoc erit deficiens in uirtute, sed tunc solum quando
deficit a mensura uirtutis sibi debitae per naturam. ex parte autem formae
effectus, per accidens malum incidit inquantum formae alicui de necessitate
adiungitur priuatio alterius formae, unde simul cum generatione unius rei,
necesse est alterius rei sequi corruptionem. sed hoc malum non est malum
effectus intenti ab agente, sicut in praecedentibus patet, sed alterius rei. sic
igitur in naturalibus patet quod malum per accidens tantum causatur a bono.
eodem autem modo et in artificialibus accidit. ars enim in sua operatione
imitatur naturam, et similiter peccatum in utraque inuenitur. in moralibus autem
uidetur aliter se habere. non enim ex defectu uirtutis sequi uidetur morale
uitium: cum infirmitas uirtutis morale uitium uel totaliter tollat, uel saltem
diminuat; infirmitas enim non meretur poenam, quae culpae debetur, sed magis
misericordiam et ignoscentiam; uoluntarium enim oportet esse moris uitium, non
necessarium. si tamen diligenter consideretur, inuenitur quantum ad aliquid
simile, quantum uero ad aliquid dissimile. dissimile quidem quantum ad hoc, quod
uitium morale in sola actione consideratur, non autem in aliquo effectu
producto: nam uirtutes morales non sunt factiuae, sed actiuae. artes autem
factiuae sunt: et ideo dictum est quod in eis similiter peccatum accidit sicut
in natura. malum igitur morale non consideratur ex materia uel forma effectus,
sed solum consequitur ex agente. in actionibus autem moralibus inueniuntur per
ordinem quatuor actiua principia. quorum unum est uirtus executiua, scilicet uis
motiua, qua mouentur membra ad exequendum imperium uoluntatis. unde haec uis a
uoluntate mouetur, quae est aliud principium. uoluntas uero mouetur ex iudicio
uirtutis apprehensiuae, quae iudicat hoc esse bonum uel malum, quae sunt
uoluntatis obiecta, unum ad prosequendum mouens, aliud ad fugiendum. ipsa autem
uis apprehensiua mouetur a re apprehensa. primum igitur actiuum principium in
actionibus moralibus est res apprehensa; secundum uis apprehensiua; tertium
uoluntas; quartum uis motiua, quae exequitur imperium rationis. actus autem
uirtutis exequentis iam praesupponit bonum uel malum morale. non enim ad mores
huiusmodi actus exteriores pertinent nisi secundum quod sunt uoluntarii. unde,
si uoluntatis sit actus bonus, et actus exterior bonus dicetur: malus autem, si
ille sit malus. nihil autem ad malitiam moralem pertineret si actus exterior
deficiens esset defectu ad uoluntatem non pertinente: claudicatio enim non est
uitium moris, sed naturae. huiusmodi igitur uirtutis exequentis defectus moris
uitium uel totaliter excusat, uel minuit. actus uero quo res mouet apprehensiuam
uirtutem, immunis est a uitio moris: mouet enim secundum ordinem naturalem
uisibile uisum, et quodlibet obiectum potentiam passiuam. ipse etiam actus
apprehensiuae uirtutis, in se consideratus, morali uitio caret: cum eius
defectus uitium morale uel excuset uel minuat, sicut et defectus exequentis
uirtutis; pariter enim infirmitas et ignorantia excusant peccatum uel minuunt.
relinquitur igitur quod morale uitium in solo actu uoluntatis primo et
principaliter inueniatur: et rationabiliter etiam ex hoc actus moralis dicatur,
quia uoluntarius est. in actu igitur uoluntatis quaerenda est radix et origo
peccati moralis. uidetur autem hanc inquisitionem consequi difficultas. cum enim
actus deficiens proueniat propter defectum actiui principii, oportet
praeintelligere defectum in uoluntate ante peccatum morale. qui quidem defectus
si sit naturalis, semper inhaeret uoluntati: semper igitur uoluntas in agendo
moraliter peccabit; quod actus uirtutum falsum esse ostendunt. si autem defectus
sit uoluntarius, iam est peccatum morale, cuius causa iterum inquirenda
restabit: et sic ratio in infinitum deducet. oportet ergo dicere quod defectus
in uoluntate praeexistens non sit naturalis, ne sequatur uoluntatem in quolibet
actu peccare; neque etiam casualis et fortuitus, non enim esset in nobis morale
peccatum, casualia enim sunt impraemeditata et extra rationem. est igitur
uoluntarius. non tamen peccatum morale: ne cogamur in infinitum procedere. quod
quidem qualiter esse possit, considerandum est. cuiuslibet siquidem actiui
principii perfectio uirtutis ex superiori actiuo dependet: agens enim secundum
agit per uirtutem primi agentis. cum igitur secundum agens manet sub ordine
primi agentis, indeficienter agit: deficit autem in agendo si contingat ipsum ab
ordine primi agentis deflecti; sicut patet in instrumento cum deficit a motu
agentis. dictum est autem quod in ordine actionum moralium duo principia
uoluntatem praecedunt: scilicet uis apprehensiua; et obiectum apprehensum, quod
est finis. cum autem unicuique mobili respondeat proprium motiuum, non quaelibet
uis apprehensiua est debitum motiuum cuiuslibet appetitus, sed huius haec, et
illius alia. sicut igitur appetitus sensitiui proprium motiuum est uis
apprehensiua sensualis, ita uoluntatis proprium motiuum est ratio ipsa. rursus,
cum ratio multa bona et multos fines apprehendere possit; cuiuslibet autem sit
proprius finis: et uoluntatis erit finis et primum motiuum, non bonum quodlibet,
sed bonum quoddam determinatum. cum igitur uoluntas tendit in actum mota ex
apprehensione rationis repraesentantis sibi proprium bonum, sequitur debita
actio. cum autem uoluntas in actionem prorumpit ad apprehensionem apprehensiuae
sensualis; uel ipsius rationis aliquod aliud bonum repraesentantis a proprio
bono diuersum; sequitur in actione uoluntatis peccatum morale. praecedit igitur
in uoluntate peccatum actionis defectus ordinis ad rationem; et ad proprium
finem. ad rationem quidem, sicut cum, ad subitam apprehensionem sensus, uoluntas
in bonum delectabile secundum sensum tendit. ad finem uero debitum, sicut cum
ratio in aliquod bonum ratiocinando deuenit quod non est, uel nunc uel hoc modo,
bonum, et tamen uoluntas in illud tendit quasi in proprium bonum. hic autem
ordinis defectus uoluntarius est: nam in potestate ipsius uoluntatis est uelle
et non uelle. itemque est in potestate ipsius quod ratio actu consideret, uel a
consideratione desistat; aut quod hoc uel illud consideret. nec tamen iste
defectus est malum morale: si enim ratio nihil consideret, uel consideret bonum
quodcumque, nondum est peccatum, quousque uoluntas in finem indebitum tendat.
quod iam est uoluntatis actus. sic igitur tam in naturalibus quam in moralibus
patet quod malum a bono non causatur nisi per accidens. quod malum fundatur in
bono. ex praemissis etiam ostendi potest quod omne malum est in aliquo bono
fundatum. malum enim non potest esse per se existens: cum non sit essentiam
habens, ut supra ostensum est. oportet igitur quod malum sit in aliquo subiecto.
omne autem subiectum, cum sit substantia quaedam, bonum quoddam est, ut ex
praemissis patet. omne igitur malum in bono aliquo est. adhuc. malum priuatio
quaedam est, ut ex praemissis patet. priuatio autem et forma priuata in eodem
subiecto sunt. subiectum autem formae est ens in potentia ad formam, quod bonum
est: nam in eodem genere sunt potentia et actus. priuatio igitur, quae malum
est, est in bono aliquo sicut in subiecto. amplius. ex hoc dicitur aliquid
malum, quia nocet. non autem nisi quia nocet bono: nocere enim malo bonum est,
cum corruptio mali sit bona. non autem noceret, formaliter loquendo, bono, nisi
esset in bono: sic enim caecitas homini nocet inquantum in ipso est. oportet
igitur quod malum sit in bono. item. malum non causatur nisi a bono, et per
accidens tantum. omne autem quod est per accidens, reducitur ad id quod est per
se. oportet igitur semper cum malo causato, quod est effectus boni per accidens,
esse bonum aliquod quod est effectus boni per se, ita quod sit fundamentum eius:
nam quod est per accidens, fundatur supra id quod est per se. sed cum bonum et
malum sint opposita; unum autem oppositorum non possit esse alterius subiectum,
sed expellat ipsum: uidebitur alicui primo aspectu esse inconueniens si bonum
subiectum mali esse dicatur. non est autem inconueniens, si ueritas perquiratur.
nam bonum communiter dicitur sicut et ens: cum omne ens, inquantum huiusmodi,
sit bonum, ut probatum est. non est autem inconueniens ut non ens sit in ente
sicut in subiecto: priuatio enim quaelibet est non ens, et tamen subiectum eius
est substantia, quae est ens aliquod. non tamen non ens est in ente sibi
opposito sicut in subiecto. caecitas enim non est non ens uniuersale, sed non
ens hoc, quo scilicet tollitur uisus: non est igitur in uisu sicut in subiecto,
sed in animali. similiter autem malum non est sicut in subiecto in bono sibi
opposito, sed hoc per malum tollitur: sed in aliquo alio bono; sicut malum moris
est in bono naturae; malum autem naturae, quod est priuatio formae, est in
materia, quae est bonum sicut ens in potentia. quod malum non totaliter consumit
bonum. patet autem ex praedictis quod, quantumcumque multiplicetur malum,
nunquam potest totum bonum consumere. semper enim oportet quod remaneat mali
subiectum, si malum remanet. subiectum autem mali est bonum. manet igitur semper
bonum. sed cum contingat malum in infinitum intendi; semper autem per
intensionem mali minuatur bonum: uidetur in infinitum per malum diminui bonum.
bonum autem quod per malum diminui potest, oportet esse finitum: nam infinitum
bonum non est capax mali, ut in primo libro ostensum est. uidetur igitur quod
quandoque totum tollatur bonum per malum: nam si ex finito aliquid infinities
tollatur, oportet illud quandoque per ablationem consumi. non autem potest dici,
ut dicunt quidam, quod sequens ablatio, secundum eandem proportionem facta qua
et prior, in infinitum procedens, bonum non possit consumere, sicut in continui
diuisione contingit: nam si ex bicubitali linea dimidium subtraxeris, itemque ex
residuo dimidium, et sic in infinitum procedas, semper aliquid adhuc diuidendum
remanebit. sed tamen in hoc diuisionis processu semper posterius subtractum
oportet esse minus secundum quantitatem: dimidium enim totius, quod prius
subtrahebatur, maius est secundum quantitatem absolutam quam dimidium dimidii,
licet eadem proportio maneat. hoc autem in diminutione qua bonum per malum
diminuitur, nequaquam potest accidere. nam quanto bonum magis per malum fuerit
diminutum, erit infirmius: et sic per secundum malum magis diminui poterit.
rursusque malum sequens contingit esse aequale, uel maius priore: unde non
semper secundo subtrahetur a bono per malum minor boni quantitas, proportione
seruata eadem. est igitur aliter dicendum. ex praemissis enim manifestum est
quod malum totaliter bonum cui oppositum est tollit, sicut caecitas uisum:
oportet autem quod remaneat bonum quod est mali subiectum. quod quidem,
inquantum subiectum est, habet rationem boni, secundum quod est potentia ad
actum boni quod priuatur per malum. quanto igitur minus fuerit in potentia ad
illud bonum, tanto minus erit bonum. subiectum autem fit minus potentia ad
formam, non quidem per solam subtractionem alicuius partis subiecti; neque per
hoc quod aliqua pars potentiae subtrahatur; sed per hoc quod potentia impeditur
per contrarium actum ne in actum formae exire possit, sicut subiectum tanto est
minus potentia frigidum, quanto in eo magis calor augetur. diminuitur igitur
bonum per malum magis apponendo contrarium quam de bono aliquid subtrahendo:
quod etiam conuenit his quae sunt dicta de malo. diximus enim quod malum incidit
praeter intentionem agentis, quod semper intendit aliquod bonum, ad quod
sequitur exclusio alterius boni, quod est ei oppositum. quanto igitur illud
bonum intentum ad quod praeter intentionem agentis sequitur malum, magis
multiplicatur, tanto potentia ad bonum contrarium diminuitur magis: et sic magis
per malum dicitur diminui bonum. haec autem diminutio boni per malum non potest
in naturalibus in infinitum procedere. nam formae naturales et uirtutes omnes
terminatae sunt, et perueniunt ad aliquem terminum ultra quem porrigi non
possunt. non potest igitur neque forma aliqua contraria, neque uirtus contrarii
agentis in infinitum augeri, ut ex hoc sequatur in infinitum diminutio boni per
malum. in moralibus autem potest ista diminutio in infinitum procedere. nam
intellectus et uoluntas in suis actibus terminos non habent. potest enim
intellectus intelligendo in infinitum procedere: unde mathematicae numerorum
species et figurarum infinitae dicuntur. et similiter uoluntas in uolendo in
infinitum procedit: qui enim uult furtum committere, potest iterum uelle illud
committere, et sic in infinitum. quanto autem uoluntas magis in fines indebitos
tendit, tanto difficilius redit ad proprium et debitum finem: quod patet in his
in quibus per peccandi consuetudinem iam est habitus uitiorum inductus. in
infinitum igitur per malum moris bonum naturalis aptitudinis diminui potest.
nunquam tamen totaliter tolletur, sed semper naturam remanentem comitatur. quod
malum habet aliquo modo causam. ex praedictis autem ostendi potest quod, etsi
malum non habeat causam per se, cuiuslibet tamen mali oportet esse causam per
accidens. quicquid enim est in aliquo ut in subiecto, oportet quod habeat
aliquam causam: causatur enim uel ex subiecti principiis, uel ex aliqua
extrinseca causa. malum autem est in bono sicut in subiecto, ut ostensum est.
oportet igitur quod malum habeat causam. item. quod est in potentia ad utrumque
oppositorum, non constituitur in actu alicuius eorum nisi per aliquam causam:
nulla enim potentia facit se esse in actu. malum autem est priuatio eius quod
quis natus est et debet habere: ex hoc enim unumquodque dicitur malum esse. est
igitur malum in subiecto quod est in potentia ad ipsum et ad suum oppositum.
oportet igitur quod malum habeat aliquam causam. adhuc. quicquid inest alicui
praeter suam naturam, aduenit ei ex aliqua alia causa: omnia enim in his quae
sunt sibi naturalia permanent nisi aliquid aliud impediat; unde lapis non fertur
sursum nisi ab aliquo proiiciente, nec aqua calefit nisi ab aliquo calefaciente.
malum autem semper inest praeter naturam eius cui inest: cum sit priuatio eius
quod natum est aliquid et debet habere. igitur oportet quod malum semper habeat
aliquam causam, uel per se uel per accidens. amplius. omne malum consequitur ad
aliquod bonum: sicut corruptio sequitur ad aliquam generationem. sed omne bonum
habet aliquam causam, praeter primum bonum, in quo non est aliquod malum, ut in
primo libro ostensum est. omne igitur malum habet aliquam causam, ad quam
sequitur per accidens. quod malum est causa per accidens. ex eisdem etiam patet
quod malum, etsi non sit causa per se, est tamen causa per accidens. si enim
aliquid est causa alicuius per se, id quod accidit ei, est causa illius per
accidens: sicut album quod accidit aedificatori, est causa domus per accidens.
omne autem malum est in aliquo bono. bonum autem omne est alicuius aliquo modo
causa: materia enim est quodammodo causa formae, et quodammodo e conuerso; et
similiter est de agente et fine. unde non sequitur processus in infinitum in
causis, si quodlibet est alicuius causa, propter circulum inuentum in causis et
causatis secundum species diuersas causarum. malum igitur est per accidens
causa. adhuc. malum est priuatio quaedam, ut ex praedictis patet. priuatio autem
est principium per accidens in rebus mobilibus, sicut materia et forma per se.
malum igitur est alicuius causa per accidens. praeterea. ex defectu causae
sequitur defectus in effectu. defectus autem in causa est aliquod malum. non
tamen potest esse causa per se: quia res non est causa per hoc quod est
deficiens, sed per hoc quod est ens; si enim tota deficeret, nullius esset
causa. malum igitur est alicuius causa non per se, sed per accidens. item.
secundum omnes species causarum discurrendo, inuenitur malum esse per accidens
causa. in specie quidem causae efficientis quia propter causae agentis
deficientem uirtutem sequitur defectus in effectu et actione. in specie uero
causae materialis, quia ex materiae indispositione causatur in effectu defectus.
in specie uero causae formalis, quia uni formae semper adiungitur alterius
formae priuatio. in specie uero causae finalis, quia indebito fini adiungitur
malum, inquantum per ipsum finis debitus impeditur. patet igitur quod malum est
causa per accidens, et non potest esse causa per se. quod non est summum malum.
ex hoc autem patet quod non potest esse aliquod summum malum, quod sit omnium
malorum principium. summum enim malum oportet esse absque consortio omnis boni:
sicut et summum bonum est quod est omnino separatum a malo. non potest autem
esse aliquod malum omnino separatum a bono: cum ostensum sit quod malum fundatur
in bono. ergo nihil est summe malum. adhuc. si aliquid est summe malum, oportet
quod per essentiam suam sit malum: sicut et summe bonum est quod per suam
essentiam bonum est. hoc autem est impossibile: cum malum non habeat aliquam
essentiam, ut supra probatum est. impossibile est igitur ponere summum malum,
quod sit malorum principium. item. illud quod est primum principium, non est ab
aliquo causatum. omne autem malum causatur a bono, ut ostensum est. non est
igitur malum primum principium. amplius. malum non agit nisi uirtute boni, ut ex
praemissis patet. primum autem principium agit uirtute propria. malum igitur non
potest esse primum principium. praeterea. cum id quod est per accidens, sit
posterius eo quod est per se, impossibile est quod sit primum id quod est per
accidens. malum autem non euenit nisi per accidens et praeter intentionem, ut
probatum est. impossibile est igitur quod malum sit primum principium. adhuc.
omne malum habet causam per accidens, ut probatum est. primum autem principium
non habet causam neque per se neque per accidens. malum igitur non potest esse
primum principium in aliquo genere. item. causa per se prior est ea quae per
accidens. sed malum non est causa nisi per accidens, ut ostensum est. malum
igitur non potest esse primum principium. per hoc autem excluditur error
manichaeorum, ponentium aliquod summum malum, quod est principium primum omnium
malorum. quod finis cuiuslibet rei est bonum. si autem omne agens agit propter
bonum, ut supra probatum est, sequitur ulterius quod cuiuslibet entis bonum sit
finis. omne enim ens ordinatur in finem per suam actionem: oportet enim quod uel
ipsa actio sit finis; uel actionis finis est etiam finis agentis. quod est eius
bonum. amplius. finis rei cuiuslibet est in quod terminatur appetitus eius.
appetitus autem cuiuslibet rei terminatur ad bonum: sic enim philosophi
diffiniunt bonum, quod omnia appetunt. cuiuslibet igitur rei finis est aliquod
bonum. item. illud ad quod aliquid tendit cum extra ipsum fuerit, et in quo
quiescit cum ipsum habuerit, est finis eius. unumquodque autem, si perfectione
propria careat, in ipsam mouetur, quantum in se est: si uero eam habeat, in ipsa
quiescit. finis igitur uniuscuiusque rei est eius perfectio. perfectio autem
cuiuslibet est bonum ipsius. unumquodque igitur ordinatur in bonum sicut in
finem. praeterea. eodem modo ordinantur in finem ea quae cognoscunt finem, et ea
quae finem non cognoscunt: licet quae cognoscunt finem, per se moueantur in
finem; quae autem non cognoscunt, tendunt in finem quasi ab alio directa, sicut
patet de sagittante et sagitta. sed ea quae cognoscunt finem, semper ordinantur
in bonum sicut in finem: nam uoluntas, quae est appetitus finis praecogniti, non
tendit in aliquid nisi sub ratione boni, quod est eius obiectum. ergo et ea quae
finem non cognoscunt, ordinantur in bonum sicut in finem. finis igitur omnium
est bonum. quod omnia ordinantur in unum finem, qui est deus. ex hoc autem
apparet quod omnia ordinantur in unum bonum sicut in ultimum finem. si enim
nihil tendit in aliquid sicut in finem nisi inquantum ipsum est bonum, ergo
oportet quod bonum inquantum bonum sit finis. quod igitur est summum bonum, est
maxime omnium finis. sed summum bonum est unum tantum, quod est deus: ut in
primo libro probatum est. omnia igitur ordinantur sicut in finem in unum bonum
quod est deus. item. quod est maximum in unoquoque genere, est causa omnium
illorum quae sunt illius generis; sicut ignis, qui est calidissimus, est causa
caliditatis in aliis corporibus. summum igitur bonum, quod est deus, est causa
bonitatis in omnibus bonis. ergo et est causa cuiuslibet finis quod sit finis:
cum quicquid est finis, sit huiusmodi inquantum est bonum. propter quod autem
est unumquodque, et illud magis. deus igitur maxime est omnium rerum finis.
adhuc. in quolibet genere causarum causa prima est magis causa quam causa
secunda: nam causa secunda non est causa nisi per causam primam. illud igitur
quod est causa prima in ordine causarum finalium, oportet quod sit magis causa
finalis cuiuslibet quam causa finalis proxima. sed deus est prima causa in
ordine causarum finalium: cum sit summum in ordine bonorum. est igitur magis
finis uniuscuiusque rei quam aliquis finis proximus. amplius. in omnibus finibus
ordinatis oportet quod ultimus finis sit finis omnium praecedentium finium:
sicut, si potio conficitur ut detur aegroto, datur autem ut purgetur, purgatur
autem ut extenuetur, extenuatur autem ut sanetur; oportet quod sanitas sit finis
et extenuationis et purgationis et aliorum praecedentium. sed omnia inueniuntur
in diuersis gradibus bonitatis ordinata sub uno summo bono, quod est causa omnis
bonitatis: ac per hoc, cum bonum habeat rationem finis, omnia ordinantur sub deo
sicut fines praecedentes sub fine ultimo. oportet igitur quod omnium finis sit
deus. praeterea. bonum particulare ordinatur in bonum commune sicut in finem:
esse enim partis est propter esse totius; unde et bonum gentis est diuinius quam
bonum unius hominis. bonum autem summum, quod est deus, est bonum commune, cum
ex eo uniuersorum bonum dependeat: bonum autem quo quaelibet res bona est, est
bonum particulare ipsius et aliorum quae ab ipso dependent. omnes igitur res
ordinantur sicut in finem in unum bonum, quod est deus. item. ad ordinem
agentium sequitur ordo in finibus: nam sicut supremum agens mouet omnia secunda
agentia, ita ad finem supremi agentis oportet quod ordinentur omnes fines
secundorum agentium: quidquid enim agit supremum agens, agit propter finem suum.
agit autem supremum actiones omnium inferiorum agentium, mouendo omnes ad suas
actiones, et per consequens ad suos fines. unde sequitur quod omnes fines
secundorum agentium ordinentur a primo agente in finem suum proprium. agens
autem primum rerum omnium est deus, ut in secundo probatum est. uoluntatis autem
ipsius nihil aliud finis est quam sua bonitas, quae est ipsemet, ut in primo
probatum est. omnia igitur quaecumque sunt facta uel ab ipso immediate, uel
mediantibus causis secundis, in deum ordinantur sicut in finem. omnia autem
entia sunt huiusmodi: nam, sicut in secundo probatur, nihil esse potest quod ab
ipso non habeat esse. omnia igitur ordinantur in deum sicut in finem. adhuc.
finis ultimus cuiuslibet facientis, inquantum est faciens, est ipsemet: utimur
enim factis a nobis propter nos; et si aliquid aliquando propter aliud homo
faciat, hoc refertur in bonum suum uel utile uel delectabile uel honestum. deus
autem est causa factiua rerum omnium, quorundam quidem immediate, quorundam
autem mediantibus aliis causis, ut ex praemissis est manifestum. est igitur
ipsemet finis rerum omnium. praeterea. finis inter alias causas primatum
obtinet, et ab ipso omnes aliae causae habent quod sint causae in actu: agens
enim non agit nisi propter finem, ut ostensum est. ex agente autem materia in
actum formae reducitur: unde materia fit actu huius rei materia, et similiter
forma huius rei forma, per actionem agentis, et per consequens per finem. finis
etiam posterior est causa quod praecedens finis intendatur ut finis: non enim
mouetur aliquid in finem proximum nisi propter finem postremum. est igitur finis
ultimus prima omnium causa. esse autem primam omnium causam necesse est primo
enti conuenire, quod deus est, ut supra ostensum est. deus igitur est ultimus
omnium finis. hinc est quod dicitur prouerb. 16-4: uniuersa propter semetipsum
operatus est deus. et apoc. ult.: ego sum alpha et omega, primus et nouissimus.
quomodo deus sit finis rerum. restat igitur inquirendum quomodo deus sit omnium
finis. quod quidem ex praemissis fiet manifestum. sic enim est ultimus finis
omnium rerum quod tamen est prius omnibus in essendo. finis autem aliquis
inuenitur qui, etiam si primatum obtineat in causando secundum quod est in
intentione, est tamen in essendo posterius. quod quidem contingit in quolibet
fine quem agens sua actione constituit: sicut medicus constituit sanitatem per
suam actionem in infirmo, quae tamen est finis eius. aliquis autem finis
inuenitur qui, sicut est praecedens in causando, ita etiam in essendo praecedit:
sicut dicitur finis id quod aliquid sua actione uel motu acquirere intendit, ut
locum sursum ignis per suum motum, et ciuitatem rex per pugnam. deus igitur sic
est finis rerum sicut aliquid ab unaquaque re suo modo obtinendum. adhuc. deus
est simul ultimus rerum finis, et primum agens, ut ostensum est. finis autem per
actionem agentis constitutus, non potest esse primum agens, sed est magis
effectus agentis. non potest igitur deus sic esse finis rerum quasi aliquid
constitutum, sed solum quasi aliquid praeexistens obtinendum. amplius. si
aliquid agat propter rem aliquam iam existentem, et per eius actionem aliquid
constituatur, oportet quod rei propter quam agit aliquid acquiratur ex actione
agentis: sicut si milites pugnant propter ducem, cui acquiritur uictoria, quam
milites suis actionibus causant. deo autem non potest aliquid acquiri ex actione
cuiuslibet rei: est enim sua bonitas omnino perfecta, ut in primo libro ostensum
est. relinquitur igitur quod deus sit finis rerum, non sicut aliquid constitutum
aut effectum a rebus, neque ita quod aliquid ei a rebus acquiratur, sed hoc solo
modo, quia ipse rebus acquiritur. item. oportet quod eo modo effectus tendat in
finem quo agens propter finem agit. deus autem qui est primum agens omnium
rerum, non sic agit quasi sua actione aliquid acquirat, sed quasi sua actione
aliquid largiatur: quia non est in potentia ut aliquid acquirere possit, sed
solum in actu perfecto, ex quo potest elargiri. res igitur non ordinantur in
deum sicut in finem cui aliquid acquiratur, sed ut ab ipso ipsummet suo modo
consequantur, cum ipsemet sit finis. quod omnia intendunt assimilari deo. ex hoc
autem quod acquirunt diuinam bonitatem, res creatae similes deo constituuntur.
si igitur res omnes in deum sicut in ultimum finem tendunt ut ipsius bonitatem
consequantur, sequitur quod ultimus rerum finis sit deo assimilari. amplius.
agens dicitur esse finis effectus inquantum effectus tendit in similitudinem
agentis: unde forma generantis est finis generationis. sed deus ita est finis
rerum quod est etiam primum agens earum. omnia igitur intendunt, sicut ultimum
finem, deo assimilari. item. in rebus euidenter apparet quod esse appetunt
naturaliter: unde et si qua corrumpi possunt, naturaliter corrumpentibus
resistunt, et tendunt illuc ubi conseruentur, sicut ignis sursum et terra
deorsum. secundum hoc autem esse habent omnia quod deo assimilantur, qui est
ipsum esse subsistens: cum omnia sint solum quasi esse participantia. omnia
igitur appetunt quasi ultimum finem deo assimilari. praeterea. res omnes creatae
sunt quaedam imagines primi agentis, scilicet dei: agens enim agit sibi simile.
perfectio autem imaginis est ut repraesentet suum exemplar per similitudinem ad
ipsum: ad hoc enim imago constituitur. sunt igitur res omnes propter diuinam
similitudinem consequendam sicut propter ultimum finem. adhuc. omnis res per
suum motum uel actionem tendit in aliquod bonum sicut in finem, ut supra
ostensum est. in tantum autem aliquid de bono participat, in quantum assimilatur
primae bonitati, quae deus est. omnia igitur per motus suos et actiones tendunt
in diuinam similitudinem sicut in finem ultimum. quomodo res imitentur diuinam
bonitatem. patet ergo ex his quae dicta sunt quod assimilari ad deum est ultimus
omnium finis. id autem quod proprie habet rationem finis, est bonum. tendunt
igitur res in hoc quod assimilentur deo proprie inquantum est bonus. bonitatem
autem creaturae non assequuntur eo modo sicut in deo est, licet diuinam
bonitatem unaquaeque res imitetur secundum suum modum. diuina enim bonitas
simplex est, quasi tota in uno consistens. ipsum enim diuinum esse omnem
plenitudinem perfectionis obtinet, ut in primo libro probatum est. unde, cum
unumquodque in tantum sit bonum in quantum est perfectum, ipsum diuinum esse est
eius perfecta bonitas: idem enim est deo esse, uiuere, sapientem esse, beatum
esse, et quicquid aliud ad perfectionem et bonitatem pertinere uidetur, quasi
tota diuina bonitas sit ipsum diuinum esse. rursumque ipsum diuinum esse est
ipsius dei existentis substantia. in aliis autem rebus hoc accidere non potest.
ostensum est enim in secundo quod nulla substantia creata est ipsum suum esse.
unde, si secundum quod res quaelibet est, bona est; non est autem earum aliqua
suum esse: nulla earum est sua bonitas, sed earum quaelibet bonitatis
participatione bona est, sicut et ipsius esse participatione est ens. rursus.
non omnes creaturae in uno gradu bonitatis constituuntur. nam quorundam
substantia forma et actus est: scilicet cui secundum id quod est, competit esse
actu et bonum esse. quorundam uero substantia ex materia et forma composita est:
cui competit actu esse et bonum esse, sed secundum aliquid sui, scilicet
secundum formam. diuina igitur substantia sua bonitas est; substantia uero
simplex bonitatem participat secundum id quod est; substantia autem composita
secundum aliquid sui. in hoc autem tertio gradu substantiarum iterum diuersitas
inuenitur quantum ad ipsum esse. nam quorundam ex materia et forma compositorum
totam materiae potentiam forma adimplet, ita quod non remanet in materia
potentia ad aliam formam: et per consequens nec in aliqua alia materia potentia
ad hanc formam. et huiusmodi sunt corpora caelestia, quae ex tota materia sua
constant. quorundam uero forma non replet totam materiae potentiam: unde adhuc
in materia remanet potentia ad aliam formam; et in alia materiae parte remanet
potentia ad hanc formam; sicut patet in elementis et elementatis. quia uero
priuatio est negatio in substantia eius quod substantiae potest inesse,
manifestum est quod cum hac forma quae non implet totam materiae potentiam,
adiungitur priuatio formae: quae quidem adiungi non potest substantiae cuius
forma implet totam materiae potentiam; neque illi quae est forma per suam
essentiam; et multo minus illi cuius essentia est ipsum suum esse. cum autem
manifestum sit quod motus non potest esse ubi non est potentia ad aliud, quia
motus est actus existentis in potentia; itemque manifestum sit quod malum est
ipsa priuatio boni: planum est quod in hoc ultimo substantiarum ordine est bonum
mutabile et permixtionem mali oppositi habens; quod in superioribus
substantiarum ordinibus accidere non potest. possidet igitur haec substantia
ultimo modo dicta, sicut ultimum gradum in esse, ita ultimum gradum in bonitate.
inter partes etiam huius substantiae ex materia et forma compositae, bonitatis
ordo inuenitur. cum enim materia sit ens in potentia secundum se considerata,
forma uero sit actus eius; substantia uero composita sit actu existens per
formam: forma quidem erit secundum se bona, substantia uero composita prout actu
habet formam; materia uero secundum quod est in potentia ad formam. et licet
unumquodque sit bonum inquantum est ens, non tamen oportet quod materia, quae
est ens solum in potentia, sit bona solum in potentia. ens enim absolute
dicitur, bonum autem etiam in ordine consistit: non enim solum aliquid bonum
dicitur quia est finis, uel quia est obtinens finem; sed, etiam si nondum ad
finem peruenerit, dummodo sit ordinatum in finem, ex hoc ipso dicitur bonum.
materia ergo non potest simpliciter dici ens ex hoc quod est potentia ens, in
quo importatur ordo ad esse: potest autem ex hoc simpliciter dici bona, propter
ordinem ipsum. in quo apparet quod bonum quodammodo amplioris est ambitus quam
ens: propter quod dionysius dicit, iu cap. de diu. nom., quod bonum se extendit
ad existentia et non existentia. nam et ipsa non existentia, scilicet materia
secundum quod intelligitur priuationi subiecta, appetit bonum, scilicet esse. ex
quo patet quod etiam sit bona: nihil enim appetit bonum nisi bonum. est et alio
modo creaturae bonitas a bonitate diuina deficiens. nam, sicut dictum est, deus
in ipso suo esse summam perfectionem obtinet bonitatis. res autem creata suam
perfectionem non possidet in uno, sed in multis: quod enim est in supremo
unitum, multiplex in infimis inuenitur. unde deus secundum idem dicitur esse
uirtuosus, sapiens et operans, creatura uero secundum diuersa: tantoque perfecta
bonitas alicuius creaturae maiorem multiplicitatem requirit, quanto magis a
prima bonitate distans inuenitur. si uero perfectam bonitatem non potest
attingere, imperfectam retinebit in paucis. et inde est quod, licet primum et
summum bonum sit omnino simplex; substantiaeque ei in bonitate propinquae, sint
pariter et quantum ad simplicitatem uicinae: infimae tamen substantiae
inueniuntur simpliciores quibusdam superioribus eis, sicut elementa animalibus
et hominibus, quia non possunt pertingere ad perfectionem cognitionis et
intellectus, quam consequuntur animalia et homines. manifestum est ergo ex
dictis quod, licet deus secundum suum simplex esse perfectam et totam suam
bonitatem habeat, creaturae tamen ad perfectionem suae bonitatis non pertingunt
per solum suum esse, sed per plura. unde, licet quaelibet earum sit bona
inquantum est, non tamen potest simpliciter bona dici si aliis careat quae ad
ipsius bonitatem requiruntur: sicut homo qui, uirtute spoliatus, uitiis est
subiectus, dicitur quidem bonus secundum quid, scilicet inquantum est ens et
inquantum est homo, non tamen bonus simpliciter, sed magis malus. non igitur
cuilibet creaturarum idem est esse et bonum esse simpliciter: licet quaelibet
earum bona sit inquantum est. deo uero simpliciter idem est esse et esse bonum.
si autem res quaelibet tendit in diuinae bonitatis similitudinem sicut in finem;
diuinae autem bonitati assimilatur aliquid quantum ad omnia quae ad propriam
pertinent bonitatem; bonitas autem rei non solum in esse suo consistit, sed in
omnibus aliis quae ad suam perfectionem requiruntur, ut ostensum est: manifestum
est quod res ordinantur in deum sicut in finem non solum secundum esse
substantiale, sed etiam secundum ea quae ei accidunt pertinentia ad
perfectionem; et etiam secundum propriam operationem, quae etiam pertinet ad
perfectionem rei. quod res intendunt naturaliter assimilari deo in hoc quod est
causa. ex his autem apparet quod res intendunt diuinam similitudinem etiam in
hoc quod sunt causae aliorum. tendit enim in diuinam similitudinem res creata
per suam operationem. per suam autem operationem una res fit causa alterius.
ergo in hoc etiam res intendunt diuinam similitudinem, ut sint aliis causae.
adhuc. res tendunt in diuinam similitudinem inquantum est bonus, ut supra dictum
est. ex bonitate autem dei est quod aliis esse largitur: unumquodque enim agit
inquantum est actu perfectum. desiderant igitur generaliter res in hoc deo
assimilari, ut sint aliorum causae. amplius. ordo ad bonum boni rationem habet,
ut ex dictis est manifestum. unumquodque autem per hoc quod est causa alterius,
ordinatur ad bonum: bonum enim solum causatur per se, malum autem per accidens
tantum, ut ostensum est. esse igitur aliorum causa est bonum. secundum autem
quodlibet bonum ad quod aliquid tendit, intendit diuinam similitudinem: cum
quodlibet bonum creatum sit ex participatione diuinae bonitatis. intendunt
igitur res diuinam similitudinem in hoc quod sunt aliorum causae. item. eiusdem
rationis est quod effectus tendat in similitudinem agentis, et quod agens
assimilet sibi effectum: tendit enim effectus in finem in quem dirigitur ab
agente. agens autem intendit sibi assimilare patiens non solum quantum ad esse
ipsius, sed etiam quantum ad causalitatem: sicut enim ab agente conferuntur
effectui naturali principia per quae subsistat, ita principia per quae aliorum
sit causa; sicut enim animal, dum generatur, accipit a generante uirtutem
nutritiuam, ita etiam uirtutem generatiuam. effectus igitur tendit in
similitudinem agentis non solum quantum ad speciem ipsius, sed etiam quantum ad
hoc quod sit aliorum causa. sic autem tendunt res in similitudinem dei sicut
effectus in similitudinem agentis, ut ostensum est. intendunt igitur res
naturaliter assimilari deo in hoc quod sunt causae aliorum. praeterea. tunc
maxime perfectum est unumquodque quando potest alterum sibi simile facere: illud
enim perfecte lucet quod alia illuminare potest. unumquodque autem tendens in
suam perfectionem, tendit in diuinam similitudinem. per hoc igitur unumquodque
tendit in diuinam similitudinem, quod intendit aliorum causa esse. quia uero
causa, inquantum huiusmodi, superior est causato, manifestum est quod tendere in
diuinam similitudinem per hunc modum ut sit aliorum causa, est superiorum in
entibus. item. prius est unumquodque in se perfectum quam possit alterum
causare, ut iam dictum est. haec igitur perfectio ultimo accidit rei, ut aliorum
causa existat. cum igitur per multa tendat res creata in diuinam similitudinem,
hoc ultimum ei restat, ut diuinam similitudinem quaerat per hoc quod sit aliorum
causa. unde dionysius dicit, iii cap. caelestis hierarchiae, quod omnium
diuinius est dei cooperatorem fieri: secundum quod apostolus dicit, i corinth.
3-9: dei adiutores sumus. quomodo diuersimode res ordinantur in suos fines. ex
praemissis autem manifestum esse potest quod ultimum per quod res unaquaeque
ordinatur ad finem, est eius operatio: diuersimode tamen, secundum diuersitatem
operationis. nam quaedam operatio est rei ut aliud mouentis, sicut calefacere et
secare. quaedam uero est operatio rei ut ab alio motae, sicut calefieri et
secari. quaedam uero operatio est perfectio operantis actu existentis in aliud
transmutandum non tendens: quorum primo differunt a passione et motu; secundo
uero, ab actione transmutatiua exterioris materiae. huiusmodi autem operatio est
sicut intelligere, sentire et uelle. unde manifestum est quod ea quae mouentur
uel operantur tantum, sine hoc quod moueant uel faciant, tendunt in diuinam
similitudinem quantum ad hoc quod sint in seipsis perfecta; quae uero faciunt et
mouent, inquantum huiusmodi, tendunt in diuinam similitudinem in hoc quod sint
aliorum causae; quae uero per hoc quod mouentur mouent, intendunt diuinam
similitudinem quantum ad utrumque. corpora autem inferiora, secundum quod
mouentur motibus naturalibus, considerantur ut mota tantum, non autem ut
mouentia, nisi per accidens: accidit enim lapidi quod, descendens, aliquod
obuians impellat. et similiter est in alteratione et aliis motibus. unde finis
motus eorum est ut consequantur diuinam similitudinem quantum ad hoc quod sint
in seipsis perfecta, utpote habentia propriam formam et proprium ubi. corpora
uero caelestia mouent mota. unde finis motus eorum est consequi diuinam
similitudinem quantum ad utrumque. quantum quidem ad propriam perfectionem,
inquantum corpus caeleste sit in aliquo ubi in actu in quo prius erat in
potentia. nec propter hoc minus suam perfectionem consequitur, quamuis ad ubi in
quo prius erat actu, remaneat in potentia. similiter enim et materia prima in
suam perfectionem tendit per hoc quod acquirit in actu formam quam prius habebat
in potentia, licet et aliam habere desinat quam prius actu habebat: sic enim
successiue materia omnes formas suscipit ad quas est in potentia, ut tota eius
potentia reducatur in actum successiue, quod simul fieri non poterat. unde, cum
corpus caeleste sit in potentia ad ubi sicut materia prima ad formam,
perfectionem suam consequitur per hoc quod eius potentia tota ad ubi reducitur
in actum successiue, quod simul non poterat fieri. inquantum uero mouendo
mouent, est finis motus eorum consequi diuinam similitudinem in hoc quod sint
causae aliorum. sunt autem aliorum causae per hoc quod causant generationem et
corruptionem et alios motus in istis inferioribus. motus igitur corporum
caelestium, inquantum mouent, ordinantur ad generationem et corruptionem quae
est in istis inferioribus. non est autem inconueniens quod corpora caelestia
moueant ad generationem horum inferiorum, quamuis haec inferiora corpora sint
caelestibus corporibus indigniora, cum tamen finem oporteat esse potiorem eo
quod est ad finem. generans enim agit ad formam generati: cum tamen generatum
non sit dignius generante, sed in agentibus uniuocis sit eiusdem speciei cum
ipso. intendit enim generans formam generati, quae est generationis finis, non
quasi ultimum finem: sed similitudinem esse diuini in perpetuatione speciei, et
in diffusione bonitatis suae, per hoc quod aliis formam speciei suae tradit, et
aliorum sit causa. similiter autem corpora caelestia, licet sint digniora
inferioribus corporibus, tamen intendunt generationem eorum, et formas
generatorum in actum educere per suos motus, non quasi ultimum finem: sed per
hoc ad diuinam similitudinem intendentes quasi ad ultimum finem, in hoc quod
causae aliorum existant. considerandum autem quod unumquodque, inquantum
participat similitudinem diuinae bonitatis, quae est obiectum uoluntatis eius,
intantum participat de similitudine diuinae uoluntatis, per quam res producuntur
in esse et conseruantur. superiora autem diuinae bonitatis similitudinem
participant simplicius et uniuersalius: inferiora uero particularius et magis
diuisim. unde et inter corpora caelestia et inferiora non attenditur similitudo
secundum aequiparantiam, sicut in his quae sunt unius speciei: sed sicut
uniuersalis agentis ad particularem effectum. sicut igitur agentis particularis
in istis inferioribus intentio contrahitur ad bonum huius speciei uel illius,
ita intentio corporis caelestis fertur ad bonum commune substantiae corporalis,
quae per generationem conseruatur et multiplicatur et augetur. cum uero, ut
dictum est, quaelibet res mota, inquantum mouetur, tendat in diuinam
similitudinem ut sit in se perfecta; perfectum autem sit unumquodque inquantum
fit actu: oportet quod intentio cuiuslibet in potentia existentis sit ut per
motum tendat in actum. quanto igitur aliquis actus est posterior et magis
perfectus, tanto principalius in ipsum appetitus materiae fertur. unde oportet
quod in ultimum et perfectissimum actum quem materia consequi potest, tendat
appetitus materiae quo appetit formam, sicut in ultimum finem generationis. in
actibus autem formarum gradus quidam inueniuntur. nam materia prima est in
potentia primo ad formam elementi. sub forma uero elementi existens est in
potentia ad formam mixti: propter quod elementa sunt materia mixti. sub forma
autem mixti considerata, est in potentia ad animam uegetabilem: nam talis
corporis anima actus est. itemque anima uegetabilis est potentia ad sensitiuam;
sensitiua uero ad intellectiuam. quod processus generationis ostendit: primo
enim in generatione est fetus uiuens uita plantae, postmodum uero uita animalis,
demum uero uita hominis. post hanc autem formam non inuenitur in generabilibus
et corruptibilibus posterior forma et dignior. ultimus igitur finis generationis
totius est anima humana, et in hanc tendit materia sicut in ultimam formam. sunt
ergo elementa propter corpora mixta; haec uero propter uiuentia; in quibus
plantae sunt propter animalia; animalia uero propter hominem. homo igitur est
finis totius generationis. quia uero per eadem res generatur et conseruatur in
esse, secundum ordinem praemissum in generationibus rerum est etiam ordo in
conseruationibus earundem. unde uidemus quod corpora mixta sustentantur per
elementorum congruas qualitates: plantae uero ex mixtis corporibus nutriuntur;
animalia ex plantis nutrimentum habent; et quaedam etiam perfectiora et
uirtuosiora ex quibusdam imperfectioribus et infirmioribus. homo uero utitur
omnium rerum generibus ad sui utilitatem. quibusdam quidem ad esum, quibusdam
uero ad uestitum: unde et a natura nudus est institutus, utpote potens ex aliis
sibi uestitum praeparare; sicut etiam nullum sibi congruum nutrimentum natura
praeparauit nisi lac, ut ex diuersis rebus sibi cibum conquireret. quibusdam
uero ad uehiculum: nam in motus celeritate, et in fortitudine ad sustinendos
labores, multis animalibus infirmior inuenitur, quasi aliis animalibus ad
auxilium sibi praeparatis. et super hoc omnibus sensibilibus utitur ad
intellectualis cognitionis perfectionem. unde et de homine in psalmo dicitur, ad
deum directo sermone: omnia subiecisti sub pedibus eius. et aristoteles dicit,
in i politicorum, quod homo habet naturale dominium super omnia animalia. si
igitur motio ipsius caeli ordinatur ad generationem; generatio autem tota
ordinatur ad hominem sicut in ultimum finem huius generis: manifestum est quod
finis motionis caeli ordinatur ad hominem sicut in ultimum finem in genere
generabilium et mobilium. hinc est quod deuteron. 4-19, dicitur quod deus
corpora caelestia fecit in ministerium cunctis gentibus. quod motus caeli est a
principio intellectiuo. ex praemissis etiam ostendi potest primum motiuum motus
caeli esse aliquid intellectiuum. nihil enim secundum propriam speciem agens
intendit formam altiorem sua forma; intendit enim omne agens sibi simile. corpus
autem caeleste, secundum quod agit per motum suum, intendit ultimam formam, quae
est intellectus humanus, quae quidem est altior omni corporali forma, ut ex
praemissis patet. corpus igitur caeli non agit ad generationem secundum propriam
speciem, sicut agens principale, sed secundum speciem alicuius superioris
agentis intellectualis, ad quod se habet corpus caeleste sicut instrumentum ad
agens principale. agit autem caelum ad generationem secundum quod mouetur.
mouetur igitur corpus caeleste ab aliqua intellectuali substantia. adhuc. omne
quod mouetur, necesse est ab alio moueri, ut superius probatum est. corpus
igitur caeli ab alio mouetur. aut ergo illud aliud est omnino separatum ab eo:
aut est ei unitum, ita quod compositum ex caelo et mouente dicatur mouere
seipsum, inquantum una pars eius est mouens et alia mota. si autem sic est; omne
autem mouens seipsum est uiuum et animatum: sequitur quod caelum sit animatum.
non autem alia anima quam intellectuali: non enim nutritiua, cum in eo non sit
generatio et corruptio; neque sensitiua, cum non habeat organorum diuersitatem.
sequitur ergo quod moueatur ab anima intellectiua. si autem mouetur a motore
extrinseco, aut illud erit corporeum, aut incorporeum. et si quidem corporeum,
non mouet nisi motum: nullum enim corpus mouet nisi motum, ut ex superioribus
patet. oportebit ergo et illud ab alio moueri. cum autem non sit procedere in
infinitum in corporibus, oportebit deuenire ad primum mouens incorporeum. quod
autem est penitus a corpore separatum, oportet esse intellectuale, ut ex
superioribus patet. motus igitur caeli, quod est primum corporeum, est ab
intellectuali substantia. item. corpora grauia et leuia mouentur a generante et
remouente prohibens, ut probatur in uiii physicorum: non enim potest esse quod
forma in eis sit mouens et materia mota, nihil enim mouetur nisi corpus. sicut
autem elementorum corpora sunt simplicia, et non est in eis compositio nisi
materiae et formae, ita et corpora caelestia sunt simplicia. si igitur mouentur
sicut grauia et leuia, oportet quod moueantur a generante per se, et a remouente
prohibens per accidens. hoc autem est impossibile: nam illa corpora
ingenerabilia sunt, utpote non habentia contrarietatem; et motus eorum impediri
non possunt. oportet igitur quod moueantur illa corpora a mouentibus per
apprehensionem. non autem sensitiuam, ut ostensum est. ergo intellectiuam.
amplius. si principium motus caeli est sola natura, absque apprehensione aliqua,
oportet quod principium motus caeli sit forma caelestis corporis, sicut et in
elementis: licet enim formae simplices non sint mouentes, sunt tamen principia
motuum, ad eas enim consequuntur motus naturales, sicut et omnes aliae naturales
proprietates. non autem potest esse quod motus caelestis sequatur formam
caelestis corporis sicut principium actiuum. sic enim forma est principium motus
localis, inquantum alicui corpori, secundum suam formam, debetur aliquis locus,
in quem mouetur ex ui suae formae tendentis in locum illum, quam quia dat
generans, dicitur esse motor: sicut igni secundum suam formam competit esse
sursum. corpori autem caelesti, secundum suam formam, non magis congruit unum
ubi quam aliud. non igitur motus caelestis principium est sola natura. oportet
igitur quod principium motus eius sit aliquid per apprehensionem mouens. adhuc.
natura semper ad unum tendit: unde quae sunt a natura, semper sunt eodem modo,
nisi impediantur; quod est in paucioribus. quod igitur ex sui ratione habet
difformitatem, impossibile est quod sit finis in quem tendit natura. motus autem
secundum rationem suam est huiusmodi: quod enim mouetur, inquantum huiusmodi,
dissimiliter se habet et nunc et prius. impossibile est igitur quod natura
intendat motum propter seipsum. intendit igitur quietem per motum, quae se habet
ad motum sicut unum ad multa: quiescit enim quod similiter se habet nunc et
prius. si igitur motus caeli sit a natura tantum, esset ordinatus in aliquam
quietem. cuius contrarium apparet: cum sit continuus. non est igitur motus caeli
a natura sicut a principio actiuo, sed magis a substantia intelligente. item.
omni motui qui est a natura sicut a principio actiuo, oportet quod, si accessus
ad aliquid est naturalis, quod recessus ab eodem sit innaturalis et contra
naturam: sicut graue accedit deorsum naturaliter, recedit autem inde contra
naturam. si igitur motus caeli esset naturalis, cum tendat ad occidentem
naturaliter, contra naturam ab occidente recedens in orientem rediret. hoc autem
est impossibile: in motu enim caelesti nihil est uiolentum et contra naturam.
impossibile est igitur quod principium actiuum motus caelestis sit natura. est
igitur principium actiuum eius aliqua uis apprehensiua, et per intellectum, ut
ex praedictis patet. mouetur igitur corpus caeleste a substantia intellectuali.
non tamen est negandum motum caelestem esse naturalem. dicitur enim esse motus
aliquis naturalis, non solum propter actiuum principium, sed etiam propter
passiuum: sicut patet in generatione simplicium corporum. quae quidem non potest
dici naturalis ratione principii actiui: mouetur enim id naturaliter a principio
actiuo cuius principium actiuum est intra, natura enim est principium motus in
eo in quo est; principium autem actiuum in generatione simplicis corporis est
extra. non est igitur naturalis ratione principii actiui, sed solum ratione
principii passiui, quod est materia, cui inest naturalis appetitus ad formam
naturalem. sic ergo motus caelestis corporis, quantum ad actiuum principium, non
est naturalis, sed magis uoluntarius et intellectualis: quantum uero ad
principium passiuum est naturalis, nam corpus caeleste habet naturalem
aptitudinem ad talem motum. hoc autem manifeste apparet si habitudo consideretur
caelestis corporis ad suum ubi. patitur enim et mouetur unumquodque secundum
quod est in potentia, agit uero et mouet secundum quod est actu. corpus autem
caeleste, secundum suam substantiam consideratum, inuenitur ut in potentia
indifferenter se habens ad quodlibet ubi, sicut materia prima ad quamlibet
formam, sicut praedictum est. aliter autem est de corpore graui et leui, quod,
in sua natura consideratum, non est indifferens ad omnem locum, sed ex ratione
suae formae determinatur sibi locus. natura igitur corporis grauis et leuis est
principium actiuum motus eius: natura uero corporis caelestis est motus ipsius
passiuum principium. unde non debet alicui uideri quod uiolenter moueatur, sicut
corpora grauia et leuia, quae a nobis mouentur per intellectum. corporibus enim
grauibus et leuibus inest naturalis aptitudo ad contrarium motum ei quo mouentur
a nobis, et ideo a nobis mouentur per uiolentiam: licet motus corporis animalis,
quo mouetur ab anima, non sit ei uiolentus inquantum est animatum, etsi sit ei
uiolentus inquantum est graue quoddam. corpora autem caelestia non habent
aptitudinem ad motum contrarium, sed ad illum quo mouentur a substantia
intelligente. unde simul est uoluntarius, quantum ad principium actiuum; et
naturalis, quantum ad principium passiuum. quod autem motus caeli est
uoluntarius secundum actiuum principium, non repugnat unitati et conformitati
caelestis motus, ex hoc quod uoluntas ad multa se habet, et non est determinata
ad unum. quia sicut natura determinatur ad unum per suam uirtutem, ita uoluntas
determinatur ad unum per suam sapientiam, qua uoluntas dirigitur infallibiliter
ad unum finem. patet etiam ex praemissis quod in motu caelesti non est contra
naturam neque accessus ad aliquod ubi, neque recessus ab eo. hoc enim accidit in
motu grauium et leuium propter duo: primo quidem, quia intentio naturae est
determinata in grauibus et leuibus ad unum locum, unde, sicut naturaliter tendit
in ipsum, ita contra naturam recedit ab eo. secundo, quia duo motus quorum unus
accedit ad terminum, et alter recedit, sunt contrarii. si autem accipiatur in
motu grauium et leuium non ultimus locus, sed medius, sicut ad ipsum acceditur
naturaliter, ita ab ipso naturaliter receditur: quia totum stat sub una
intentione naturae; et non sunt motus contrarii, sed unus et continuus. ita
autem est in motu caelestium corporum: quia naturae intentio non est ad aliquod
ubi determinatum, ut iam dictum est; motus etiam quo recedit corpus circulariter
motum ab aliquo signo, non est contrarius motui quo illuc accedit, sed est unus
motus et continuus. unde quodlibet ubi in motu caeli est sicut medium, et non
sicut extremum in motu recto. non differt autem, quantum ad praesentem
intentionem, utrum corpus caeleste moueatur a substantia intellectuali
coniuncta, quae sit anima eius, uel a substantia separata; et utrum unumquodque
corporum caelestium moueatur a deo immediate, uel nullum, sed mediantibus
substantiis intellectualibus creatis; aut primum tantum immediate a deo, alia
uero mediantibus substantiis creatis; dummodo habeatur quod motus caelestis est
a substantia intellectuali. quomodo appetunt bonum etiam quae cognitione carent.
si autem corpus caeleste a substantia intellectuali mouetur, ut ostensum est;
motus autem corporis caelestis ordinatur ad generationem in inferioribus:
necesse est quod generationes et motus istorum inferiorum procedant ex
intentione substantiae intelligentis. in idem enim fertur intentio principalis
agentis, et instrumenti. caelum autem est causa inferiorum motuum secundum suum
motum, quo mouetur a substantia intellectuali. sequitur ergo quod sit sicut
instrumentum intellectualis substantiae. sunt igitur formae et motus inferiorum
corporum a substantia intellectuali causatae et intentae sicut a principali
agente, a corpore uero caelesti sicut ab instrumento. oportet autem quod species
eorum quae causantur et intenduntur ab intellectuali agente, praeexistant in
intellectu ipsius: sicut formae artificiatorum praeexistunt in intellectu
artificis, et ex eis deriuentur in effectus. omnes igitur formae quae sunt in
istis inferioribus, et omnes motus, deriuantur a formis intellectualibus quae
sunt in intellectu alicuius substantiae, uel aliquarum. et propter hoc dicit
boetius, in libro de trin., quod formae quae sunt in materia, uenerunt a formis
quae sunt sine materia. et quantum ad hoc uerificatur dictum platonis, quod
formae separatae sunt principia formarum quae sunt in materia: licet plato
posuerit eas per se subsistentes, et causantes immediate formas sensibilium; nos
uero ponamus eas in intellectu existentes, et causantes formas inferiores per
motum caeli. quia uero omne quod mouetur ab aliquo per se, non secundum
accidens, dirigitur ab eo in finem sui motus; corpus autem caeleste mouetur a
substantia intellectuali; corpus autem caeleste causat per sui motum omnes motus
in istis inferioribus: necessarium est quod corpus caeleste dirigatur in finem
sui motus per substantiam intellectualem, et per consequens omnia inferiora
corpora in proprios fines. sic igitur non est difficile uidere qualiter
naturalia corpora cognitione carentia moueantur et agant propter finem. tendunt
enim in finem sicut directa in finem a substantia intelligente, per modum quo
sagitta tendit ad signum directa a sagittante. sicut enim sagitta consequitur
inclinationem ad finem determinatum ex impulsione sagittantis, ita corpora
naturalia consequuntur inclinationem in fines naturales ex mouentibus
naturalibus, ex quibus sortiuntur suas formas et uirtutes et motus. unde etiam
patet quod quodlibet opus naturae est opus substantiae intelligentis: nam
effectus principalius attribuitur primo mouenti dirigenti in finem, quam
instrumentis ab eo directis. et propter hoc operationes naturae inueniuntur
ordinate procedere ad finem, sicut operationes sapientis. planum igitur fit quod
ea etiam quae cognitione carent, possunt operari propter finem; et appetere
bonum naturali appetitu; et appetere diuinam similitudinem; et propriam
perfectionem. non est autem differentia siue hoc siue illud dicatur. nam per hoc
quod tendunt in suam perfectionem, tendunt ad bonum: cum unumquodque in tantum
bonum sit in quantum est perfectum. secundum uero quod tendit ad hoc quod sit
bonum, tendit in diuinam similitudinem: deo enim assimilatur aliquid inquantum
bonum est. bonum autem hoc uel illud particulare habet quod sit appetibile
inquantum est similitudo primae bonitatis. propter hoc igitur tendit in proprium
bonum, quia tendit in diuinam similitudinem, et non e conuerso. unde patet quod
omnia appetunt diuinam similitudinem quasi ultimum finem. bonum autem suum
cuiuslibet rei potest accipi multipliciter. uno quidem modo, secundum quod est
eius proprium ratione indiuidui. et sic appetit animal suum bonum cum appetit
cibum, quo in esse conseruatur. alio modo, secundum quod est eius ratione
speciei. et sic appetit proprium bonum animal inquantum appetit generationem
prolis et eius nutritionem, uel quicquid aliud operetur ad conseruationem uel
defensionem indiuiduorum suae speciei. tertio uero modo, ratione generis. et sic
appetit proprium bonum in causando agens aequiuocum: sicut caelum. quarto autem
modo, ratione similitudinis analogiae principiatorum ad suum principium. et sic
deus, qui est extra genus, propter suum bonum omnibus rebus dat esse. ex quo
patet quod quanto aliquid est perfectioris uirtutis, et eminentius in gradu
bonitatis, tanto appetitum boni communiorem habet, et magis in distantibus a se
bonum quaerit et operatur. nam imperfecta ad solum bonum proprii indiuidui
tendunt; perfecta uero ad bonum speciei; perfectiora uero ad bonum generis; deus
autem, qui est perfectissimus in bonitate, ad bonum totius entis. unde non
immerito dicitur a quibusdam quod bonum, inquantum huiusmodi, est diffusiuum:
quia quanto aliquid inuenitur melius, tanto ad remotiora bonitatem suam
diffundit. et quia in quolibet genere quod est perfectissimum est exemplar et
mensura omnium quae sunt illius generis, oportet quod deus, qui est in bonitate
perfectissimus et suam bonitatem communissime diffundens, in sua diffusione sit
exemplar omnium bonitatem diffundentium. inquantum autem unumquodque bonitatem
diffundit in alia, fit aliorum causa. hinc etiam patet quod unumquodque tendens
ad hoc quod sit aliorum causa, tendit in diuinam similitudinem, et nihilominus
tendit in suum bonum. non est ergo inconueniens si motus corporum caelestium, et
actiones motorum eorum, dicantur esse aliqualiter propter haec corpora quae
generantur et corrumpuntur, quae sunt eis indigniora. non enim sunt propter haec
sicut propter ultimum finem: sed, intendentes horum generationem, intendunt suum
bonum, et diuinam similitudinem tanquam ultimum finem. quod intelligere deum est
finis omnis intellectualis substantiae. cum autem omnes creaturae, etiam
intellectu carentes, ordinentur in deum sicut in finem ultimum; ad hunc autem
finem pertingunt omnia inquantum de similitudine eius aliquid participant:
intellectuales creaturae aliquo specialiori modo ad ipsum pertingunt, scilicet
per propriam operationem intelligendo ipsum. unde oportet quod hoc sit finis
intellectualis creaturae, scilicet intelligere deum. ultimus enim finis
cuiuslibet rei est deus, ut ostensum est. intendit igitur unumquodque sicut
ultimo fini deo coniungi quanto magis sibi possibile est. uicinius autem
coniungitur aliquid deo per hoc quod ad ipsam substantiam eius aliquo modo
pertingit, quod fit dum aliquid quis cognoscit de diuina substantia, quam dum
consequitur eius aliquam similitudinem. substantia igitur intellectualis tendit
in diuinam cognitionem sicut in ultimum finem. item. propria operatio cuiuslibet
rei est finis eius: est enim secunda perfectio ipsius; unde quod ad propriam
operationem bene se habet, dicitur uirtuosum et bonum. intelligere autem est
propria operatio substantiae intellectualis. ipsa igitur est finis eius. quod
igitur est perfectissimum in hac operatione, hoc est ultimus finis: et praecipue
in operationibus quae non ordinantur ad aliqua operata, sicut est intelligere et
sentire. cum autem huiusmodi operationes ex obiectis speciem recipiant, per quae
etiam cognoscuntur, oportet quod tanto sit perfectior aliqua istarum
operationum, quanto eius obiectum est perfectius. et sic intelligere
perfectissimum intelligibile, quod deus est, est perfectissimum in genere huius
operationis quae est intelligere. cognoscere igitur deum intelligendo est
ultimus finis cuiuslibet intellectualis substantiae. potest autem aliquis dicere
intellectualis quidem substantiae ultimum finem consistere in intelligendo
optimum intelligibile: non tamen illud quod est optimum intelligibile huius uel
illius intellectualis substantiae, est optimum intelligibile simpliciter, sed
quanto aliqua intellectualis substantia est altior, tanto suum intelligibile
optimum est altius. et ideo forte suprema intellectualis substantia creata habet
pro intelligibili optimo illud quod est optimum simpliciter, unde eius felicitas
erit in intelligendo deum: cuiuslibet uero inferioris substantiae intellectualis
felicitas erit intelligere aliquod inferius intelligibile, quod est tamen
altissimum eorum quae ab ipsa intelliguntur. et praecipue intellectus humani
uidetur quod non sit intelligere optimum intelligibile simpliciter, propter eius
debilitatem: habet enim se ad cognoscendum illud quod est maximum intelligibile
sicut oculus noctuae ad solem. sed manifeste apparet quod finis cuiuslibet
substantiae intellectualis, etiam infimae, est intelligere deum. ostensum est
enim supra quod omnium entium ultimus finis in quem tendunt, est deus.
intellectus autem humanus, etsi sit infimus in ordine intellectualium
substantiarum, est tamen superior omnibus intellectu carentibus. cum ergo
nobilioris substantiae non sit ignobilior finis, erit etiam intellectus humani
finis ipse deus. unumquodque autem intelligens consequitur suum finem ultimum
per hoc quod ipsum intelligit, ut ostensum est. intelligendo igitur pertingit
intellectus humanus ad deum sicut ad finem. adhuc. sicut res intellectu carentes
tendunt in deum sicut in finem per uiam assimilationis, ita substantiae
intellectuales per uiam cognitionis, ut ex praedictis patet. res autem
intellectu carentes, etsi tendant in similitudinem proximorum agentium, non
tamen ibi quiescit naturae intentio, sed habet pro fine assimilationem ad summum
bonum, ut ex dictis patet, etsi imperfectissime ad hanc similitudinem possint
pertingere. intellectus igitur quantumcumque modicum possit de diuina cognitione
percipere, illud erit sibi pro ultimo fine, magis quam perfecta cognitio
inferiorum intelligibilium. amplius. unumquodque maxime desiderat suum finem
ultimum. intellectus autem humanus magis desiderat, et amat, et delectatur in
cognitione diuinorum, quamuis modicum quidem de illis percipere possit, quam in
perfecta cognitione quam habet de rebus infimis. est igitur ultimus finis
hominis intelligere quoquo modo deum. adhuc. unumquodque tendit in diuinam
similitudinem sicut in proprium finem. illud igitur per quod unumquodque maxime
deo assimilatur, est ultimus finis eius. deo autem assimilatur maxime creatura
intellectualis per hoc quod intellectualis est: hanc enim similitudinem habet
prae ceteris creaturis, et haec includit omnes alias. in genere autem huius
similitudinis magis assimilatur deo secundum quod intelligit actu, quam secundum
quod intelligit in habitu uel potentia: quia deus semper actu intelligens est,
ut in primo probatum est. et in hoc quod intelligit actu, maxime assimilatur deo
secundum quod intelligit ipsum deum: nam ipse deus intelligendo se intelligit
omnia alia, ut in primo probatum est. intelligere igitur deum est ultimus finis
omnis intellectualis substantiae. item. quod est tantum propter aliud
diligibile, est propter illud quod est tantum propter se diligibile: non enim
est abire in infinitum in appetitu naturae, quia desiderium naturae
frustraretur, cum non sit possibile pertransire infinita. omnes autem scientiae
et artes et potentiae practicae sunt tantum propter aliud diligibiles: nam in
eis finis non est scire, sed operari. scientiae autem speculatiuae sunt propter
seipsas diligibiles: nam finis earum est ipsum scire. nec inuenitur aliqua actio
in rebus humanis quae non ordinetur ad alium finem, nisi consideratio
speculatiua. nam etiam ipsae actiones ludicrae, quae uidentur absque fine fieri,
habent aliquem finem debitum, scilicet ut per eas quodammodo mente releuati,
magis simus postmodum potentes ad studiosas operationes: alias esset semper
ludendum, si ludus propter se quaereretur, quod est inconueniens. ordinantur
igitur artes practicae ad speculatiuas, et similiter omnis humana operatio ad
speculationem intellectus, sicut ad finem. in omnibus autem scientiis et artibus
ordinatis ad illam uidetur pertinere ultimus finis quae est praeceptiua et
architectonica aliarum: sicut ars gubernatoria, ad quam pertinet finis nauis,
qui est usus ipsius, est architectonica et praeceptiua respectu nauisfactiuae.
hoc autem modo se habet philosophia prima ad alias scientias speculatiuas, nam
ab ipsa omnes aliae dependent, utpote ab ipsa accipientes sua principia, et
directionem contra negantes principia: ipsaque prima philosophia tota ordinatur
ad dei cognitionem sicut ad ultimum finem, unde et scientia diuina nominatur.
est ergo cognitio diuina finis ultimus omnis humanae cognitionis et operationis.
adhuc. in omnibus agentibus et mouentibus ordinatis oportet quod finis primi
agentis et motoris sit ultimus finis omnium: sicut finis ducis exercitus est
finis omnium sub eo militantium. inter omnes autem hominis partes, intellectus
inuenitur superior motor: nam intellectus mouet appetitum, proponendo ei suum
obiectum; appetitus autem intellectiuus, qui est uoluntas, mouet appetitus
sensitiuos, qui sunt irascibilis et concupiscibilis, unde et concupiscentiae non
obedimus nisi uoluntatis imperium adsit; appetitus autem sensitiuus, adueniente
consensu uoluntatis, mouet iam corpus. finis igitur intellectus est finis omnium
actionum humanarum. finis autem et bonum intellectus est uerum: et per
consequens ultimus finis primum uerum. est igitur ultimus finis totius hominis,
et omnium operationum et desideriorum eius, cognoscere primum uerum, quod est
deus. amplius. naturaliter inest omnibus hominibus desiderium cognoscendi causas
eorum quae uidentur: unde propter admirationem eorum quae uidebantur, quorum
causae latebant, homines primo philosophari coeperunt, inuenientes autem causam
quiescebant. nec sistit inquisitio quousque perueniatur ad primam causam: et
tunc perfecte nos scire arbitramur quando primam causam cognoscimus. desiderat
igitur homo naturaliter cognoscere primam causam quasi ultimum finem. prima
autem omnium causa deus est. est igitur ultimus finis hominis cognoscere deum.
praeterea. cuiuslibet effectus cogniti naturaliter homo scire causam desiderat.
intellectus autem humanus cognoscit ens uniuersale. desiderat igitur naturaliter
cognoscere causam eius, quae solum deus est, ut in secundo probatum est. non est
autem aliquis assecutus finem ultimum quousque naturale desiderium quiescat. non
sufficit igitur ad felicitatem humanam, quae est ultimus finis, qualiscumque
intelligibilis cognitio, nisi diuina cognitio adsit, quae terminat naturale
desiderium sicut ultimus finis. est igitur ultimus finis hominis ipsa dei
cognitio. amplius. corpus, quod naturali appetitu tendit in suum ubi, tanto
uehementius et uelocius mouetur, quanto magis appropinquat fini: unde probat
aristoteles in i de caelo, quod motus naturalis rectus non potest esse ad
infinitum, quia non magis moueretur postea quam prius. quod igitur uehementius
in aliquid tendit post quam prius, non mouetur ad infinitum, sed ad aliquid
determinatum tendit. hoc autem inuenimus in desiderio sciendi: quanto enim
aliquis plura scit, tanto maiori desiderio affectat scire. tendit igitur
desiderium naturale hominis in sciendo ad aliquem determinatum finem. hoc autem
non potest esse aliud quam nobilissimum scibile, quod deus est. est igitur
cognitio diuina finis ultimus hominis. ultimus autem finis hominis, et
cuiuslibet intellectualis substantiae, felicitas siue beatitudo nominatur: hoc
enim est quod omnis substantia intellectualis desiderat tanquam ultimum finem,
et propter se tantum. est igitur beatitudo et felicitas ultima cuiuslibet
substantiae intellectualis cognoscere deum. hinc est quod dicitur matth. 5-8:
beati mundo corde, quoniam ipsi deum uidebunt. et ioan. 17-3: haec est uita
aeterna, ut cognoscant te, deum uerum. huic etiam sententiae aristoteles in
ultimo ethicorum, concordat, ubi ultimam hominis felicitatem dicit esse
speculatiuam, quantum ad speculationem optimi speculabilis. utrum felicitas
consistat in actu uoluntatis. quia uero intellectualis substantia sua operatione
pertingit ad deum non solum intelligendo, sed etiam per actum uoluntatis,
desiderando et amando ipsum et in ipso delectationem habendo, potest alicui
uideri quod ultimus finis, et ultima hominis felicitas, non sit in cognoscendo
deum, sed magis in amando, uel aliquo alio actu uoluntatis se habendo ad ipsum:
praecipue cum obiectum uoluntatis sit bonum, quod habet rationem finis; uerum
autem, quod est obiectum intellectus, non habet rationem finis nisi inquantum et
ipsum est bonum. unde non uidetur homo consequi ultimum finem per actum
intellectus, sed magis per actum uoluntatis. praeterea. ultima perfectio
operationis est delectatio, quae perficit operationem sicut pulchritudo
iuuentutem, ut in x eth. philosophus dicit. si igitur perfecta operatio est
ultimus finis, uidetur quod ultimus finis magis sit secundum operationem
uoluntatis quam intellectus. adhuc. delectatio uidetur ita propter se desiderari
quod nunquam propter aliud: stultum enim est quaerere ab aliquo quare uelit
delectari. haec autem est conditio ultimi finis: ut scilicet propter se
quaeratur. est igitur ultimus finis magis in operatione uoluntatis quam
intellectus, ut uidetur. item. in appetitu ultimi finis maxime omnes concordant:
cum sit naturalis. plures autem quaerunt delectationem quam cognitionem. magis
igitur uidetur esse finis delectatio quam cognitio. amplius. uoluntas uidetur
esse altior potentia quam intellectus: nam uoluntas mouet intellectum ad suum
actum; intellectus enim actu considerat quae habitu tenet, cum aliquis uoluerit.
actio igitur uoluntatis uidetur nobilior quam actio intellectus. magis igitur
uidetur ultimus finis, quae est beatitudo, consistere in actu uoluntatis quam in
actu intellectus. hoc autem esse impossibile manifeste ostenditur. cum enim
beatitudo sit proprium bonum intellectualis naturae, oportet quod secundum id
intellectuali naturae conueniat quod est sibi proprium. appetitus autem non est
proprium intellectualis naturae, sed omnibus rebus inest: licet sit diuersimode
in diuersis. quae tamen diuersitas procedit ex hoc quod res diuersimode se
habent ad cognitionem. quae enim omnino cognitione carent, habent appetitum
naturalem tantum. quae uero habent cognitionem sensitiuam, et appetitum
sensibilem habent, sub quo irascibilis et concupiscibilis continetur. quae uero
habent cognitionem intellectiuam, et appetitum cognitioni proportionalem habent,
scilicet uoluntatem. uoluntas igitur, secundum quod est appetitus, non est
proprium intellectualis naturae: sed solum secundum quod ab intellectu dependet.
intellectus autem secundum se proprius est intellectuali naturae. beatitudo
igitur uel felicitas in actu intellectus consistit substantialiter et
principaliter, magis quam in actu uoluntatis. adhuc. in omnibus potentiis quae
mouentur a suis obiectis, obiecta sunt naturaliter priora actibus illarum
potentiarum: sicut motor naturaliter prior est quam moueri ipsius mobilis. talis
autem potentia est uoluntas: appetibile enim mouet appetitum. obiectum igitur
uoluntatis est prius naturaliter quam actus eius. primum igitur eius obiectum
praecedit omnem actum ipsius. non potest ergo actus uoluntatis primum uolitum
esse. hoc autem est ultimus finis, qui est beatitudo. impossibile est igitur
quod beatitudo siue felicitas sit ipse actus uoluntatis. praeterea. in omnibus
potentiis quae possunt conuerti in suos actus, prius oportet quod actus illius
potentiae feratur in obiectum aliud, et postmodum feratur in suum actum. si enim
intellectus intelligit se intelligere, prius oportet poni quod intelligat rem
aliquam, et consequenter quod intelligat se intelligere: nam ipsum intelligere
quod intellectus intelligit, alicuius obiecti est; unde oportet quod uel
procedatur in infinitum, uel, si est deuenire ad primum intellectum, hoc non
erit ipsum intelligere, sed aliqua res intelligibilis. similiter oportet quod
primum uolitum non sit ipsum uelle, sed aliquid aliud bonum. primum autem
uolitum intellectualis naturae est ipsa beatitudo siue felicitas: nam propter
hanc uolumus quaecumque uolumus. impossibile est igitur felicitatem
essentialiter in actu uoluntatis consistere. amplius. unumquodque secundum ea
quae constituunt substantiam eius, habet naturae suae ueritatem: differt enim
uerus homo a picto per ea quae substantiam hominis constituunt. uera autem
beatitudo non differt a falsa secundum actum uoluntatis: nam eodem modo se habet
uoluntas in desiderando uel amando uel delectando, quicquid sit illud quod sibi
proponitur ut summum bonum, siue uere siue falso; utrum autem uere sit summum
bonum quod ut tale proponitur uel falso, hoc differt ex parte intellectus.
beatitudo igitur, siue felicitas, in intellectu essentialiter magis quam in actu
uoluntatis consistit. item. si aliquis actus uoluntatis esset ipsa felicitas,
hic actus esset aut desiderare, aut amare, aut delectari. impossibile est autem
quod desiderare sit ultimus finis. est enim desiderium secundum quod uoluntas
tendit in id quod nondum habet: hoc autem contrariatur rationi ultimi finis.
amare etiam non potest esse ultimus finis. amatur enim bonum non solum quando
habetur, sed etiam quando non habetur, ex amore enim est quod non habitum
desiderio quaeratur: et si amor iam habiti perfectior sit, hoc causatur ex hoc
quod bonum amatum habetur. aliud igitur est habere bonum quod est finis, quam
amare, quod ante habere est imperfectum, post habere uero perfectum. similiter
autem nec delectatio est ultimus finis. ipsum enim habere bonum causa est
delectationis: uel dum bonum nunc habitum sentimus; uel dum prius habitum
memoramur; uel dum in futuro habendum speramus. non est igitur delectatio
ultimus finis. nullus ergo actus uoluntatis potest esse substantialiter ipsa
felicitas. adhuc. si delectatio esset ultimus finis, ipsa secundum seipsam esset
appetenda. hoc autem est falsum. refert enim quae delectatio appetatur ex eo ad
quod consequitur delectatio: nam delectatio quae consequitur bonas et appetendas
operationes, bona est et appetenda; quae autem malas, mala et fugienda. habet
igitur quod sit bona et appetenda ex alio. non est igitur ipsa ultimus finis,
qui est felicitas. adhuc. rectus ordo rerum conuenit cum ordine naturae: nam res
naturales ordinantur in suum finem absque errore. in naturalibus autem est
delectatio propter operationem, et non e conuerso. uidemus enim quod natura
illis operationibus animalium delectationem apposuit quae sunt manifeste ad
fines necessarios ordinatae, sicut in usu ciborum, qui ordinatur ad
conseruationem indiuidui, et in usu uenereorum, qui ordinatur ad conseruationem
speciei: nisi enim adesset delectatio, animalia a praedictis usibus necessariis
abstinerent. impossibile ergo est quod delectatio sit ultimus finis. item.
delectatio nihil aliud esse uidetur quam quietatio uoluntatis in aliquo bono
conuenienti, sicut desiderium est inclinatio uoluntatis in aliquod bonum
consequendum. sicut autem homo per uoluntatem inclinatur in finem et quietatur
in illo, ita corpora naturalia habent inclinationes naturales in fines proprios,
quae quidem quietantur fine iam adepto. ridiculum autem est dicere quod finis
motus corporis grauis non sit esse in loco proprio, sed quietatio inclinationis
qua in hoc tendebat. si enim hoc principaliter natura intenderet ut inclinatio
quietaretur, non daret eam; dat autem eam ut per hoc tendat in locum proprium;
quo consecuto, quasi fine, sequitur inclinationis quietatio. et sic quietatio
talis non est finis, sed concomitans finem. nec igitur delectatio est finis
ultimus, sed concomitans ipsum. multo igitur magis nec aliquis uoluntatis actus
est felicitas. adhuc. si alicuius rei sit aliqua res exterior finis, illa eius
operatio dicetur etiam finis ultimus per quam primo consequitur rem illam: sicut
his quibus pecunia est finis, dicitur etiam possidere pecuniam finis, non autem
amare, neque concupiscere. finis autem ultimus substantiae intellectualis est
deus. illa igitur operatio hominis est substantialiter eius beatitudo uel
felicitas, per quam primo attingit ad deum. hoc autem est intelligere: nam uelle
non possumus quod non intelligimus. est igitur ultima felicitas hominis in
cognoscendo deum per intellectum substantialiter, non in actu uoluntatis. iam
igitur per ea quae dicta sunt, patet solutio in contrarium obiectorum. non enim,
si felicitas per hoc quod habet rationem summi boni, est obiectum uoluntatis,
propter hoc necesse est quod sit substantialiter ipse actus uoluntatis: ut prima
ratio procedebat. immo ex hoc ipso quod est primum obiectum, sequitur quod non
sit actus eius, ut ex dictis apparet. neque etiam oportet quod omne id quo res
quocumque modo perficitur, sit finis illius rei: sicut secunda ratio procedebat.
est enim aliquid perfectio alicuius dupliciter: uno modo, ut habentis iam
speciem; alio modo, ut ad speciem habendam. sicut perfectio domus secundum quod
iam habet speciem, est id ad quod species domus ordinatur, scilicet habitatio:
non enim domus fieret nisi propter hoc; unde et in definitione domus oportet hoc
poni, si debeat definitio esse perfecta. perfectio uero ad speciem domus, est
tam id quod ordinatur ad speciem constituendam, sicut principia substantialia
ipsius; quam id quod ordinatur ad speciei conseruationem, sicut apodiacula, quae
fiunt ad sustentationem domus; quam etiam illa quae faciunt ad hoc quod usus
domus sit conuenientior, sicut pulchritudo domus. illud igitur quod est
perfectio rei secundum quod iam habet speciem, est finis ipsius: ut habitatio
est finis domus. et similiter propria operatio cuiuslibet rei, quae est quasi
usus eius, est finis ipsius. quae autem sunt perfectiones rei ad speciem, non
sunt finis rei: immo res est finis ipsarum; materia enim et forma sunt propter
speciem. licet enim forma sit finis generationis, non tamen est finis iam
generati et speciem habentis: immo ad hoc quaeritur forma ut species sit
completa. similiter conseruantia rem in sua specie, ut sanitas et uis nutritiua,
licet perficiant animal, non tamen sunt finis animalis, sed magis e conuerso. ea
etiam quibus aptatur res ad proprias operationes speciei perficiendas, et ad
debitum finem congruentius consequendum, non sunt finis rei, sed magis e
conuerso: sicut pulchritudo hominis, et robur corporis, et alia huiusmodi, de
quibus dicit philosophus, in i ethicorum, quod organice deseruiunt felicitati.
delectatio autem est perfectio operationis, non ita quod ad ipsam ordinetur
operatio secundum suam speciem, sed ordinatur ad alios fines, sicut comestio
ordinatur secundum suam speciem ad conseruationem indiuidui: sed est similis
perfectioni quae ordinatur ad speciem rei; nam propter delectationem attentius
et decentius operationi insistimus in qua delectamur. unde in x ethicorum
philosophus dicit quod delectatio perficit operationem sicut decor iuuentutem,
qui quidem est propter eum cui inest iuuentus, et non e conuerso. neque autem
quod delectationem non propter aliud uolunt homines sed propter seipsam, est
sufficiens signum quod delectatio sit ultimus finis: sicut tertia ratio
concludebat. nam delectatio, etsi non sit ultimus finis, est tamen ultimum finem
concomitans: cum ex adeptione finis delectatio consurgat. non autem plures
quaerunt delectationem quae est in cognoscendo, quam cognitionem. sed plures
sunt qui quaerunt delectationes sensibiles quam cognitionem intellectus et
delectationem ipsam consequentem: quia ea quae exterius sunt, magis nota
pluribus existunt, eo quod a sensibilibus incipit humana cognitio. quod autem
quinta ratio proponit, uoluntatem esse altiorem intellectu, quasi eius motiuam,
falsum esse manifestum est. nam primo et per se intellectus mouet uoluntatem:
uoluntas enim, inquantum huiusmodi, mouetur a suo obiecto, quod est bonum
apprehensum. uoluntas autem mouet intellectum quasi per accidens, inquantum
scilicet intelligere ipsum apprehenditur ut bonum, et sic desideratur a
uoluntate, ex quo sequitur quod intellectus actu intelligit. et in hoc ipso
intellectus uoluntatem praecedit: nunquam enim uoluntas desideraret intelligere
nisi prius intellectus ipsum intelligere apprehenderet ut bonum. et iterum,
uoluntas mouet intellectum ad operandum in actu per modum quo agens mouere
dicitur; intellectus autem uoluntatem per modum quo finis mouet, nam bonum
intellectum est finis uoluntatis; agens autem est posterior in mouendo quam
finis, nam agens non mouet nisi propter finem. unde apparet intellectum
simpliciter esse altiorem uoluntate: uoluntatem uero intellectu per accidens et
secundum quid. quod felicitas humana non consistit in delectationibus
carnalibus. ex praemissis autem apparet quod impossibile est felicitatem humanam
consistere in delectationibus corporalibus, quarum praecipuae sunt in cibis et
uenereis. ostensum est enim quod secundum naturae ordinem delectatio est propter
operationem, et non e conuerso. si igitur operationes non fuerint ultimus finis,
delectationes consequentes eas neque sunt ultimus finis, neque concomitantes
ultimum finem. constat autem quod operationes quas consequuntur praedictae
delectationes, non sunt ultimus finis: ordinantur enim ad aliquos fines
manifestos; sicut comestio ad conseruationem corporis, coitus autem ad
generationem prolis. delectationes igitur praemissae non sunt ultimus finis,
neque ultimum finem concomitantes. non est igitur in his ponenda felicitas.
adhuc. uoluntas est superior quam appetitus sensitiuus: mouet enim ipsum, sicut
superius dictum est. in actu autem uoluntatis non consistit felicitas, sicut iam
supra ostensum est. multo igitur minus in delectationibus praedictis, quae sunt
in appetitu sensitiuo. amplius. felicitas est quoddam bonum hominis proprium:
non enim bruta possunt dici felicia, nisi abusiue. delectationes autem
praemissae sunt communes hominibus et brutis. non est igitur in eis ponenda
felicitas. item. ultimus finis est nobilissimum eorum quae ad rem pertinent:
habet enim rationem optimi. hae autem delectationes non conueniunt homini
secundum id quod est nobilissimum in ipso, quod est intellectus, sed secundum
sensum. non est igitur in talibus delectationibus ponenda felicitas. praeterea.
summa perfectio hominis esse non potest in hoc quod coniungitur rebus se
inferioribus, sed per hoc quod coniungitur alicui rei altiori: finis enim est
melior eo quod est ad finem. delectationes autem praemissae consistunt in hoc
quod homo secundum sensum coniungitur aliquibus se inferioribus, scilicet
sensibilibus quibusdam. non est igitur in talibus delectationibus felicitas
ponenda. amplius. quod non est bonum nisi secundum quod est moderatum, non est
secundum se bonum, sed accipit bonitatem a moderante. usus autem praedictarum
delectationum non est bonus homini nisi sit moderatus: aliter enim hae
delectationes se inuicem impedirent. non sunt igitur hae delectationes secundum
se bonum hominis. quod autem est summum bonum, est per se bonum: quia quod per
se bonum est, melius est eo quod per aliud. non sunt igitur tales delectationes
summum hominis bonum, quod est felicitas. item. in omnibus quae per se dicuntur,
sequitur magis ad magis, si simpliciter sequatur ad simpliciter: sicut, si
calidum calefacit, magis calidum magis calefacit, et maxime calidum maxime
calefaciet. si igitur delectationes praemissae essent secundum se bonae,
oporteret quod maxime uti eis esset optimum. hoc autem patet esse falsum: nam
nimius usus earum reputatur in uitium, et est etiam corporis noxius, et similium
delectationum impeditiuus. non sunt igitur per se bonum hominis. in eis igitur
non consistit humana felicitas. praeterea. actus uirtutum sunt laudabiles ex hoc
quod ad felicitatem ordinantur. si igitur in delectationibus praemissis
consisteret humana felicitas, actus uirtutis magis esset laudabilis in accedendo
ad has delectationes quam in abstinendo ab eis. hoc autem patet esse falsum: nam
actus temperantiae maxime laudatur in abstinendo a delectationibus; unde ab hoc
denominatur. non est igitur in delectationibus praemissis hominis felicitas.
amplius. finis ultimus cuiuslibet rei deus est, ut ex praemissis patet. illud
igitur oportet ultimum finem hominis poni, per quod maxime appropinquat ad deum.
per praedictas autem delectationes homo impeditur a maxima appropinquatione ad
deum, quae fit per contemplationem, quam maxime praedictae delectationes
impediunt, utpote ad sensibilia maxime hominem immergentes, et per consequens ab
intelligibilibus retrahentes. non est igitur in delectationibus corporalibus
felicitas humana ponenda. per hoc autem excluditur error epicureorum in his
uoluptatibus felicitatem hominis ponentium: ex quorum persona dicit salomon,
eccle. 5-17: hoc itaque uisum est mihi bonum, ut comedat quis et bibat et
fruatur laetitia ex labore suo et haec est pars illius. et sap. 2-9: ubique
relinquamus signa laetitiae: quoniam haec est pars nostra, et haec est sors
nostra. excluditur etiam error cerinthianorum qui in ultima felicitate, post
resurrectionem, mille annos in regno christi secundum carnales uentris
uoluptates fabulantur futuros: unde et chiliastae (quasi millenarii), sunt
appellati. excluduntur etiam iudaeorum et saracenorum fabulae, quae
retributiones iustorum in praedictis uoluptatibus ponunt: felicitas enim est
uirtutis praemium. quod felicitas non consistit in honoribus. ex praedictis
etiam patet quod nec in honoribus est summum bonum hominis, quod est felicitas.
finis enim ultimus hominis, et sua felicitas, est eius perfectissima operatio,
ut ex superioribus patet. honor autem hominis non consistit in sua operatione,
sed alterius ad ipsum, qui ei reuerentiam exhibet. non est igitur felicitas
hominis in honoribus ponenda. adhuc. quod est propter alterum bonum et
desiderabile, non est ultimus finis. tale autem est honor: non enim aliquis
recte honoratur nisi propter aliquod aliud bonum in eo existens. et propter hoc
homines honorari quaerunt, quasi boni alicuius quod in eis est testimonium
habere uolentes: unde et magis gaudent homines a magnis et sapientibus honorari.
non est igitur in honoribus felicitas hominis ponenda. amplius. ad felicitatem
per uirtutem peruenitur. operationes autem uirtutum sunt uoluntariae: aliter
enim non essent laudabiles. oportet igitur felicitatem esse aliquod bonum ad
quod homo sua uoluntate perueniat. hoc autem quod honorem assequatur, non est in
potestate hominis, sed magis in potestate honorantis. non est igitur in
honoribus felicitas humana ponenda. item. esse dignum honore non potest nisi
bonis inesse. honorari autem possunt etiam mali. melius est igitur fieri honore
dignum quam honorari. non est igitur honor summum hominis bonum. praeterea.
summum bonum est perfectum bonum. perfectum autem bonum non compatitur aliquod
malum. cui autem non inest aliquod malum, impossibile est esse malum.
impossibile est igitur esse malum cui adest summum bonum. potest autem aliquis
malus honorem consequi. non est igitur honor summum hominis bonum. quod
felicitas hominis non consistit in gloria. ex quo etiam apparet quod nec in
gloria, quae est in celebritate famae, consistit summum hominis bonum. est enim
gloria, secundum tullium frequens de aliquo fama cum laude: et secundum
ambrosium, clara cum laude notitia. ad hoc autem homines uolunt innotescere cum
laude et claritate quadam, ut ab eis quibus innotescunt honorentur. est igitur
gloria propter honorem quaesita. si igitur honor non est summum bonum, multo
minus gloria. adhuc. laudabilia bona sunt secundum quae aliquis ostenditur
ordinatus ad finem. qui autem ordinatur ad finem, nondum est ultimum finem
assecutus. laus igitur non attribuitur ei qui iam est ultimum finem assecutus:
sed magis honor, ut philosophus dicit, in i ethicorum. non potest igitur gloria
esse summum bonum: cum principaliter in laude consistat. amplius. cognoscere
nobilius est quam cognosci: non enim cognoscunt nisi quae sunt nobiliora in
rebus; cognoscuntur autem infima. non potest igitur summum hominis bonum esse
gloria, quae consistit in hoc quod aliquis cognoscatur. item. cognosci aliquis
non desiderat nisi in bonis: in malis autem quaerit latere. cognosci igitur
bonum est et desiderabile propter bona quae in aliquo cognoscuntur. illa igitur
sunt meliora. non est igitur gloria, quae in hoc consistit quod aliquis
cognoscatur, summum hominis bonum. praeterea. summum bonum oportet esse
perfectum: cum quietet appetitum: cognitio autem famae, in qua gloria humana
consistit, est imperfecta: est enim plurimum incertitudinis et erroris habens.
non potest igitur talis gloria esse summum bonum. item. id quod est summum
hominis bonum, oportet esse stabilissimum in rebus humanis: naturaliter enim
desideratur diuturna boni constantia. gloria autem, quae in fama consistit, est
instabilissima: nihil enim est mutabilius opinione et laude humana. non est
igitur talis gloria summum hominis bonum. quod felicitas hominis non consistit
in diuitiis. ex hoc autem apparet quod nec diuitiae sunt summum hominis bonum.
non enim appetuntur diuitiae nisi propter aliud: per se enim nihil boni
inferunt, sed solum cum utimur eis, uel ad corporis sustentationem, uel ad
aliquid huiusmodi. quod autem est summum bonum, est propter se desideratum, et
non propter aliud. non sunt igitur diuitiae summum hominis bonum. adhuc. eorum
possessio uel conseruatio non potest esse summum hominis bonum quae maxime
conferunt homini in hoc quod emittuntur. diuitiae autem in hoc maxime conferunt
quod expenduntur: hoc enim earum usus est. non potest igitur diuitiarum
possessio esse summum hominis bonum. amplius. actus uirtutis laudabilis est
secundum quod ad felicitatem accedit. magis autem est laudabilis actus
liberalitatis et magnificentiae, quae sunt circa pecunias, ex hoc quod pecuniae
emittuntur, quam ex hoc quod conseruantur: unde et ab hoc nomina harum uirtutum
sumuntur. non consistit igitur hominis felicitas in possessione diuitiarum.
item. illud in cuius consecutione summum hominis bonum est, oportet esse homine
melius. diuitiis autem homo est melior: cum sint res quaedam ad usum hominis
ordinatae. non est igitur in diuitiis summum hominis bonum. praeterea. summum
hominis bonum fortunae non subiacet: nam fortuita absque studio rationis
eueniunt; oportet autem quod per rationem homo proprium finem consequatur. in
consecutione autem diuitiarum maximum locum habet fortuna. non est igitur in
diuitiis humana felicitas constituta. amplius. hoc euidens fit per hoc quod
diuitiae inuoluntarie amittuntur; et quod malis aduenire possunt, quos necesse
est summo bono carere; et quod instabiles sunt; et alia huiusmodi, quae ex
superioribus rationibus colligi possunt. quod felicitas non consistit in
potentia mundana. similiter autem nec mundana potentia summum hominis bonum esse
potest: cum etiam in ea obtinenda plurimum fortuna possit; et instabilis sit; et
non subiaceat hominis uoluntati; et plerumque malis adueniat; quae summo bono
repugnant, ut ex praemissis patet. item. homo maxime dicitur bonus secundum quod
ad summum bonum attingit. secundum autem quod habet potentiam, non dicitur neque
bonus neque malus: non enim est bonus omnis qui potest bona facere; neque malus
est aliquis ex hoc quod potest mala facere. summum igitur bonum non consistit in
hoc quod est esse potentem. adhuc. omnis potentia ad alterum est. summum autem
bonum non est ad alterum. non est igitur potentia summum hominis bonum. amplius.
illud quo quis potest et bene et male uti, non potest esse summum hominis bonum:
melius enim est quo nullus male uti potest. potentia autem aliquis bene et male
uti potest: nam potestates rationales ad opposita sunt. non est igitur potestas
humana summum hominis bonum. praeterea. si aliqua potestas est summum bonum,
oportet illam esse perfectissimam. potestas autem humana est imperfectissima:
radicatur enim in hominum uoluntatibus et opinionibus, in quibus est maxima
inconstantia. et quanto maior reputatur potestas, tanto a pluribus dependet:
quod etiam ad eius debilitatem pertinet; cum quod a multis dependet, destrui
multipliciter possit. non est igitur in potestate mundana summum hominis bonum.
felicitas igitur hominis in nullo exteriori bono consistit: cum omnia exteriora
bona, quae dicuntur bona fortunae, sub praedictis contineantur. quod felicitas
non consistit in bonis corporis. quod autem nec in corporis bonis, cuiusmodi
sunt sanitas, pulchritudo et robur, sit hominis summum bonum, per similia
manifeste apparet. haec enim etiam bonis et malis communia sunt; et instabilia
sunt; et uoluntati non subiacent. praeterea. anima est melior corpore, quod non
uiuit, nec praedicta bona habet, nisi per animam. bonum igitur animae, sicut
intelligere et alia huiusmodi, est melius quam bonum corporis. non est igitur
corporis bonum summum hominis bonum. adhuc. haec bona sunt homini et aliis
animalibus communia. felicitas autem est proprium hominis bonum. non est igitur
in praemissis bonis hominis felicitas. amplius. multa animalia, quantum ad bona
corporis, sunt homine potiora: quaedam enim sunt uelociora homine, quaedam
robustiora, et sic de aliis. si igitur in his esset summum hominis bonum, non
esset homo optimum animalium: quod patet esse falsum. non est igitur felicitas
humana in bonis corporis consistens. quod felicitas humana non consistit in
sensu. per eadem etiam apparet quod neque summum hominis bonum est in bonis
sensitiuae partis. nam haec etiam bona sunt homini et aliis animalibus communia.
item. intellectus est melior sensu. bonum igitur intellectus est melius quam
bonum sensus. non igitur summum hominis bonum in sensu consistit. adhuc. maximae
delectationes secundum sensum sunt in cibis et uenereis, in quibus oporteret
esse summum bonum, si in sensu esset. non est autem in his. non est igitur in
sensu summum hominis bonum. amplius. sensus diliguntur propter utilitatem, et
propter cognitionem. tota autem utilitas sensuum ad corporis bona refertur.
cognitio autem sensus ad intellectiuam ordinatur: unde animalia intellectu
carentia non delectantur in sentiendo nisi per comparationem ad utilitatem ad
corpus pertinentem, secundum quod per sensus cognitionem consequuntur cibos uel
uenerea. non est igitur in parte sensitiua summum hominis bonum, quod est
felicitas. quod ultima hominis felicitas non consistit in actibus uirtutum
moralium. apparet autem quod nec in operationibus moralibus consistit ultima
felicitas hominis. felicitas enim humana non est ad ulteriorem finem
ordinabilis, si sit ultima. omnes autem operationes morales sunt ordinabiles ad
aliquid aliud. quod patet ex his quae inter eas sunt praecipuae. operationes
enim fortitudinis quae sunt in rebus bellicis, ordinantur ad uictoriam et ad
pacem: stultum enim esset propter se tantum bellare. similiter operationes
iustitiae ordinantur ad pacem inter homines seruandam, per hoc quod unusquisque
quiete quod suum est possidet. et similiter patet in omnibus aliis. non est
igitur in operationibus moralibus ultima hominis felicitas. adhuc. uirtutes
morales ad hoc sunt ut per eas conseruetur medium in passionibus intrinsecis et
exterioribus rebus. non est autem possibile quod modificatio passionum uel rerum
exteriorum sit ultimus finis humanae uitae: cum ipsae passiones et exteriores
res sint ad aliud ordinabiles. non est igitur possibile quod in actibus uirtutum
moralium sit ultima hominis felicitas. amplius. cum homo sit homo ex eo quod est
rationem habens, oportet quod proprium eius bonum, quod est felicitas, sit
secundum id quod est proprium rationi. magis autem est proprium rationis quod
ipsa in se habet, quam quod in alio facit. cum igitur bonum moralis uirtutis sit
quoddam a ratione in rebus aliis a se institutum, non poterit esse optimum
hominis, quod est felicitas: sed magis bonum quod est in ipsa ratione situm.
item. ostensum est supra quod finis omnium rerum ultimus est assimilari ad deum.
illud igitur secundum quod homo maxime assimilatur deo, erit eius felicitas. hoc
autem non est secundum actus morales: cum tales actus deo attribui non possint
nisi metaphorice; non enim deo conuenit habere passiones, uel aliqua huiusmodi,
circa quae sunt actus morales. non est igitur ultima felicitas hominis, quae est
ultimus eius finis, consistens in actibus moralibus. praeterea. felicitas est
proprium hominis bonum. illud igitur quod est maxime proprium hominis inter
omnia bona humana respectu aliorum animalium, est in quo quaerenda est eius
ultima felicitas. huiusmodi autem non est uirtutum moralium actus: nam aliqua
animalia aliquid participant uel liberalitatis uel fortitudinis; intellectualis
autem actionis nullum animal aliquid participat. non est igitur ultima hominis
felicitas in actibus moralibus. quod ultima felicitas non sit in actu
prudentiae. ex hoc etiam apparet quod neque in actu prudentiae est ultima
hominis felicitas. actus enim prudentiae est solum circa ea quae sunt moralium
uirtutum. non est autem in actibus moralium uirtutum ultima hominis felicitas.
neque igitur in actu prudentiae. adhuc. ultima felicitas hominis est in optima
hominis operatione. optima autem hominis operatio, secundum id quod est proprium
hominis, est in comparatione ad perfectissima obiecta. operatio autem prudentiae
non est circa obiecta perfectissima intellectus uel rationis: non enim est circa
necessaria, sed circa contingentia operabilia. non est igitur in eius operatione
ultima hominis felicitas. amplius. quod ordinatur ad alterum sicut ad finem, non
est ultima hominis felicitas. operatio autem prudentiae ordinatur ad alterum
sicut ad finem: tum quia omnis practica cognitio, sub qua continetur prudentia,
ordinatur ad operationem; tum etiam quia prudentia facit hominem bene se habere
in his quae sunt ad finem eligenda, sicut patet per aristotelem, in ui
ethicorum. non est igitur in operatione prudentiae ultima hominis felicitas.
item. animalia irrationabilia non participant aliquid felicitatis: sicut probat
aristoteles in i ethicor.. participant autem quaedam eorum aliquid prudentiae:
ut patet per eundem in i metaphysicae. igitur felicitas non consistit in
operatione prudentiae. quod felicitas non consistit in operatione artis. patet
etiam quod neque in operatione artis. quia etiam artis cognitio practica est. et
ita ad finem ordinatur, et ipsa non est ultimus finis. praeterea. operationum
artis fines sunt artificiata. quae non possunt esse ultimus finis humanae uitae:
cum magis nos sumus fines omnium artificialium; omnia enim propter hominis usum
fiunt. non potest igitur in operatione artis esse ultima felicitas. quod ultima
felicitas hominis consistit in contemplatione dei. si igitur ultima felicitas
hominis non consistit in exterioribus, quae dicuntur bona fortunae; neque in
bonis corporis; neque in bonis animae quantum ad sensitiuam partem; neque
quantum ad intellectiuam secundum actum moralium uirtutum; neque secundum
intellectuales quae ad actionem pertinent, scilicet artem et prudentiam:
relinquitur quod ultima hominis felicitas sit in contemplatione ueritatis. haec
enim sola operatio hominis est sibi propria; et in ea nullo modo aliquod aliorum
animalium communicat. haec etiam ad nihil aliud ordinatur sicut ad finem: cum
contemplatio ueritatis propter seipsam quaeratur. per hanc etiam operationem
homo suis superioribus coniungitur per similitudinem: quia haec tantum de
operationibus humanis in deo et in substantiis separatis est. hac etiam
operatione ad illa superiora contingit, cognoscendo ipsa quocumque modo. ad hanc
etiam operationem sibi homo magis est sufficiens: utpote ad eam in parum auxilio
exteriorum rerum egens. ad hanc etiam omnes aliae humanae operationes ordinari
uidentur sicut ad finem. ad perfectionem enim contemplationis requiritur
incolumitas corporis, ad quam ordinantur artificialia omnia quae sunt necessaria
ad uitam. requiritur etiam quies a perturbationibus passionum, ad quam
peruenitur per uirtutes morales et per prudentiam; et quies ab exterioribus
perturbationibus, ad quam ordinatur totum regimen uitae ciuilis. ut sic, si
recte considerentur, omnia humana officia seruire uideantur contemplantibus
ueritatem. non est autem possibile quod ultima hominis felicitas consistat in
contemplatione quae est secundum intellectum principiorum, quae est
imperfectissima, sicut maxime uniuersalis, rerum cognitionem in potentia
continens; et est principium, non finis humani studii, a natura nobis
proueniens, non secundum studium ueritatis. neque etiam secundum scientias quae
sunt de rebus infimis: cum oporteat felicitatem esse in operatione intellectus
per comparationem ad nobilissima intelligibilia. relinquitur igitur quod in
contemplatione sapientiae ultima hominis felicitas consistat, secundum diuinorum
considerationem. ex quo etiam patet inductionis uia quod supra rationibus est
probatum, quod ultima felicitas hominis non consistit nisi in contemplatione
dei. quod felicitas humana non consistit in cognitione dei quae communiter
habetur a pluribus. inquirendum autem relinquitur in quali dei cognitione ultima
felicitas substantiae intellectualis consistit. est enim quaedam communis et
confusa dei cognitio, quae quasi omnibus hominibus adest: siue hoc sit per hoc
quod deum esse sit per se notum, sicut alia demonstrationis principia, sicut
quibusdam uidetur, ut in primo libro dictum est; siue, quod magis uerum uidetur,
quia naturali ratione statim homo in aliqualem dei cognitionem peruenire potest.
uidentes enim homines res naturales secundum ordinem certum currere; cum
ordinatio absque ordinatore non sit, percipiunt, ut in pluribus, aliquem esse
ordinatorem rerum quas uidemus. quis autem, uel qualis, uel si unus tantum est
ordinator naturae, nondum statim ex hac communi consideratione habetur: sicut,
cum uidemus hominem moueri et alia opera agere, percipimus ei inesse quandam
causam harum operationum quae aliis rebus non inest, et hanc causam animam
nominamus; nondum tamen scientes quid sit anima, si est corpus, uel qualiter
operationes praedictas efficiat. non est autem possibile hanc cognitionem dei ad
felicitatem sufficere. felicis enim operationem oportet esse absque defectu.
haec autem cognitio est multorum errorum admixtionem suscipiens. quidam enim
rerum mundanarum non alium ordinatorem esse crediderunt quam corpora caelestia:
unde corpora caelestia deos esse dixerunt. quidam uero ulterius ipsa elementa et
quae ex eis generantur: quasi aestimantes motus et operationes naturales quas
habent, non ab alio ordinatore eis inesse, sed ab eis alia ordinari. quidam
uero, humanos actus non alicuius ordinationi subesse credentes nisi humanae,
homines qui alios ordinant, deos esse dixerunt. ista igitur dei cognitio non
sufficit ad felicitatem. amplius. felicitas est finis humanorum actuum. ad
praedictam autem cognitionem non ordinantur humani actus sicut ad finem: immo
quasi statim a principio omnibus adest. non igitur in hac dei cognitione
felicitas consistit. item. nullus propter hoc uituperabilis apparet quia
felicitate careat: quinimmo carentes ea et in ipsam tendentes laudantur. ex hoc
autem quod praedicta dei cognitione aliquis caret, maxime uituperabilis apparet:
designatur enim per hoc maxime hominis stoliditas, quod tam manifesta dei signa
non percipit; sicut stolidus reputaretur qui, hominem uidens, eum habere animam
non comprehenderet. unde et in psalmo dicitur: dixit insipiens in corde suo: non
est deus. non est igitur haec dei cognitio quae ad felicitatem sufficiat.
amplius. cognitio quae habetur de re tantum in communi, non secundum aliquid
sibi proprium, est imperfectissima, sicut cognitio quae haberetur de homine ex
hoc quod mouetur: est enim huiusmodi cognitio per quam res cognoscitur in
potentia tantum; propria enim in communibus potentia continentur. felicitas
autem est operatio perfecta; et summum hominis bonum oportet esse secundum id
quod est actu, et non secundum quod est potentia tantum; nam potentia per actum
perfecta habet boni rationem. non est igitur praemissa dei cognitio ad
felicitatem nostram sufficiens. quod felicitas humana non consistit in
cognitione dei quae habetur per demonstrationem. rursus, est quaedam alia dei
cognitio, altior quam praemissa, quae de deo per demonstrationem habetur, per
quam magis ad propriam ipsius cognitionem acceditur: cum per demonstrationem
remoueantur ab eo multa, per quorum remotionem ab aliis discretus intelligitur.
ostendit enim demonstratio deum esse immobilem, aeternum, incorporeum, omnino
simplicem, unum, et alia huiusmodi, quae in libro primo de deo ostendimus. ad
propriam autem alicuius rei cognitionem peruenitur non solum per affirmationes,
sed etiam per negationes: sicut enim proprium hominis est esse animal rationale,
ita proprium eius est non esse inanimatum neque irrationale. sed hoc interest
inter utrumque cognitionis propriae modum, quod, per affirmationes propria
cognitione de re habita, scitur quid est res, et quomodo ab aliis separatur: per
negationes autem habita propria cognitione de re, scitur quod est ab aliis
discreta, tamen quid sit remanet ignotum. talis autem est propria cognitio quae
de deo habetur per demonstrationes. non est autem nec ista ad ultimam hominis
felicitatem sufficiens. ea enim quae sunt alicuius speciei, perueniunt ad finem
illius speciei ut in pluribus: ea enim quae sunt a natura, sunt semper uel in
pluribus, deficiunt autem in paucioribus propter aliquam corruptionem. felicitas
autem est finis humanae speciei: cum omnes homines ipsam naturaliter desiderent.
felicitas igitur est quoddam commune bonum possibile prouenire omnibus
hominibus, nisi accidat aliquibus impedimentum quo sint orbati. ad praedictam
autem cognitionem de deo habendam per uiam demonstrationis pauci perueniunt,
propter impedimenta huius cognitionis, quae in principio libri tetigimus. non
est igitur talis dei cognitio essentialiter ipsa humana felicitas. adhuc. esse
in actu est finis existentis in potentia, ut ex praemissis patet. felicitas
igitur, quae est ultimus finis, est actus cui non adiungitur potentia ad
ulteriorem actum. talis autem cognitio per uiam demonstrationis de deo habita
remanet adhuc in potentia ad aliquod ulterius de deo cognoscendum, uel eadem
nobiliori modo: posteriores enim conati sunt aliquid ad diuinam cognitionem
pertinens adiungere his quae a prioribus inuenerunt tradita. non est igitur
talis cognitio ultima humana felicitas. amplius. felicitas omnem miseriam
excludit: nemo enim simul miser et felix esse potest. deceptio autem et error
magna pars miseriae est: hoc est enim quod omnes naturaliter fugiunt. praedictae
autem cognitioni quae de deo habetur, multiplex error adiungi potest: quod patet
in multis qui aliqua uera de deo per uiam demonstrationis cognouerunt, qui, suas
aestimationes sequentes, dum demonstratio eis deesset, in errores multiplices
inciderunt. si autem aliqui fuerunt qui sic de diuinis ueritatem inuenerunt
demonstrationis uia quod eorum aestimationi nulla falsitas adiungeretur, patet
eos fuisse paucissimos: quod non congruit felicitati, quae est communis finis.
non igitur est in hac cognitione de deo ultima hominis felicitas. praeterea.
felicitas in operatione perfecta consistit. ad perfectionem autem cognitionis
requiritur certitudo: unde scire aliter non dicimur nisi cognoscamus quod
impossibile est aliter se habere, ut patet in i posteriorum. cognitio autem
praedicta multum incertitudinis habet, quod demonstrat diuersitas sententiarum
de diuinis eorum qui haec per uiam demonstrationis inuenire conati sunt. non est
igitur in tali cognitione ultima felicitas. item. uoluntas cum consecuta fuerit
ultimum finem, quietatur eius desiderium. ultimus autem finis omnis cognitionis
humanae est felicitas. illa igitur cognitio dei essentialiter est ipsa
felicitas, qua habita non restabit alicuius scibilis desideranda cognitio. talis
autem non est cognitio quam philosophi per demonstrationes de deo habere
potuerunt: quia adhuc, illa cognitione habita, alia desideramus scire, quae per
hanc cognitionem nondum sciuntur. non est igitur in tali cognitione dei
felicitas. adhuc. finis cuiuslibet existentis in potentia est ut ducatur in
actum: ad hoc enim tendit per motum, quo mouetur in finem. tendit autem
unumquodque ens in potentia ad hoc quod sit actu secundum quod est possibile.
aliquid enim est existens in potentia cuius tota potentia potest reduci in
actum: unde huius finis est ut totaliter in actum reducatur; sicut graue, extra
medium existens, est in potentia ad proprium ubi. aliquid uero cuius potentia
tota non potest simul in actum reduci, sicut patet de materia prima: unde per
suum motum appetit successiue in actum diuersarum formarum exire, quae sibi,
propter earum diuersitatem, simul inesse non possunt. intellectus autem noster
est in potentia ad omnia intelligibilia, ut in secundo dictum est. duo autem
intelligibilia possunt simul in intellectu possibili existere secundum actum
primum, qui est scientia: licet forte non secundum actum secundum, qui est
consideratio. ex quo patet quod tota potentia intellectus possibilis potest
reduci simul in actum. hoc igitur requiritur ad eius ultimum finem, qui est
felicitas. hoc autem non facit praedicta cognitio quae de deo per
demonstrationem haberi potest: quia, ea habita, adhuc multa ignoramus. non est
igitur talis cognitio dei sufficiens ad ultimam felicitatem. quod felicitas
humana non consistit in cognitione dei quae est per fidem. est autem et alia dei
cognitio, quantum ad aliquid superior cognitione praedicta, qua scilicet deus ab
hominibus per fidem cognoscitur. quae quidem quantum ad hoc cognitionem quae de
deo per demonstrationem habetur, excedit, quia quaedam de deo per fidem
cognoscimus ad quae, propter sui eminentiam, ratio demonstrans peruenire non
potest, sicut in principio huius operis dictum est. non est autem possibile
neque in hac dei cognitione ultimam hominis felicitatem consistere. felicitas
enim est perfecta intellectus operatio, sicut ex dictis patet. in cognitione
autem fidei inuenitur operatio intellectus imperfectissima quantum ad id quod
est ex parte intellectus, quamuis maxima perfectio inueniatur ex parte obiecti:
non enim intellectus capit illud cui assentit credendo. non est igitur neque in
hac dei cognitione ultima hominis felicitas. item. ostensum est supra quod
ultima felicitas non consistit principaliter in actu uoluntatis. in cognitione
autem fidei principalitatem habet uoluntas: intellectus enim assentit per fidem
his quae sibi proponuntur, quia uult, non autem ex ipsa ueritatis euidentia
necessario tractus. non est igitur in hac cognitione ultima hominis felicitas.
adhuc. qui credit, assensum praebet his quae sibi ab alio proponuntur, quae ipse
non uidet: unde fides magis habet cognitionem auditui similem quam uisioni. non
autem crederet aliquis non uisis ab alio propositis nisi aestimaret eum
perfectiorem cognitionem habere de propositis quam ipse habeat qui non uidet.
aut igitur aestimatio credentis est falsa: aut oportet quod proponens habeat
perfectiorem cognitionem propositorum. quod et si ipse solum cognoscit ea quasi
ab alio audiens, non potest hoc in infinitum procedere: esset enim uanus et
absque certitudine fidei assensus; non enim inueniretur aliquod primum ex se
certum, quod certitudinem fidei credentium afferret. non est autem possibile
fidei cognitionem esse falsam neque uanam, ut ex dictis patet in principio
libri: et tamen, si esset falsa et uana, in tali cognitione felicitas non posset
consistere. est igitur aliqua hominis cognitio de deo altior cognitione fidei:
siue ipse homo proponens fidem immediate uideat ueritatem, sicut christo
credimus; siue a uidente immediate accipiat, sicut credimus apostolis et
prophetis. cum igitur in summa dei cognitione felicitas hominis consistat,
impossibile est quod consistat in fidei cognitione. amplius. per felicitatem,
cum sit ultimus finis, naturale desiderium quietatur. cognitio autem fidei non
quietat desiderium, sed magis ipsum accendit: quia unusquisque desiderat uidere
quod credit. non est igitur in cognitione fidei ultima hominis felicitas.
praeterea. cognitio de deo dicta est finis inquantum ultimo fini rerum, scilicet
deo, coniungit. per cognitionem autem fidei non fit res credita intellectui
praesens perfecte: quia fides de absentibus est, non de praesentibus. unde et
apostolus dicit 2 cor. 5, quod quandiu per fidem ambulamus, peregrinamur a
domino. fit tamen per fidem deus praesens affectui, cum uoluntarie credens deo
assentiat: secundum quod dicitur ephes. 3-17, habitare christum per fidem in
cordibus nostris. non est ergo possibile quod in cognitione fidei ultima
felicitas humana consistat. utrum in hac uita homo possit intelligere
substantias separatas per studium et inquisitionem scientiarum speculatiuarum.
habet autem et adhuc aliam cognitionem de deo intellectualis substantia. dictum
est enim in secundo libro quod intellectualis substantia separata, cognoscendo
essentiam suam, cognoscit et quod est supra se, et quod est sub se secundum
modum suae substantiae. quod praecipue necesse est si illud quod est supra
ipsam, sit causa eius: cum oporteat in effectibus similitudinem inueniri causae.
unde, cum deus sit causa omnium substantiarum intellectualium creatarum, ut ex
superioribus patet, necesse est quod intellectuales substantiae separatae,
cognoscendo suam essentiam, cognoscant per modum uisionis cuiusdam ipsum deum:
res enim illa per intellectum uisionis modo cognoscitur, cuius similitudo in
intellectu existit, sicut et similitudo rei corporaliter uisae est in sensu
uidentis. quicumque ergo intellectus apprehendit substantiam separatam
cognoscendo de ea quid est, uidet deum altiori modo quam aliqua praedictarum
cognitionum cognoscatur. quia ergo quidam posuerunt ultimam felicitatem hominis
esse in hac uita per hoc quod cognoscunt substantias separatas, considerandum
est utrum homo in hac uita possit substantias separatas cognoscere. hoc autem
quaestionem habet. intellectus enim noster, secundum statum praesentem, nihil
intelligit sine phantasmate, quod ita se habet ad intellectum possibilem, quo
intelligimus, sicut se habent colores ad uisum, ut patet ex his quae in secundo
tractata sunt. si igitur per cognitionem intellectiuam quae est ex
phantasmatibus, possit peruenire aliquis nostrum ad intelligendas substantias
separatas, possibile erit quod aliquis in hac uita intelligat ipsas substantias
separatas; et per consequens, uidendo ipsas substantias separatas, participabit
modum illius cognitionis quo substantia separata, intelligens se, intelligit
deum. si autem per cognitionem quae est ex phantasmatibus, nullo modo possit
peruenire ad intelligendas substantias separatas, non erit possibile quod homo
in statu huius uitae praedictum modum diuinae cognitionis assequatur. quod autem
ex cognitione quae est per phantasmata, ad intelligendum substantias peruenire
possimus, aliqui diuersimode posuerunt. auempace namque posuit quod per studium
speculatiuarum scientiarum possumus, ex his intellectis quae per phantasmata
cognoscimus, peruenire ad intelligendas substantias separatas. possumus enim
actione intellectus extrahere quidditatem rei cuiuslibet habentis quidditatem
quae non est sua quidditas. est enim intellectus natus cognoscere quamlibet
quidditatem inquantum est quidditas: cum intellectus proprium obiectum sit quod
quid est. si autem illud quod primo per intellectum possibilem intelligitur, est
aliquid habens quidditatem, possumus per intellectum possibilem abstrahere
quidditatem illius primo intellecti; et si illa quidditas habeat quidditatem,
possibile erit iterum abstrahere quidditatem illius quidditatis; et cum non sit
procedere in infinitum, oportet quod stetur alicubi. potest igitur intellectus
noster peruenire uia resolutionis ad cognoscendam quidditatem non habentem
aliquam quidditatem. talis autem est quidditas substantiae separatae. potest
igitur intellectus noster, per cognitionem horum sensibilium quae ex
phantasmatibus accipitur, peruenire ad intelligendas substantias separatas.
procedit autem ad idem ostendendum per aliam similem uiam. ponit enim quod
intellectum unius rei, ut puta equi, apud me et apud te multiplicatur solum per
multiplicationem specierum spiritualium, quae sunt diuersae in me et in te.
oportet igitur quod intellectum quod non sustentatur in aliqua huiusmodi specie,
sit idem apud te et apud me. sed quidditas intellecti quam intellectus noster
natus est abstrahere, ut probatum est, non habet aliquam speciem spiritualem et
indiuidualem: cum quidditas intellecti non sit quidditas indiuidui, neque
spiritualis neque corporalis, cum intellectum, inquantum est huiusmodi, sit
uniuersale. intellectus igitur noster natus est intelligere quidditatem cuius
intellectus est unus apud omnes. talis autem est quidditas substantiae
separatae. est igitur intellectus noster natus cognoscere substantiam separatam.
si autem diligenter consideretur, uiae istae friuolae inuenientur. cum enim
intellectum, inquantum huiusmodi, sit uniuersale, oportet quod quidditas
intellecti sit quidditas alicuius uniuersalis, scilicet generis uel speciei.
quidditas autem generis uel speciei horum sensibilium, cuius cognitionem
intellectiuam per phantasmata accipimus, comprehendit in se materiam et formam.
est igitur omnino dissimilis quidditati substantiae separatae, quae est simplex
et immaterialis. non est igitur possibile quod per hoc quod intelligitur
quidditas rei sensibilis per phantasmata, intelligatur quidditas substantiae
separatae. praeterea. non est eiusdem rationis forma quae secundum esse non
potest separari ab aliquo subiecto, cum illa quae separatur secundum esse a tali
subiecto, licet utraque secundum considerationem accipiatur absque tali
subiecto. non enim est eadem ratio magnitudinis, et substantiae separatae, nisi
ponamus magnitudines separatas medias inter species et sensibilia, sicut aliqui
platonici posuerunt. quidditas autem generis uel speciei rerum sensibilium non
potest separari secundum esse ab hac indiuiduali materia: nisi forte, secundum
platonicos, ponamus rerum species separatas, quod est ab aristotele improbatum.
est igitur omnino dissimilis quidditas praedicta substantiis separatis, quae
nullo modo sunt in materia. non igitur per hoc quod hae quidditates
intelliguntur, substantiae separatae intelligi possunt. adhuc. si quidditas
substantiae separatae detur esse eiusdem rationis cum quidditate generis uel
speciei istorum sensibilium, non poterit dici quod sit eiusdem rationis secundum
speciem nisi dicamus quod species horum sensibilium sint ipsae substantiae
separatae, sicut platonici posuerunt. remanet igitur quod non erunt eiusdem
rationis nisi quantum ad rationem quidditatis inquantum est quidditas. haec
autem est ratio communis, generis scilicet et substantiae. non igitur per has
quidditates de substantiis separatis aliquid intelligi poterit nisi remotum
genus ipsarum. cognito autem genere, non propter hoc cognoscitur species nisi in
potentia. non poterit igitur intelligi substantia separata per intellectum
quidditatum horum sensibilium. amplius. maior est distantia substantiae
separatae a sensibilibus quam unius sensibilis ab alio. sed intelligere
quidditatem unius sensibilis non sufficit ad intelligendam quidditatem alterius
sensibilis: caecus enim natus, per hoc quod intelligit quidditatem soni, nullo
modo potest peruenire ad intelligendam quidditatem coloris. multo igitur minus
per hoc quod intelligat aliquis quidditatem sensibilis substantiae, poterit
intelligere quidditatem substantiae separatae. item. si etiam ponamus quod
substantiae separatae orbes moueant, ex quorum motibus causantur formae
sensibilium, hic modus cognitionis substantiae separatae ex sensibilibus non
sufficit ad sciendam quidditatem ipsarum. nam per effectum scitur causa uel
ratione similitudinis quae est inter effectum et causam: uel inquantum effectus
demonstrat uirtutem causae. ratione autem similitudinis, ex effectu non poterit
sciri de causa quid est, nisi sit agens unius speciei: sic autem non se habent
substantiae separatae ad sensibilia. ratione autem uirtutis, hoc etiam non
potest esse nisi quando effectus adaequat uirtutem causae: tunc enim per
effectum tota uirtus causae cognoscitur; uirtus autem rei demonstrat substantiam
ipsius. hoc autem in proposito dici non potest: nam uirtutes substantiarum
separatarum excedunt effectus sensibiles omnes quos intellectu comprehendimus,
sicut uirtus uniuersalis effectum particularem. non est igitur possibile quod
per sensibilium intellectum deuenire possumus ad intelligendum substantias
separatas. adhuc. omnia intelligibilia in quorum cognitionem deuenimus per
inquisitionem et studium, ad aliquam scientiarum speculatiuarum pertinent. si
igitur per hoc quod intelligimus naturas et quidditates istorum sensibilium,
peruenimus ad intelligendas substantias separatas, oportet quod intelligere
substantias separatas contingat per aliquam scientiarum speculatiuarum. hoc
autem non uidemus: non est enim aliqua speculatiua scientia quae doceat de
aliqua substantiarum separatarum quid est, sed solum quia sunt. non est igitur
possibile quod per hoc quod intelligimus naturas sensibilium, perueniamus ad
intelligendas substantias separatas. si autem dicatur quod est possibile esse
aliquam talem speculatiuam scientiam quamuis adhuc non sit inuenta, hoc nihil
est: quia non est possibile per aliqua principia nobis nota ad intelligendas
substantias praedictas deuenire. omnia enim propria principia cuiuscumque
scientiae dependent ex principiis primis indemonstrabilibus per se notis, quorum
cognitionem a sensibilibus accipimus, ut patet in fine posteriorum. sensibilia
autem non sufficienter ducunt in cognitionem rerum immaterialium, ut per
superiores rationes est probatum. non est ergo possibile aliquam scientiam esse
per quam ad intelligendas substantias separatas perueniri possit. quod non
possumus in hac uita intelligere substantias separatas sicut ponit alexander.
quia uero alexander posuit quod intellectus possibilis est generabilis et
corruptibilis, utpote quaedam praeparatio naturae humanae consequens
commixtionem elementorum, ut in secundo habitum est; non est autem possibile ut
talis uirtus supra materialia eleuetur: posuit quod intellectus possibilis
noster nunquam potest peruenire ad intelligendas substantias separatas; posuit
tamen quod nos, secundum statum praesentis uitae, possumus substantias separatas
intelligere. quod quidem ostendere nitebatur hoc modo. unumquodque quando
peruenerit ad complementum in sua generatione, et ad ultimam perfectionem suae
substantiae, complebitur operatio sua propria, siue actio siue passio: sicut
enim operatio substantiam sequitur, ita operationis perfectio perfectionem
substantiae; unde animal, cum fuerit ex toto perfectum, poterit per se ambulare.
intellectus autem habitualis, qui nihil est aliud quam species intelligibiles
factae per intellectum agentem existentes in intellectu possibili, operatio est
duplex: una ut faciat intellecta in potentia esse intellecta in actu, quam habet
ex parte intellectus agentis; secunda est intelligere intellecta in actu; haec
enim duo homo potest facere per habitum intellectualem. quando igitur
complebitur generatio intellectus in habitu, complebitur in ipso utraque
praemissarum operationum. semper autem accedit ad complementum suae
generationis, dum nouas species intellectas acquirit. et sic necesse est quod
quandoque sua generatio compleatur, nisi sit impedimentum: quia nulla generatio
est ad infinitum tendens. complebitur igitur quandoque utraque operationum
intellectus in habitu, per hoc quod omnia intellecta in potentia faciet in actu,
quod est complementum primae operationis; et per hoc quod intelliget omnia
intelligibilia, et separata et non separata. cum autem intellectus possibilis
non possit intelligere substantias separatas, secundum eius opinionem, ut iam
dictum est; intendit quod intelligemus per intellectum in habitu substantias
separatas, inquantum intellectus agens, qui ab ipso ponitur substantia separata,
fiet forma intellectus in habitu et nobis ipsis; ita quod per eum intelligemus
sicut nunc intelligimus per intellectum possibilem; et, cum de uirtute
intellectus agentis sit facere omnia intellecta in actu quae sunt intelligibilia
potentia, et intelligere substantias separatas, in statu illo intelligemus
substantias separatas, et omnia intelligibilia non separata. et secundum hoc,
per hanc cognitionem quae est ex phantasmatibus, peruenimus in cognitionem
substantiae separatae; non quasi et ipsa phantasmata et intellecta per ea sint
medium aliquod ad cognoscendas substantias separatas, prout accidit in scientiis
speculatiuis, sicut posuit opinio superior; sed inquantum species intelligibiles
sunt quaedam dispositiones in nobis ad talem formam quae est intellectus agens.
et hoc est primum in quo differunt hae duae opiniones. unde, quando intellectus
in habitu fuerit perfectus per huiusmodi species intelligibiles in nobis factas
ab intellectu agente, fiet ipse intellectus agens nobis forma, ut dictum est. et
nominat ipsum intellectum adeptum, de quo dicunt aristotelem dicere quod sit ab
extrinseco. et sic, licet in scientiis speculatiuis non sit perfectio ultima
humana, sicut superior ponebat opinio; per eas tamen homo disponitur ad ultimam
perfectionem consequendam. et hoc est secundum in quo differt secunda opinio a
prima. tertio autem differt per hoc quod, secundum primam opinionem, intelligere
intellectum agentem est causa quod continuetur nobiscum. secundum uero hanc
secundam opinionem, est e conuerso: nam propter hoc quod nobiscum continuatur ut
forma, intelligimus ipsum et alias substantias separatas. haec autem
irrationabiliter dicuntur. intellectus enim in habitu, sicut intellectus
possibilis, ponitur ab alexandro esse generabilis et corruptibilis. aeternum
autem non potest fieri forma generabilis et corruptibilis, secundum eum: propter
hoc enim ponit intellectum possibilem, qui unitur nobis ut forma, esse
generabilem et corruptibilem, intellectum uero agentem, qui est incorruptibilis,
esse substantiam separatam. cum igitur intellectus agens, secundum alexandrum,
ponatur esse quaedam substantia separata aeterna, impossibile erit quod
intellectus agens fiat forma intellectus in habitu. praeterea. forma
intellectus, inquantum est intellectus, est intelligibile, sicut forma sensus
est sensibile: non enim recipit aliquid intellectus, per se loquendo, nisi
intelligibiliter sicut nec sensus nisi sensibiliter. si igitur non potest
intellectus agens esse intelligibile per intellectum in habitu, impossibile erit
quod sit forma eius. item. intelligere aliquo tripliciter dicimur. uno modo,
sicut intelligimus intellectu, qui est uirtus a qua egreditur talis operatio:
unde et ipse intellectus intelligere dicitur, et ipsum intelligere intellectus
fit intelligere nostrum. alio modo, sicut specie intelligibili: qua quidem
dicimur intelligere, non quasi ipsa intelligat, sed quia uis intellectiua per
eam perficitur in actu, sicut uis uisiua per speciem coloris. tertio modo, sicut
medio per cuius cognitionem deuenimus in cognitionem alterius. si igitur homo
quandoque per intellectum agentem intelligat substantias separatas, oportet
aliquo modorum dictorum hoc dici. non autem dicitur hoc modo tertio: quia non
concedit alexander quod intelligat intellectum agentem uel intellectus
possibilis, uel intellectus in habitu. nec etiam secundo modo: quia intelligere
per speciem intelligibilem attribuitur uirtuti intellectiuae cuius illa species
intelligibilis est forma; non autem concedit alexander quod intellectus
possibilis, uel intellectus in habitu, intelligat substantias separatas; unde
non potest esse quod sic intelligamus substantias separatas per intellectum
agentem sicut intelligimus aliqua per speciem intelligibilem. si autem sicut per
uirtutem intellectiuam, oportet quod ipsum intelligere intellectus agentis sit
intelligere hominis. hoc autem esse non potest nisi ex substantia intellectus
agentis et substantia hominis fiat unum secundum esse: impossibile enim est, si
sint duae substantiae secundum esse diuersae, quod operatio unius sit operatio
alterius. erit igitur intellectus agens unum secundum esse cum homine. non autem
secundum esse accidentale: quia iam non esset intellectus agens substantia, sed
accidens; sic enim ex colore et corpore fit unum secundum esse accidentale.
relinquitur igitur quod intellectus agens sit cum homine unum secundum esse
substantiale. erit igitur uel anima humana, uel pars eius, et non aliqua
substantia separata, sicut alexander ponit. non igitur secundum opinionem
alexandri potest poni quod homo intelligat substantias separatas. amplius. si
intellectus agens quandoque fiet forma istius hominis, ita quod per ipsum
intelligere possit, eadem ratione poterit fieri forma alterius hominis per ipsum
similiter intelligentis. sequetur ergo quod duo homines simul per intellectum
agentem intelligent sicut per formam suam. hoc autem est ita quod ipsum
intelligere intellectus agentis sit intelligere intelligentis per ipsum, ut iam
dictum est. erit ergo idem intelligere duorum intelligentium. quod est
impossibile. ratio etiam sua friuola omnino est. primo quidem quia, quando
perficitur generatio alicuius generis, oportet quod perficiatur sua operatio,
sed tamen secundum modum sui generis, non autem secundum modum generis altioris:
cum enim perficitur generatio aeris, habet generationem et motum completum
sursum, non tamen ut moueatur ad locum ignis. similiter autem, cum completur
generatio intellectus in habitu, complebitur eius operatio, quae est
intelligere, secundum suum modum: non autem secundum modum quo intelligunt
substantiae separatae, ut scilicet intelligat substantias separatas. unde ex
generatione intellectus in habitu non potest concludi quod homo quandoque
intelligat substantias separatas. secundo, quia eiusdem uirtutis est
complementum operationis cuius est operatio ipsa. si igitur intelligere
substantias separatas sit complementum operationis intellectus in habitu,
sequitur quod intellectus in habitu intelligat quandoque substantias separatas.
quod alexander non ponit: sequeretur enim quod intelligere substantias separatas
contingeret per scientias speculatiuas, quae sub intellectu in habitu
comprehenduntur. tertio, quia eorum quae generari incipiunt, completur generatio
ut in pluribus: cum omnes generationes rerum sint a causis determinatis, quae
consequuntur effectus suos uel semper uel in maiori parte. si igitur ad
completionem generationis sequitur etiam complementum actionis, oportet etiam
quod operatio completa consequatur ea quae generantur uel semper, uel in maiori
parte. intelligere autem substantias separatas non consequuntur qui ad
generationem intellectus in habitu student, neque in pluribus neque semper:
quinimmo nullus professus est se ad hanc perfectionem peruenisse. non est igitur
complementum operationis intellectus in habitu intelligere substantias
separatas. quod non possumus in hac uita intelligere substantias separatas sicut
ponit auerroes. quia uero maxima difficultas est in opinione alexandri ex hoc
quod ponit intellectum possibilem in habitu totaliter corruptibilem, auerroes
faciliorem uiam se existimauit adinuenisse ad ostendendum quod quandoque
intelligamus substantias separatas, ex hoc quod ponit intellectum possibilem
incorruptibilem, et a nobis secundum esse separatum, sicut et intellectum
agentem. ostendit enim primo, quod necesse est ponere quod intellectus agens se
habeat ad principia naturaliter cognita a nobis uel sicut agens ad instrumentum,
uel sicut forma ad materiam. intellectus enim in habitu, quo intelligimus, non
solum habet hanc actionem quae est intelligere, sed etiam hanc quae est facere
intellecta in actu: utrumque enim experimur in nostra potestate existere. hoc
autem quod est facere intellecta in actu magis proprie notificat intellectum in
habitu quam intelligere: quia prius est facere intellecta in actu quam
intelligere. sunt autem quaedam in nobis facta intellecta in actu naturaliter,
non ex studio aut ex nostra uoluntate, sicut prima intelligibilia. haec autem
facere intellecta actu non contingit per intellectum in habitu, per quem fiunt
intellecta in actu ea quae scimus ex studio: sed magis sunt initium intellectus
in habitu; unde et habitus horum intelligibilium ab aristotele, in ui ethicorum,
intellectus dicitur. fiunt autem intellecta in actu per solum intellectum
agentem. per haec autem fiunt intellecta in actu alia, quae ex studio scimus.
facere igitur haec consequentia intellecta in actu est actio et intellectus in
habitu, quantum ad prima principia; et ipsius intellectus agentis. una autem
actio non est duorum nisi unum eorum comparetur ad alterum sicut agens ad
instrumentum, uel sicut forma ad materiam. oportet igitur quod intellectus agens
comparetur ad prima principia intellectus in habitu uel sicut agens ad
instrumentum, uel sicut forma ad materiam. quod quidem qualiter possit esse sic
ostendit. intellectus possibilis, cum sit, secundum eius positionem, quaedam
substantia separata, intelligit intellectum agentem et alias substantias
separatas, et etiam prima intellecta speculatiua. est igitur subiectum
utrorumque. quaecumque autem conueniunt in uno subiecto, alterum eorum est sicut
forma alterius: sicut, cum color et lux sint in diaphano sicut in subiecto,
oportet quod alterum, scilicet lux, sit quasi forma alterius, scilicet coloris.
hoc autem necesse est quando habent ordinem ad inuicem: non in his quae per
accidens coniunguntur in eodem subiecto, sicut albedo et musica. sunt autem
intellecta speculatiua et intellectus agens ordinem ad inuicem habentia: cum
intellecta speculatiua sint facta intellecta in actu per intellectum agentem.
habet se igitur intellectus agens ad intellecta speculatiua quasi forma ad
materiam. oportet igitur quod, cum intellecta speculatiua sint nobis copulata
per phantasmata, quae sunt quoddam subiectum ipsorum, quod etiam intellectus
agens continuetur nobiscum, inquantum est forma intellectorum speculatiuorum.
quando igitur intellecta speculatiua sunt in nobis solum in potentia,
intellectus agens continuatur nobiscum solum in potentia. quando autem aliqua
intellecta speculatiua sunt in nobis in actu et aliqua in potentia, continuatur
nobis partim actu et partim in potentia: et tunc dicimur moueri ad
continuationem praedictam: quia quanto plura intellecta in actu fuerint in nobis
facta, perfectius intellectus agens continuatur nobis. hic autem profectus et
motus ad continuationem fit per studium in scientiis speculatiuis, per quas uera
intellecta acquirimus, et falsae opiniones excluduntur, quae sunt extra ordinem
huius motus, sicut monstruosa extra ordinem naturalis operationis. unde et ad
hunc profectum iuuant se homines, sicut iuuant se inuicem in scientiis
speculatiuis. quando ergo omnia intellecta in potentia fuerint in nobis facta in
actu, tunc intellectus agens perfecte copulabitur nobis ut forma, et
intelligemus per ipsum perfecte, sicut nunc perfecte intelligimus per
intellectum in habitu. unde, cum ad intellectum agentem pertineat intelligere
substantias separatas, intelligemus tunc substantias separatas, sicut nunc
intelligimus intellecta speculatiua. et haec erit ultima hominis felicitas, in
qua homo erit sicut quidam deus. huius autem positionis destructio ex praemissis
sufficienter apparet: procedit enim ex suppositione multorum quae in
superioribus sunt improbata. primo quidem, supra ostensum est quod intellectus
possibilis non est aliqua substantia separata a nobis secundum esse. unde non
oportebit quod sit subiectum substantiarum separatarum: praecipue cum
aristoteles dicat quod intellectus possibilis est in quo est omnia fieri; unde
uidetur quod sit subiectum solum illorum quae sunt facta intellecta. item. de
intellectu agente etiam supra ostensum est quod non est aliqua substantia
separata, sed pars animae: cui aristoteles attribuit hanc operationem, scilicet
facere intellecta in actu, quae est in nostra potestate. unde non oportebit quod
intelligere per intellectum agentem sit nobis causa quod possimus intelligere
substantias separatas: alias semper intelligeremus eas. adhuc. si intellectus
agens est substantia separata, non copulatur nobiscum nisi per species factas
intellectas in actu, secundum eius positionem, sicut nec intellectus possibilis:
licet intellectus possibilis se habeat ad illas species sicut materia ad formam,
intellectus autem agens e conuerso sicut forma ad materiam. species autem factae
intellectae in actu copulantur nobiscum, secundum eius positionem, propter
phantasmata, quae ita se habent ad intellectum possibilem sicut colores ad
uisum, ad intellectum uero agentem sicut colores ad lucem, ut ex uerbis
aristotelis in iii de anima patet. non autem lapidi, in quo est color, potest
attribui neque actio uisus ut uideat, neque actio solis ut illuminet. ergo,
secundum positionem praedictam, homini non poterit attribui neque actio
intellectus possibilis ut intelligat; neque actio intellectus agentis ut
intelligat substantias separatas, uel ut faciat intellecta in actu. amplius.
secundum positionem praemissam, intellectus agens non ponitur continuari
nobiscum ut forma nisi per hoc quod est forma speculatiuorum intellectorum,
quorum etiam ponitur forma per hoc quod eadem actio est intellectus agentis et
illorum intellectorum, scilicet facere intellecta actu. non igitur poterit esse
forma nobis nisi secundum quod communicant in actione eius intellecta
speculatiua. haec autem non communicant in operatione eius quae est intelligere
substantias separatas, cum sint species rerum sensibilium: nisi redeamus ad
opinionem auempace, quod quidditates substantiarum separatarum possint cognosci
per ea quae intelligimus de istis sensibilibus. nullo igitur modo per uiam
praedictam poterimus intelligere substantias separatas. praeterea. intellectus
agens secundum alium ordinem comparatur ad intellecta speculatiua, quorum est
factiuus; et ad substantias separatas, quarum non est factiuus, sed
cognoscitiuus tantum, secundum eius positionem. non igitur oportet, si copuletur
nobis per hoc quod est factiuus intellectorum speculatiuorum, quod copuletur
nobis secundum quod est cognoscitiuus substantiarum separatarum: sed in tali
processu est deceptio manifeste secundum accidens. adhuc. si per intellectum
agentem cognoscimus substantias separatas, hoc non est inquantum intellectus
agens est forma huius uel illius intellecti speculatiui, sed inquantum fit forma
nobis: sic enim per ipsum possumus intelligere. fit autem forma nobis etiam per
prima intellecta speculatiua, secundum quod ipse dicit. ergo statim a principio
homo potest per intellectum agentem intelligere substantias separatas. si autem
dicatur quod non fit nobis perfecte forma per quaedam intellecta speculatiua
intellectus agens, ut per ipsum possimus intelligere substantias separatas: hoc
non est nisi quia illa intellecta speculatiua non adaequant perfectionem
intellectus agentis in intelligendo substantias separatas. sed nec omnia
intellecta speculatiua simul accepta adaequant illam perfectionem intellectus
agentis secundum quod intelligit substantias separatas: cum omnia haec non sint
intelligibilia nisi inquantum sunt facta intellecta; illa uero sunt
intelligibilia secundum suam naturam. non igitur per hoc quod omnia speculatiua
intelligibilia sciemus, oportebit quod ita perfecte intellectus agens fiat nobis
forma quod per ipsum intelligamus substantias separatas. uel, si hoc non
requiritur, oportebit dicere quod, intelligendo quodlibet intelligibile,
intelligamus substantias separatas. quod ultima felicitas hominis non consistit
in cognitione substantiarum separatarum qualem praedictae opiniones fingunt. non
est autem possibile neque felicitatem humanam in tali cognitione substantiarum
separatarum ponere sicut praedicti philosophi posuerunt. uanum enim est quod est
ad finem quem non potest consequi. cum igitur finis hominis sit felicitas, in
quam tendit naturale ipsius desiderium, non potest poni felicitas hominis in eo
ad quod homo peruenire non potest: alioquin sequeretur quod homo esset in uanum,
et naturale eius desiderium esset inane, quod est impossibile. quod autem
intelligere substantias separatas homini sit impossibile secundum praedictas
positiones, ex dictis est manifestum. non est igitur in tali cognitione
substantiarum separatarum felicitas hominis constituta. praeterea. ad hoc quod
intellectus agens uniatur nobis ut forma ita quod per ipsum intelligamus
substantias separatas, requiritur quod generatio intellectus in habitu sit
completa, secundum alexandrum; uel quod omnia intellecta speculatiua sint facta
in nobis in actu, secundum auerroem; quae duo in idem redeunt, nam secundum hoc
intellectus in habitu generatur in nobis, secundum quod intellecta speculatiua
fiunt in nobis in actu. omnes autem species rerum sensibilium sunt intellectae
in potentia. ad hoc igitur quod intellectus agens copuletur alicui, oportet quod
intelligat in actu per intellectum speculatiuum omnes naturas rerum sensibilium,
et omnes uirtutes, operationes et motus eorum. quod non est possibile aliquem
hominem scire per principia scientiarum speculatiuarum, per quas mouemur ad
continuationem intellectus agentis, ut ipsi dicunt: cum ex his quae nostris
sensibus subsunt, ex quibus sumuntur principia scientiarum speculatiuarum, non
possit perueniri ad omnia praedicta cognoscenda. est igitur impossibile quod
aliquis homo ad illam continuationem perueniat per modum ab eis assignatum. non
est igitur possibile quod in tali continuatione sit hominis felicitas. adhuc.
dato quod talis continuatio hominis ad intellectum agentem sit possibilis qualem
ipsi describunt, planum est quod talis perfectio paucissimis hominum aduenit; in
tantum quod nec ipsi, nec aliqui, quantumcumque in scientiis speculatiuis
studiosi et periti, ausi sunt talem perfectionem de se profiteri. quinimmo omnes
plurima a se asserunt ignorata: sicut aristoteles quadraturam circuli, et
rationes ordinis caelestium corporum, in quibus, ut ipsemet dicit in ii de
caelo, non nisi topicas rationes reddere potest; et quid sit in eis necessarium
et eorum motoribus, aliis reseruat in xi metaphysicae. felicitas autem est
quoddam commune bonum, ad quod plures peruenire possunt, nisi sint orbati, ut
aristoteles dicit in i ethicorum. et hoc etiam uerum est de omni fine naturali
alicuius speciei, quod ipsum consequuntur ea quae sunt illius speciei ut in
pluribus. non est ergo possibile quod ultima hominis felicitas in continuatione
praedicta consistat. patet autem quod nec aristoteles, cuius sententiam sequi
conantur praedicti philosophi, in tali continuatione ultimam felicitatem hominis
opinatus est esse. probat enim in i ethicorum quod felicitas hominis est
operatio ipsius secundum uirtutem perfectam: unde necesse fuit quod de
uirtutibus determinaret, quas diuisit in uirtutes morales et intellectuales.
ostendit autem in x quod ultima felicitas hominis est in speculatione. unde
patet quod non est in actu alicuius uirtutis moralis; nec prudentiae nec artis,
quae tamen sunt intellectuales. relinquitur ergo quod sit operatio secundum
sapientiam, quae est praecipua inter tres residuas intellectuales, quae sunt
sapientia, scientia et intellectus, ut ostendit in ui ethicorum: unde et in x
ethicorum sapientem iudicat esse felicem. sapientia autem, secundum ipsum, est
una de scientiis speculatiuis, caput aliarum, ut dicit in ui ethicorum: et in
principio metaphysicae scientiam quam in illo libro tradere intendit, sapientiam
nominat. patet ergo quod opinio aristotelis fuit quod ultima felicitas quam homo
in uita ista acquirere potest, sit cognitio de rebus diuinis qualis per
scientias speculatiuas haberi potest. ille autem posterior modus cognoscendi res
diuinas, non per uiam scientiarum speculatiuarum, sed quodam generationis ordine
naturali, est confictus ab expositoribus quibusdam. quod non possumus in hac
uita intelligere substantias separatas. quia ergo secundum modos praedictos
substantiae separatae non possunt cognosci a nobis in uita ista, inquirendum
restat utrum aliquo modo in uita ista substantias ipsas separatas intelligere
possimus. quod autem hoc sit possibile nititur ostendere themistius per locum a
minori. substantiae enim separatae sunt magis intelligibiles quam materialia:
haec enim sunt intelligibilia inquantum sunt facta intellecta in actu per
intellectum agentem; illa uero sunt secundum seipsa intelligibilia. si ergo
intellectus noster comprehendit haec materialia, multo magis natus est
intelligere illas substantias separatas. haec autem ratio, secundum diuersas
opiniones de intellectu possibili, diuersimode iudicanda est. si enim
intellectus possibilis non sit uirtus a materia dependens; et sit iterum
secundum esse a corpore separatus, ut auerroes ponit, sequetur quod nullum
necessarium ordinem ad res materiales habeat; unde quae sunt magis
intelligibilia in seipsis, erunt sibi magis intelligibilia. sed tunc sequi
uidetur quod, cum nos a principio per intellectum possibilem intelligamus, quod
a principio intelligamus, substantias separatas: quod patet esse falsum. sed hoc
inconueniens euitare auerroes nititur, secundum ea quae de eius opinione
praedicta sunt: quae patet esse falsa ex praemissis. si autem intellectus
possibilis non est a corpore separatus secundum esse, ex hoc ipso quod est tali
corpori unitus secundum esse, habet quendam necessarium ordinem ad materialia,
ut nisi per illa ad aliorum cognitionem peruenire non possit. unde non sequitur,
si substantiae separatae sint in seipsis magis intelligibiles, quod propter hoc
sint magis intelligibiles intellectui nostro. et hoc demonstrant uerba
aristotelis in ii metaphysicae. dicit enim ibidem quod difficultas intelligendi
res illas accidit ex nobis, non ex illis: nam intellectus noster se habet ad
manifestissima rerum sicut se habet oculus uespertilionis ad lucem solis. unde,
cum per materialia intellecta non possint intelligi substantiae separatae, ut
supra ostensum est, sequetur quod intellectus possibilis noster nullo modo
possit intelligere substantias separatas. hoc etiam apparet ex ordine
intellectus possibilis ad agentem. potentia enim passiua ad illa solum est in
potentia in quae potest proprium eius actiuum: omni enim potentiae passiuae
respondet potentia actiua in natura; alias potentia passiua esset frustra, cum
non possit reduci in actum nisi per actiuam; unde uidemus quod uisus non est
susceptiuus nisi colorum, qui illuminantur per lucem. intellectus autem
possibilis, cum sit uirtus quodammodo passiua, habet proprium agens sibi
respondens, scilicet intellectum agentem, qui ita se habet ad intellectum
possibilem sicut se habet lux ad uisum. non est igitur intellectus possibilis in
potentia nisi ad illa intelligibilia quae sunt facta per intellectum agentem.
unde et aristoteles, in iii de anima, describens utrumque intellectum, dicit
quod intellectus possibilis est quo est omnia fieri, agens uero quo est omnia
facere; ut ad eadem utriusque potentia referri intelligatur, huius actiua,
illius passiua. cum ergo substantiae separatae non sint factae intellectae in
actu per intellectum agentem, sed solum materialia, ad haec sola se extendit
possibilis intellectus. non igitur per ipsum possumus intelligere substantias
separatas. propter quod et aristoteles congruo exemplo usus est: nam oculus
uespertilionis nunquam potest uidere lucem solis. quamuis auerroes hoc exemplum
deprauare nitatur, dicens quod simile non est de intellectu nostro ad
substantias separatas, et oculo uespertilionis ad lucem solis, quantum ad
impossibilitatem, sed solum quantum ad difficultatem. quod tali ratione probat
ibidem. quia si illa quae sunt intellecta secundum se, scilicet substantiae
separatae, essent nobis impossibiles ad intelligendum, frustra essent: sicut si
esset aliquod uisibile quod nullo uisu uideri posset. quae quidem ratio quam
friuola sit, apparet. etsi enim a nobis nunquam illae substantiae
intelligerentur, tamen intelliguntur a seipsis. unde nec frustra intelligibiles
essent: sicut nec sol frustra uisibilis est, ut aristotelis exemplum
prosequamur, quia non potest ipsum uidere uespertilio; cum possit ipsum uidere
homo et alia animalia. sic ergo intellectus possibilis, si ponitur corpori
unitus secundum esse, non potest intelligere substantias separatas. interest
tamen qualiter de substantia ipsius sentiatur. si enim ponatur esse quaedam
uirtus materialis generabilis et corruptibilis, ut quidam posuerunt, sequitur
quod ex sua substantia determinatur ad intelligendum materialia. unde necesse
est quod nullo modo intelligere possit substantias separatas: quia impossibile
erit ipsum esse separatum. si autem intellectus possibilis, quamuis sit corpori
unitus, est tamen incorruptibilis et a materia non dependens secundum suum esse,
sicut supra ostendimus; sequitur quod obligatio ad intelligendas res materiales
accidat ei ex unione ad corpus. unde, cum anima a corpore tali fuerit separata,
intellectus possibilis intelligere poterit ea quae sunt secundum se
intelligibilia, scilicet substantias separatas, per lumen intellectus agentis,
quae est similitudo in anima intellectualis luminis quod est in substantiis
separatis. et haec est sententia nostrae fidei de intelligendo substantias
separatas a nobis post mortem, et non in hac uita. quod anima in hac uita non
intelligit seipsam per seipsam. uidetur autem difficultas quaedam contra
praedicta afferri ex quibusdam augustini uerbis, quae diligenter pertractanda
sunt. dicit enim in ix de trinitate libro: mens, sicut corporearum rerum
notitias per sensus corporis colligit, sic incorporearum rerum per semetipsam.
ergo et seipsam per seipsam nouit: quoniam est incorporea. ex his enim uerbis
uidetur quod mens nostra se per seipsam intelligat, et intelligendo se,
intelligat substantias separatas: quod est contra praeostensa. inquirere ergo
oportet quomodo anima nostra per seipsam intelligat se. impossibile est autem
dici quod per seipsam intelligat de se quid est. per hoc enim fit potentia
cognoscitiua actu cognoscens, quod est in ea id quo cognoscitur. et si quidem
sit in ea in potentia, cognoscit in potentia; si autem in actu, cognoscit actu;
si autem medio modo, cognoscit habitu. ipsa autem anima semper sibi adest actu,
et nunquam in potentia uel in habitu tantum. si igitur per seipsam anima seipsam
cognoscit quid est, semper actu intelliget de se quid est. quod patet esse
falsum. adhuc. si anima per seipsam cognoscit de se quid est; omnis autem homo
animam habet: omnis igitur homo cognoscit de anima quid est. quod patet esse
falsum. amplius. cognitio quae fit per aliquid naturaliter nobis inditum, est
naturalis: sicut principia indemonstrabilia, quae cognoscuntur per lumen
intellectus agentis. si igitur nos de anima scimus quid est per ipsam animam,
hoc erit naturaliter notum. in his autem quae sunt naturaliter nota, nullus
potest errare: in cognitione enim principiorum indemonstrabilium nullus errat.
nullus igitur erraret circa animam quid est, si hoc anima per seipsam
cognosceret. quod patet esse falsum: cum multi opinati sint animam esse hoc uel
illud corpus, et aliqui numerum, uel harmoniam. non igitur anima per seipsam
cognoscit de se quid est. amplius. in quolibet ordine, quod est per se est prius
eo quod est per aliud, et principium eius. quod ergo est per se notum, est prius
notum omnibus quae per aliud cognoscuntur, et principium cognoscendi ea: sicut
primae propositiones conclusionibus. si igitur anima per seipsam de se cognoscit
quid est, hoc erit per se notum, et per consequens primo notum et principium
cognoscendi alia. hoc autem patet esse falsum: nam quid est anima non supponitur
in scientia quasi notum, sed proponitur ex aliis quaerendum. non igitur anima de
seipsa cognoscit quid est per seipsam. patet autem quod nec ipse augustinus hoc
uoluit. dicit enim in x libro de trin. quod anima, cum sui notitiam quaerit, non
uelut absentem se quaerit cernere, sed praesentem se curat discernere: non ut
cognoscat se, quasi non norit; sed ut dignoscat ab eo quod alterum nouit. ex quo
dat intelligere quod anima per se cognoscit seipsam quasi praesentem, non quasi
ab aliis distinctam. unde et in hoc dicit aliquos errasse, quod animam non
distinxerunt ab illis quae sunt ab ipsa diuersa. per hoc autem quod scitur de re
quid est, scitur res prout est ab aliis distincta: unde et definitio, quae
significat quid est res, distinguit definitum ab omnibus aliis. non igitur
uoluit augustinus quod anima de se cognoscat quid est per seipsam. sed nec
aristoteles hoc uoluit. dicit enim in iii de anima, quod intellectus possibilis
intelligit se sicut alia. intelligit enim se per speciem intelligibilem, qua fit
actu in genere intelligibilium. in se enim consideratus, est solum in potentia
ad esse intelligibile: nihil autem cognoscitur secundum quod est in potentia,
sed secundum quod est actu. unde substantiae separatae, quarum substantiae sunt
ut aliquid actu ens in genere intelligibilium, de se intelligunt quid sunt per
suas substantias: intellectus uero possibilis noster per speciem intelligibilem,
per quam fit actu intelligens. unde et aristoteles, in iii de anima, ex ipso
intelligere demonstrat naturam intellectus possibilis, scilicet quod sit
immixtus et incorruptibilis, ut ex praemissis patet. sic igitur, secundum
intentionem augustini, mens nostra per seipsam nouit seipsam inquantum de se
cognoscit quod est. ex hoc enim ipso quod percipit se agere, percipit se esse;
agit autem per seipsam, unde per seipsam de se cognoscit quod est. sic ergo et
de substantiis separatis anima, cognoscendo seipsam, cognoscit quia sunt: non
autem quid sunt, quod est earum substantias intelligere. cum enim de substantiis
separatis hoc quod sint intellectuales quaedam substantiae cognoscamus, uel per
demonstrationem uel per fidem, neutro modo hanc cognitionem accipere possemus
nisi hoc ipsum quod est esse intellectuale, anima nostra ex seipsa cognosceret.
unde et scientia de intellectu animae oportet uti ut principio ad omnia quae de
substantiis separatis cognoscimus. non autem oportet quod, si per scientias
speculatiuas possumus peruenire ad sciendum de anima quid est, quod possimus ad
sciendum quod quid est de substantiis separatis per huiusmodi scientias
peruenire: nam intelligere nostrum, per quod peruenimus ad sciendum de anima
nostra quid est, multum est remotum ab intelligentia substantiae separatae.
potest tamen per hoc quod scitur de anima nostra quid est, perueniri ad sciendum
aliquod genus remotum substantiarum separatarum: quod non est earum substantias
intelligere. sicut autem de anima scimus quia est per seipsam, inquantum eius
actus percipimus; quid autem sit, inquirimus ex actibus et obiectis per
principia scientiarum speculatiuarum: ita etiam de his quae sunt in anima
nostra, scilicet potentiis et habitibus, scimus quidem quia sunt, inquantum
actus percipimus; quid uero sint, ex ipsorum actuum qualitate inuenimus. quod
non possumus in hac uita uidere deum per essentiam. si autem alias substantias
separatas in hac uita intelligere non possumus, propter connaturalitatem
intellectus nostri ad phantasmata, multo minus in hac uita diuinam essentiam
uidere possumus, quae transcendit omnes substantias separatas. huius autem
signum hinc etiam accipi potest, quia quanto magis mens nostra ad contemplanda
spiritualia eleuatur, tanto magis abstrahitur a sensibilibus. ultimus autem
terminus quo contemplatio pertingere potest, est diuina substantia. unde oportet
mentem quae diuinam substantiam uidet, totaliter a corporalibus sensibus esse
absolutam, uel per mortem uel per aliquem raptum. hinc est quod dicitur ex
persona dei, exodi 33-20: non uidebit me homo et uiuet. quod autem in sacra
scriptura aliqui deum uidisse dicuntur, oportet intelligi hoc fuisse uel per
aliquam imaginariam uisionem; seu etiam corporalem, prout scilicet per aliquas
corporeas species, uel exterius apparentes uel interius formatas in
imaginatione, diuinae uirtutis praesentia demonstrabatur; uel etiam secundum
quod aliqui per spirituales effectus aliquam cognitionem de deo intelligibilem
perceperunt. difficultatem autem afferunt quaedam uerba augustini, ex quibus
uidetur quod in hac uita possimus intelligere ipsum deum. dicit enim in ix libro
de trin., quod in aeterna ueritate, ex qua omnia temporalia facta sunt, formam
secundum quam sumus, et secundum quam uel in nobis uel in corporibus uera et
recta ratione aliquid operamur, uisu mentis aspicimus, atque inde conceptam
rerum ueracem notitiam apud nos habemus. in xii etiam confessionum dicit: si
ambo uidemus uerum esse quod dicis, et ambo uidemus uerum esse quod dico, ubi
quaeso, id uidemus? nec ego utique in te, nec tu in me. sed ambo in ipsa quae
supra mentes nostras est, incommutabili ueritate. in libro etiam de uera
religione dicit quod secundum ueritatem diuinam de omnibus iudicamus. in libro
autem soliloquiorum dicit quod prius est ueritas cognoscenda, per quam possunt
alia cognosci. quod de ueritate diuina intelligere uidetur. uidetur ergo ex
uerbis eius quod ipsum deum, qui sua ueritas est, uideamus, et per ipsum alia
cognoscamus. ad idem etiam pertinere uidentur uerba eiusdem quae ponit in xii de
trin., sic dicens: rationis est iudicare de istis corporalibus secundum rationes
incorporales et sempiternas, quae, nisi supra mentem humanam essent,
incommutabiles profecto non essent. rationes autem incommutabiles et sempiternae
alibi quam in deo esse non possunt: cum solus deus, secundum fidei doctrinam,
sit sempiternus. uidetur igitur sequi quod deum in ista uita uidere possimus, et
per hoc quod eum et in eo rationes rerum uidemus, de aliis iudicemus. non est
autem credendum quod augustinus hoc in uerbis praemissis senserit, quod in hac
uita deum per suam essentiam intelligere possimus. qualiter igitur illam
incommutabilem ueritatem, uel istas rationes aeternas, in hac uita uideamus, et
secundum eam de aliis iudicemus, inquirendum est. ueritatem quidem in anima
esse, ipse augustinus in libro soliloquiorum confitetur: unde ex aeternitate
ueritatis immortalitatem animae probat. non solum autem sic ueritas est in anima
sicut deus per essentiam in rebus omnibus dicitur; neque sicut in rebus omnibus
est per suam similitudinem, prout unaquaeque res in tantum dicitur uera
inquantum ad dei similitudinem accedit: non enim in hoc anima rebus aliis
praeferretur. est ergo speciali modo in anima inquantum ueritatem cognoscit.
sicut igitur animae et res aliae uerae quidem dicuntur in suis naturis, secundum
quod similitudinem illius summae naturae habent, quae est ipsa ueritas, cum sit
suum intellectum esse: ita id quod per animam cognitum est, uerum est inquantum
illius diuinae ueritatis quam deus cognoscit, similitudo quaedam existit in
ipso. unde et glossa super illud psalmi, diminutae sunt ueritates a filiis
hominum, dicit quod, sicut ab una facie resultant multae in speculo, ita ab una
prima ueritate resultant multae ueritates in mentibus hominum. quamuis autem
diuersa a diuersis cognoscuntur et creduntur uera, tamen quaedam sunt uera in
quibus omnes homines concordant, sicut sunt prima principia intellectus tam
speculatiui quam practici: secundum quod uniuersaliter in mentibus omnium
diuinae ueritatis quasi quaedam imago resultat. inquantum ergo quaelibet mens
quicquid per certitudinem cognoscit, in his principiis intuetur, secundum quae
de omnibus iudicatur, facta resolutione in ipsa, dicitur omnia in diuina
ueritate uel in rationibus aeternis uidere, et secundum eas de omnibus iudicare.
et hunc sensum confirmant augustini uerba in libro soliloquiorum, qui dicit quod
scientiarum spectamina uidentur in diuina ueritate sicut haec uisibilia in
lumine solis, quae constat non uideri in ipso corpore solis, sed per lumen, quod
est similitudo solaris claritatis in aere et similibus corporibus relicta. ex
his ergo uerbis augustini non habetur quod deus uideatur secundum suam
substantiam in hac uita, sed solum sicut in speculo. quod et apostolus de
cognitione huius uitae confitetur, dicens, i cor. 13-12: uidemus nunc per
speculum in aenigmate. quamuis autem hoc speculum quod est mens humana, de
propinquiori dei similitudinem repraesentet quam inferiores creaturae, tamen
cognitio dei quae ex mente humana accipi potest, non excedit illud genus
cognitionis quod ex sensibilibus sumitur: cum et ipsa anima de seipsa cognoscat
quid est per hoc quod naturas intelligit sensibilium, ut dictum est. unde nec
per hanc uiam cognosci deus altiori modo potest quam sicut causa cognoscitur per
effectum. quod ultima hominis felicitas non sit in hac uita. si ergo humana
felicitas ultima non consistit in cognitione dei qua communiter ab omnibus uel
pluribus cognoscitur secundum quandam aestimationem confusam, neque iterum in
cognitione dei qua cognoscitur per uiam demonstrationis in scientiis
speculatiuis, neque in cognitione dei qua cognoscitur per fidem, ut in
superioribus est ostensum; non est autem possibile in hac uita ad altiorem dei
cognitionem peruenire ut per essentiam cognoscatur, uel saltem ita quod aliae
substantiae separatae intelligantur, ut ex his posset deus quasi de propinquiori
cognosci, ut ostensum est; oportet autem in aliqua dei cognitione felicitatem
ultimam poni, ut supra probatum est: impossibile est quod in hac uita sit ultima
hominis felicitas. item. ultimus finis hominis terminat eius appetitum
naturalem, ita quod, eo habito, nihil aliud quaeritur: si enim adhuc mouetur ad
aliud, nondum habet finem in quo quiescat. hoc autem in hac uita non est
possibile accidere. quanto enim plus aliquis intelligit, tanto magis in eo
desiderium intelligendi augetur, quod est hominibus naturale: nisi forte aliquis
sit qui omnia intelligat. quod in hac uita nulli unquam accidit qui esset solum
homo, nec est possibile accidere: cum in hac uita substantias separatas, quae
sunt maxime intelligibilia, cognoscere non possimus, ut ostensum est. non est
igitur possibile ultimam hominis felicitatem in hac uita esse. adhuc. omne quod
mouetur in finem, desiderat naturaliter stabiliri et quiescere in illo: unde a
loco quo corpus naturaliter mouetur, non recedit nisi per motum uiolentum, qui
contrariatur appetitui. felicitas autem est ultimus finis, quem homo naturaliter
desiderat. est igitur hominis desiderium naturale ad hoc quod in felicitate
stabiliatur. nisi igitur cum felicitate pariter immobilem stabilitatem
consequatur, nondum est felix, eius desiderio naturali nondum quiescente. cum
igitur aliquis felicitatem consequitur, pariter stabilitatem et quietem
consequetur: unde et omnium haec est de felicitate conceptio, quod de sui
ratione stabilitatem requirat; propter quod philosophus dicit, in i eth., quod
non aestimamus felicem esse chamaleontem quendam. in uita autem ista non est
aliqua certa stabilitas: cuilibet enim, quantumcumque felix dicatur, possibile
est infirmitates et infortunia accidere, quibus impeditur ab operatione,
quaecumque sit illa, in qua ponitur felicitas. non est igitur possibile in hac
uita esse ultimam hominis felicitatem. amplius. inconueniens uidetur et
irrationabile quod tempus generationis alicuius rei sit magnum, tempus autem
durationis ipsius sit paruum: sequeretur enim quod natura in maiori tempore suo
fine priuaretur; unde uidemus quod animalia quae paruo tempore uiuunt, paruum
etiam tempus ad hoc quod perficiantur habent. si autem felicitas consistat in
perfecta operatione secundum uirtutem perfectam, uel intellectualem uel moralem,
impossibile est eam aduenire homini nisi post tempus diuturnum. et hoc maxime in
speculatiuis apparet, in quibus ultima felicitas hominis ponitur, ut ex dictis
patet: nam uix in ultima aetate homo ad perfectum in speculatione scientiarum
peruenire potest. tunc autem, ut plurimum, modicum restat humanae uitae. non est
igitur possibile in hac uita ultimam hominis felicitatem esse. praeterea.
felicitatem perfectum quoddam bonum omnes confitentur: alias appetitum non
quietaret. perfectum autem bonum est quod omnino caret admixtione mali: sicut
perfecte album est quod est omnino impermixtum nigro. non est autem possibile
quod homo in statu istius uitae omnino sit immunis a malis: non solum
corporalibus, quae sunt fames, sitis, aestus et frigus, et alia huiusmodi; sed
etiam a malis animae. nullus enim inuenitur qui non aliquando inordinatis
passionibus inquietetur; qui non aliquando praetereat medium, in quo uirtus
consistit, uel in plus uel in minus; qui non etiam in aliquibus decipiatur; uel
saltem ignoret quae scire desiderat; aut etiam debili opinione concipiat ea de
quibus certitudinem habere uellet. non est igitur aliquis in hac uita felix.
adhuc. homo naturaliter refugit mortem, et tristatur de ipsa: non solum ut nunc,
cum eam sentit, eam refugiens, sed etiam cum eam recogitat. hoc autem quod non
moriatur, homo non potest assequi in hac uita. non est igitur possibile quod
homo in hac uita sit felix. amplius. felicitas ultima non consistit in habitu,
sed in operatione: habitus enim propter actus sunt. sed impossibile est in hac
uita continue agere quamcumque actionem. impossibile est igitur in hac uita
hominem totaliter esse felicem. item. quanto aliquid est magis desideratum et
dilectum, tanto eius amissio maiorem dolorem uel tristitiam affert. felicitas
autem maxime desideratur et amatur. maxime igitur eius amissio tristitiam habet.
sed si sit in hac uita ultima felicitas, certum est quod amitteretur, saltem per
mortem. et non est certum utrum duratura sit usque ad mortem: cum cuilibet
homini possibile sit in hac uita accidere morbos quibus totaliter ab operatione
uirtutis impeditur, sicut phrenesim et alios huiusmodi, quibus impeditur
rationis usus. semper igitur talis felicitas habebit tristitiam naturaliter
annexam. non erit igitur perfecta felicitas. potest autem aliquis dicere quod,
cum felicitas sit bonum intellectualis naturae, perfecta et uera felicitas est
illorum in quibus natura intellectualis perfecta inuenitur, idest in substantiis
separatis: in hominibus autem inuenitur imperfecta, per modum participationis
cuiusdam. ad ueritatem enim intelligendam plene, non nisi per quendam
inquisitionis motum pertingere possunt; et ad ea quae sunt secundum naturam
maxime intelligibilia, omnino deficiunt, sicut ex dictis patet. unde nec
felicitas, secundum suam perfectam rationem, potest hominibus adesse: sed
aliquid ipsius participant, etiam in hac uita. et haec uidetur fuisse sententia
aristotelis de felicitate. unde in i ethicorum, ubi inquirit utrum infortunia
tollant felicitatem, ostenso quod felicitas sit in operibus uirtutis, quae
maxime permanentes in hac uita esse uidentur, concludit illos quibus talis
perfectio in hac uita adest, esse beatos ut homines, quasi non simpliciter ad
felicitatem pertingentes, sed modo humano. quod autem praedicta responsio
rationes praemissas non euacuet ostendendum est. homo enim etsi naturae ordine
substantiis separatis sit inferior, creaturis tamen irrationabilibus superior
est. perfectiori igitur modo suum finem ultimum consequitur quam illa. illa uero
sic perfecte suum finem ultimum consequuntur quod nihil aliud quaerunt: graue
enim, cum fuerit in suo ubi, quiescit; animalia etiam cum fruuntur
delectabilibus secundum sensum, eorum naturale desiderium quietatur. oportet
igitur multo fortius quod, cum homo peruenerit ad suum finem ultimum, naturale
eius desiderium quietetur. sed hoc non potest fieri in uita ista. ergo homo non
consequitur felicitatem, prout est finis proprius eius, in hac uita, ut ostensum
est. oportet ergo quod consequatur post hanc uitam. adhuc. impossibile est
naturale desiderium esse inane: natura enim nihil facit frustra. esset autem
inane desiderium naturae si nunquam posset impleri. est igitur implebile
desiderium naturale hominis. non autem in hac uita, ut ostensum est. oportet
igitur quod impleatur post hanc uitam. est igitur felicitas ultima hominis post
hanc uitam. amplius. quandiu aliquid mouetur ad perfectionem, nondum est in
ultimo fine. sed omnes homines in cognoscendo ueritatem semper se habent ut moti
et tendentes ad perfectionem: quia illi qui sequuntur, superinueniunt aliqua
illis quae a prioribus sunt inuenta, sicut etiam dicitur in ii metaphysicae. non
igitur homines in cognitione ueritatis sic se habent quasi in ultimo fine
existentes. cum igitur in speculatione, per quam quaeritur cognitio ueritatis,
maxime uideatur ultima felicitas hominis in hac uita consistere, sicut etiam
ipse aristoteles probat in x eth., impossibile est dicere quod homo in hac uita
ultimum suum finem consequatur. praeterea. omne quod est in potentia, intendit
exire in actum. quandiu igitur non est ex toto factum in actu, non est in suo
fine ultimo. intellectus autem noster est in potentia ad omnes formas rerum
cognoscendas: reducitur autem in actum cum aliquam earum cognoscit. ergo non
erit ex toto in actu, nec in ultimo suo fine, nisi quando omnia, saltem ista
materialia, cognoscit. sed hoc non potest homo assequi per scientias
speculatiuas, quibus in hac uita ueritatem cognoscimus. non est igitur possibile
quod ultima felicitas hominis sit in hac uita. propter has autem et huiusmodi
rationes, alexander et auerroes posuerunt ultimam hominis felicitatem non esse
in cognitione humana, quae est per scientias speculatiuas, sed per
continuationem cum substantia separata, quam esse credebant possibilem homini in
hac uita. quia uero aristoteles uidit quod non est alia cognitio hominis in hac
uita quam per scientias speculatiuas, posuit hominem non consequi felicitatem
perfectam, sed suo modo. in quo satis apparet quantam angustiam patiebantur hinc
inde eorum praeclara ingenia. a quibus angustiis liberabimur si ponamus,
secundum probationes praemissas, hominem ad ueram felicitatem post hanc uitam
peruenire posse, anima hominis immortali existente in quo statu anima intelliget
per modum quo intelligunt substantiae separatae, sicut in secundo huius operis
ostensum est. erit igitur ultima felicitas hominis in cognitione dei quam habet
humana mens post hanc uitam, per modum quo ipsum cognoscunt substantiae
separatae. propter quod, matth. 5-12, dominus mercedem nobis in caelis
promittit; et matth. 22-30, dicit quod sancti erunt sicut angeli, qui uident
semper deum in caelis, ut dicitur matth. 18-10. quod substantiae separatae non
uident deum per essentiam ex hoc quod cognoscunt eum per suam essentiam. oportet
autem inquirere utrum haec ipsa cognitio qua substantiae separatae, et animae
post mortem, cognoscunt deum per suas essentias, sufficiat ad ipsarum ultimam
felicitatem. ad cuius ueritatis indaginem, primo ostendendum est quod per talem
modum cognitionis non cognoscitur diuina essentia. contingit enim ex effectu
cognoscere causam multipliciter. uno modo, secundum quod effectus sumitur ut
medium ad cognoscendum de causa quod sit, et quod talis sit: sicut accidit in
scientiis, quae causam demonstrant per effectum. alio modo, ita quod in ipso
effectu uideatur causa, inquantum similitudo causae resultat in effectu: sicut
homo uidetur in speculo propter suam similitudinem. et differt hic modus a
primo. nam in primo sunt duae cognitiones, effectus et causae, quarum una est
alterius causa: nam cognitio effectus est causa quod cognoscatur eius causa. in
modo autem secundo una est uisio utriusque: simul enim dum uidetur effectus,
uidetur et causa in ipso. tertio modo, ita quod ipsa similitudo causae in
effectu sit forma qua cognoscit causam suus effectus: sicut si arca haberet
intellectum, et per formam suam cognosceret artem a qua talis forma, uelut eius
similitudo, processit. nullo autem istorum modorum per effectum potest cognosci
de causa quid est, nisi sit effectus causae adaequatus, in quo tota uirtus
causae exprimatur. substantiae autem separatae cognoscunt deum per suas
substantias sicut causa cognoscitur per effectum: non autem primo modo, quia sic
eorum cognitio esset discursiua, sed secundo modo, inquantum una uidet deum in
alia; et modo tertio, inquantum quaelibet earum uidet deum in seipsa. nulla
autem earum est effectus adaequans uirtutem dei, ut in secundo libro ostensum
est. non est igitur possibile quod per hunc modum cognitionis ipsam diuinam
essentiam uideant. amplius. similitudo intelligibilis per quam intelligitur
aliquid secundum suam substantiam, oportet quod sit eiusdem speciei, uel magis
species eius; sicut forma domus quae est in mente artificis, est eiusdem speciei
cum forma domus quae est in materia, uel potius species eius; non enim per
speciem hominis intelligitur de asino uel equo quid est. sed ipsa natura
substantiae separatae non est idem specie cum natura diuina, quinimmo nec
genere, ut in primo libro ostensum est. non est igitur possibile quod substantia
separata intelligat diuinam substantiam per propriam naturam. item. omne creatum
ad aliquod genus uel speciem terminatur. diuina autem essentia est infinita,
comprehendens in se omnem perfectionem totius esse, ut in primo libro ostensum
est. impossibile est igitur quod per aliquid creatum diuina substantia uideatur.
praeterea. omnis intelligibilis species per quam intelligitur quidditas uel
essentia alicuius rei, comprehendit in repraesentando rem illam: unde et
orationes significantes quod quid est terminos et definitiones uocamus.
impossibile est autem quod aliqua similitudo creata taliter deum repraesentet:
cum quaelibet similitudo creata sit alicuius generis determinati, non autem
deus, ut in primo ostensum est. non est igitur possibile quod per aliquam
similitudinem creatam diuina substantia intelligatur. amplius. diuina substantia
est suum esse ut in primo ostensum est. ipsum autem esse substantiae separatae
est aliud quam sua substantia, ut in secundo probatum est. essentia igitur
substantiae separatae non est sufficiens medium quo deus per essentiam uideri
possit. cognoscit tamen substantia separata per suam substantiam de deo quia
est; et quod est omnium causa; et eminentem omnibus; et remotum ab omnibus, non
solum quae sunt, sed etiam quae mente creata concipi possunt. ad quam etiam
cognitionem de deo nos utcumque pertingere possumus: per effectus enim de deo
cognoscimus quia est et quod causa aliorum est, aliis supereminens, et ab
omnibus remotus. et hoc est ultimum et perfectissimum nostrae cognitionis in hac
uita, ut dionysius dicit, in libro de mystica theologia, cum deo quasi ignoto
coniungimur: quod quidem contingit dum de eo quid non sit cognoscimus, quid uero
sit penitus manet ignotum. unde et ad huius sublimissimae cognitionis
ignorantiam demonstrandam, de moyse dicitur, exodi 20-21, quod accessit ad
caliginem in qua est deus. quia uero natura inferior in sui summo non nisi ad
infimum superioris naturae attingit oportet quod haec ipsa cognitio sit
eminentior in substantiis separatis quam in nobis. quod per singula patet. nam
quanto propinquior et expressior alicuius causae effectus cognoscitur, tanto
euidentius apparet de causa eius quod sit. substantiae autem separatae, quae per
seipsas deum cognoscunt, sunt propinquiores effectus, et expressius dei
similitudinem gerentes, quam effectus per quos nos deum cognoscimus. certius
ergo sciunt substantiae separatae et clarius quam nos, quod deus est. rursus:
cum per negationes ad propriam cognitionem rei quoquo modo deueniatur, ut supra
dictum est, quanto plura et magis propinqua quis ab aliquo remota esse
cognouerit, tanto magis ad propriam ipsius cognitionem accedit: sicut magis
accedit ad propriam hominis cognitionem qui scit eum non esse neque inanimatum
neque insensibilem, quam qui scit solum eum non esse inanimatum, licet neuter
sciat de homine quid sit. substantiae autem separatae plura cognoscunt quam nos,
et quae sunt deo magis propinqua: et per consequens suo intellectu plura et
magis propinqua a deo remouent quam nos. magis igitur accedunt ad propriam
ipsius cognitionem quam nos: licet nec ipsae, per hoc quod seipsas intelligunt,
diuinam substantiam uideant. item: tanto aliquis alicuius altitudinem magis
nouit, quanto altioribus scit eum esse praelatum: sicut, etsi rusticus sciat
regem esse summum in regno, quia tamen non cognoscit nisi quaedam infima regni
officia, cum quibus aliquid habet negotii, non ita cognoscit regis eminentiam
sicut aliquis qui omnium principum regni dignitates nouit, quibus scit regem
esse praelatum; quamuis neuter altitudinem regiae dignitatis comprehendat. nos
autem nescimus nisi quaedam infima entium. licet ergo sciamus deum omnibus
entibus eminere, non tamen ita cognoscimus eminentiam diuinam sicut substantiae
separatae, quibus altissimi rerum ordines noti sunt, et eis omnibus superiorem
deum esse cognoscunt. ulterius: manifestum est quod causalitas alicuius causae,
et uirtus eius, tanto magis cognoscitur, quanto plures et maiores eius effectus
innotescunt. ex quo manifestum fit quod substantiae separatae causalitatem dei
et eius uirtutem magis cognoscunt quam nos, licet nos omnium entium eum esse
causam sciamus. quod in naturali cognitione quam habent substantiae separatae de
deo non quiescit earum naturale desiderium. non potest autem esse quod in tali
dei cognitione quiescat naturale desiderium substantiae separatae. omne enim
quod est imperfectum in aliqua specie, desiderat consequi perfectionem speciei
illius: qui enim habet opinionem de re aliqua, quae est imperfecta illius rei
notitia, ex hoc ipso incitatur ad desiderandum illius rei scientiam. praedicta
autem cognitio quam substantiae separatae habent de deo, non cognoscentes ipsius
substantiam, est imperfecta cognitionis species: non enim arbitramur nos aliquid
cognoscere si substantiam eius non cognoscamus; unde et praecipuum in cognitione
alicuius rei est scire de ea quid est. ex hac igitur cognitione quam habent
substantiae separatae de deo, non quiescit naturale desiderium, sed incitatur
magis ad diuinam substantiam uidendam. item. ex cognitione effectuum incitatur
desiderium ad cognoscendum causam: unde homines philosophari incoeperunt causas
rerum inquirentes. non quiescit igitur sciendi desiderium, naturaliter omnibus
substantiis intellectualibus inditum, nisi, cognitis substantiis effectuum,
etiam substantiam causae cognoscant. per hoc igitur quod substantiae separatae
cognoscunt omnium rerum quarum substantias uident, esse deum causam, non
quiescit desiderium naturale in ipsis, nisi etiam ipsius dei substantiam
uideant. adhuc. sicut se habet quaestio propter quid ad quaestionem quia, ita se
habet quaestio quid est ad quaestionem an est: nam quaestio propter quid quaerit
medium ad demonstrandum quia est aliquid, puta quod luna eclipsatur; et
similiter quaestio quid est quaerit medium ad demonstrandum an est, secundum
doctrinam traditam in ii posteriorum. uidemus autem quod uidentes quia est
aliquid, naturaliter scire desiderant propter quid. ergo et cognoscentes an est
aliquid, naturaliter scire desiderant quid est ipsum, quod est intelligere eius
substantiam. non igitur quietatur naturale sciendi desiderium in cognitione dei
qua scitur de ipso solum quia est. amplius. nihil finitum desiderium intellectus
quietare potest. quod exinde ostenditur quod intellectus, quolibet finito dato,
aliquid ultra molitur: unde qualibet linea finita data, aliquam maiorem molitur
apprehendere, et similiter in numeris; et haec est ratio infinitae additionis in
numeris et lineis mathematicis. altitudo autem et uirtus cuiuslibet substantiae
creatae finita est. non igitur intellectus substantiae separatae quiescit per
hoc quod cognoscit substantias creatas quantumcumque eminentes, sed adhuc
naturali desiderio tendit ad intelligendum substantiam quae est altitudinis
infinitae, ut in primo libro ostensum est de substantia diuina. praeterea. sicut
naturale desiderium inest omnibus intellectualibus naturis ad sciendum, ita
inest eis naturale desiderium ignorantiam seu nescientiam pellendi. substantiae
autem separatae, sicut iam dictum est, cognoscunt, praedicto cognitionis modo,
substantiam dei esse supra se et supra omne id quod ab eis intelligitur: et per
consequens sciunt diuinam substantiam sibi esse ignotam. tendit igitur naturale
ipsorum desiderium ad intelligendum diuinam substantiam. item. quanto aliquid
est fini propinquius, tanto maiori desiderio tendit ad finem: unde uidemus quod
motus naturalis corporum in fine intenditur. intellectus autem substantiarum
separatarum propinquiores sunt diuinae cognitioni quam noster intellectus.
intensius igitur desiderant dei cognitionem quam nos. nos autem, quantumcumque
sciamus deum esse, et alia quae supra dicta sunt, non quiescimus desiderio, sed
adhuc desideramus eum per essentiam suam cognoscere. multo igitur magis
substantiae separatae hoc naturaliter desiderant. non igitur in cognitione dei
praedicta earum desiderium quietatur. ex quibus concluditur quod ultima
felicitas substantiae separatae non est in illa cognitione dei qua eum
cognoscunt per suas substantias: cum adhuc earum desiderium ducat eas usque ad
dei substantiam. in quo etiam satis apparet quod in nullo alio quaerenda est
ultima felicitas quam in operatione intellectus: cum nullum desiderium tam in
sublime ferat sicut desiderium intelligendae ueritatis. omnia namque nostra
desideria uel delectationis, uel cuiuscumque alterius quod ab homine
desideratur, in aliis rebus quiescere possunt: desiderium autem praedictum non
quiescit nisi ad summum rerum cardinem et factorem deum peruenerit. propter quod
conuenienter sapientia dicit, eccli. 24-7: ego in altissimis habitaui, et
thronus meus in columna nubis. et prouerb. 9-3 dicitur quod sapientia per
ancillas suas uocat ad arcem. erubescant igitur qui felicitatem hominis, tam
altissime sitam, in infimis rebus quaerunt. quomodo deus per essentiam uideatur.
cum autem impossibile sit naturale desiderium esse inane, quod quidem esset si
non esset possibile peruenire ad diuinam substantiam intelligendam, quod
naturaliter omnes mentes desiderant; necesse est dicere quod possibile sit
substantiam dei uideri per intellectum, et a substantiis intellectualibus
separatis, et ab animabus nostris. modus autem huius uisionis satis iam ex
dictis qualis esse debeat, apparet. ostensum enim est supra quod diuina
substantia non potest uideri per intellectum aliqua specie creata. unde oportet,
si dei essentia uideatur, quod per ipsammet essentiam diuinam intellectus ipsam
uideat: ut sit in tali uisione diuina essentia et quod uidetur, et quo uidetur.
cum autem intellectus substantiam aliquam intelligere non possit nisi fiat actu
secundum aliquam speciem informantem ipsum quae sit similitudo rei intellectae,
impossibile uideri potest alicui quod per essentiam diuinam intellectus creatus
possit uidere ipsam dei substantiam quasi per quandam speciem intelligibilem:
cum diuina essentia sit quiddam per seipsum subsistens; et in primo ostensum sit
quod deus nullius potest esse forma. ad huius igitur intelligentiam ueritatis,
considerandum est quod substantia quae est per seipsam subsistens, est uel forma
tantum, uel compositum ex materia et forma. illud igitur quod ex materia et
forma compositum est, non potest alterius esse forma: quia forma in eo est iam
contracta ad illam materiam, ut alterius rei forma esse non possit. illud autem
quod sic est subsistens ut tamen solum sit forma, potest alterius esse forma,
dummodo esse suum sit tale quod ab aliquo alio participari possit, sicut in
secundo ostendimus de anima humana. si uero esse suum ab altero participari non
posset, nullius rei forma esse posset: sic enim per suum esse determinatur in
seipso, sicut quae sunt materialia per materiam. hoc autem, sicut in esse
substantiali uel naturali inuenitur, sic et in esse intelligibili considerandum
est. cum enim intellectus perfectio sit uerum, illud intelligibile erit ut forma
tantum in genere intelligibilium quod est ueritas ipsa. quod conuenit soli deo
nam cum uerum sequatur ad esse, illud tantum sua ueritas est quod est suum esse,
quod est proprium soli deo, ut in secundo ostensum est. alia igitur
intelligibilia subsistentia sunt non ut pura forma in genere intelligibilium,
sed ut formam in subiecto aliquo habentes: est enim unumquodque eorum uerum, non
ueritas; sicut et est ens, non autem ipsum esse. manifestum est igitur quod
essentia diuina potest comparari ad intellectum creatum ut species
intelligibilis qua intelligit: quod non contingit de essentia alicuius alterius
substantiae separatae. nec tamen potest esse forma alterius rei secundum esse
naturale: sequeretur enim quod, simul cum alio iuncta, constitueret unam
naturam; quod esse non potest, cum essentia diuina in se perfecta sit in sui
natura. species autem intelligibilis, unita intellectui, non constituit aliquam
naturam, sed perficit ipsum ad intelligendum: quod perfectioni diuinae essentiae
non repugnat. haec igitur uisio immediata dei repromittitur nobis in scriptura,
i cor. 13-12: uidemus nunc per speculum in aenigmate: tunc autem facie ad
faciem. quod corporali modo nefas est intelligere, ut in ipsa diuinitate
corporalem faciem imaginemur: cum ostensum sit deum incorporeum esse; neque
etiam sit possibile ut nostra corporali facie deum uideamus, cum uisus
corporalis, qui in facie nostra residet, non nisi rerum corporalium esse possit.
sic igitur facie ad faciem deum uidebimus, quia immediate eum uidebimus, sicut
hominem quem facie ad faciem uidemus. secundum autem hanc uisionem maxime deo
assimilamur, et eius beatitudinis participes sumus: nam ipse deus per suam
essentiam suam substantiam intelligit, et haec est eius felicitas. unde dicitur
i ioan. 3-2: cum autem apparuerit, similes ei erimus et uidebimus eum sicuti
est. et luc. 22, dominus dicit: ego dispono uobis sicut disposuit mihi pater
meus mensam, ut edatis et bibatis super mensam meam in regno meo. quod quidem
non de corporali cibo uel potu intelligi potest, sed de eo qui in mensa
sapientiae sumitur, de quo a sapientia dicitur, prouerb. 9-5: comedite panes
meos, et bibite uinum quod miscui uobis. super mensam ergo dei manducant et
bibunt qui eadem felicitate fruuntur qua deus felix est, uidentes eum illo modo
quo ipse uidet seipsum. quod nulla creata substantia potest sua naturali uirtute
peruenire ad uidendum deum per essentiam. non est autem possibile quod ad illum
uisionis diuinae modum aliqua creata substantia ex uirtute propria possit
attingere. quod enim est superioris naturae proprium, non potest consequi natura
inferior nisi per actionem superioris naturae cuius est proprium: sicut aqua non
potest esse calida nisi per actionem ignis. uidere autem deum per ipsam
essentiam diuinam est proprium naturae diuinae: operari enim per propriam formam
est proprium cuiuslibet operantis. nulla igitur intellectualis substantia potest
uidere deum per ipsam diuinam essentiam nisi deo hoc faciente. amplius. forma
alicuius propria non fit alterius nisi eo agente: agens enim facit sibi simile
inquantum formam suam alteri communicat. uidere autem substantiam dei
impossibile est nisi ipsa diuina essentia sit forma intellectus qua intelligit,
ut probatum est. impossibile est igitur quod aliqua substantia creata ad illam
uisionem perueniat nisi per actionem diuinam. adhuc. si aliqua duo debeant ad
inuicem copulari quorum unum sit formale et aliud materiale, oportet quod
copulatio eorum compleatur per actionem quae est ex parte eius quod est formale,
non autem per actionem eius quod est materiale: forma enim est principium
agendi, materia uero principium patiendi. ad hoc autem quod intellectus creatus
uideat dei substantiam, oportet quod ipsa diuina essentia copuletur intellectui
ut forma intelligibilis, sicut probatum est. non est igitur possibile ad hanc
uisionem perueniri ab aliquo intellectu creato nisi per actionem diuinam. item.
quod est per se, causa est eius quod est per aliud. intellectus autem diuinus
per seipsum diuinam substantiam uidet: nam intellectus diuinus est ipsa diuina
essentia, qua dei substantia uidetur, ut in primo probatum est. intellectus
autem creatus uidet diuinam substantiam per essentiam dei, quasi per aliud a se.
haec igitur uisio non potest aduenire intellectui creato nisi per actionem dei.
praeterea. quidquid excedit limites alicuius naturae, non potest sibi aduenire
nisi per actionem alterius: sicut aqua non tendit sursum nisi ab aliquo alio
mota. uidere autem dei substantiam transcendit limites omnis naturae creatae:
nam cuilibet naturae intellectuali creatae proprium est ut intelligat secundum
modum suae substantiae; substantia autem diuina non potest sic intelligi, ut
supra ostensum est. impossibile est ergo perueniri ab aliquo intellectu creato
ad uisionem diuinae substantiae nisi per actionem dei, qui omnem creaturam
transcendit. hinc est quod rom. 6-23 dicitur: gratia dei uita aeterna. in ipsa
enim diuina uisione ostendimus esse hominis beatitudinem, quae uita aeterna
dicitur: ad quam sola dei gratia dicimur peruenire, quia talis uisio omnem
creaturae facultatem excedit, nec est possibile ad eam peruenire nisi diuino
munere; quae autem sic adueniunt creaturae, dei gratiae deputantur. et ioan.
14-21 dominus dicit: ego manifestabo ei meipsum. quod intellectus creatus
indiget aliqua influentia diuini luminis ad hoc quod deum per essentiam uideat.
oportet autem quod ad tam nobilem uisionem intellectus creatus per aliquam
diuinae bonitatis influentiam eleuetur. impossibile est enim quod id quod est
forma alicuius rei propria, fiat alterius rei forma, nisi res illa participet
aliquam similitudinem illius cuius est propria forma: sicut lux non fit actus
alicuius corporis nisi aliquid participet de diaphano. essentia autem diuina est
propria forma intelligibilis intellectus diuini, et ei proportionata: nam haec
tria in deo unum sunt, intellectus, quo intelligitur, et quod intelligitur.
impossibile est igitur quod ipsa essentia fiat intelligibilis forma alicuius
intellectus creati, nisi per hoc quod aliquam diuinam similitudinem intellectus
creatus participat. haec igitur diuinae similitudinis participatio necessaria
est ad hoc quod dei substantia uideatur. adhuc. nihil est susceptiuum formae
sublimioris nisi per aliquam dispositionem ad illius capacitatem eleuetur:
proprius enim actus in propria potentia fit. essentia autem diuina est forma
altior omni intellectu creato. ad hoc igitur quod essentia diuina fiat
intelligibilis species alicuius intellectus creati, quod requiritur ad hoc quod
diuina substantia uideatur, necesse est quod intellectus creatus aliqua
dispositione sublimiori ad hoc eleuetur. amplius. si aliqua duo prius fuerint
non unita et postmodum uniantur, oportet quod hoc fiat per mutationem utriusque,
uel alterius tantum. si autem ponatur quod intellectus aliquis creatus de nouo
incipiat dei substantiam uidere, oportet, secundum praemissa, quod diuina
essentia copuletur ei de nouo ut intelligibilis species. impossibile est autem
quod diuina essentia moueatur, sicut supra ostensum est. oportet igitur quod
talis unio incipiat esse per mutationem intellectus creati. quae quidem mutatio
aliter esse non potest nisi per hoc quod intellectus creatus aliquam
dispositionem de nouo acquirat. idem autem sequitur si detur quod a principio
suae creationis tali uisione aliquis creatus intellectus potiatur. nam si talis
uisio facultatem naturae creatae excedit, ut probatum est, potest intelligi
quiuis intellectus creatus in specie suae naturae consistere absque hoc quod dei
substantiam uideat. unde, siue a principio siue postmodum deum uidere incipiat,
oportet eius naturae aliquid superaddi. item. nihil potest ad altiorem
operationem eleuari nisi per hoc quod eius uirtus fortificatur. contingit autem
dupliciter alicuius uirtutem fortificari. uno modo, per simplicem intensionem
ipsius uirtutis: sicut uirtus actiua calidi augetur per intensionem caloris, ut
possit efficere uehementiorem actionem in eadem specie. alio modo, per nouae
formae appositionem: sicut diaphani uirtus augetur ad hoc quod possit
illuminare, per hoc quod fit lucidum actu per formam lucis receptam in ipso de
nouo. et hoc quidem uirtutis augmentum requiritur ad alterius speciei
operationem consequendam. uirtus autem intellectus creati naturalis non sufficit
ad diuinam substantiam uidendam, ut ex dictis patet. oportet ergo quod augeatur
ei uirtus, ad hoc quod ad talem uisionem perueniat. non sufficit autem augmentum
per intensionem naturalis uirtutis: quia talis uisio non est eiusdem rationis
cum uisione naturali intellectus creati; quod ex distantia uisorum patet.
oportet igitur quod fiat augmentum uirtutis intellectiuae per alicuius nouae
dispositionis adeptionem. quia uero in cognitionem intelligibilium ex
sensibilibus peruenimus, etiam sensibilis cognitionis nomina ad intelligibilem
cognitionem transumimus: et praecipue quae pertinent ad uisum, qui inter ceteros
sensus nobilior est et spiritualior, ac per hoc intellectui affinior; et inde
est quod ipsa intellectualis cognitio uisio nominatur. et quia corporalis uisio
non completur nisi per lucem, ea quibus intellectualis uisio perficitur, lucis
nomen assumunt: unde et aristoteles, in iii de anima, intellectum agentem luci
assimilat, ex eo quod intellectus agens facit intelligibilia in actu, sicut lux
facit quodammodo uisibilia actu. illa igitur dispositio qua intellectus creatus
ad intellectualem diuinae substantiae uisionem extollitur, congrue lux gloriae
dicitur: non propter hoc quod faciat intelligibile in actu, sicut lux
intellectus agentis; sed per hoc quod facit intellectum potentem actu
intelligere. hoc autem est lumen de quo in psalmo dicitur: in lumine tuo
uidebimus lumen, scilicet diuinae substantiae. et apoc. 22 dicitur: ciuitas,
scilicet beatorum, non eget sole neque luna: nam claritas dei illuminauit illam.
et isaiae 60 dicitur: non erit tibi amplius sol ad lucendum per diem, nec
splendor lunae illuminabit te: sed erit tibi dominus in lucem sempiternam, et
deus tuus in gloriam tuam. inde est etiam, quia deo idem esse est quod
intelligere, et est omnibus causa intelligendi, quod dicitur esse lux, ioan.
1-9: erat lux uera, quae illuminat omnem hominem uenientem in hunc mundum; et i
ioan. 1-5: deus lux est; et in psalmo: amictus lumine sicut uestimento. et
propter hoc etiam tam deus quam angeli in sacra scriptura in figuris igneis
describuntur, propter ignis claritatem. rationes quibus uidetur probari quod
deus non possit uideri per essentiam, et solutiones earum. obiiciet autem
aliquis contra praedicta. nullum enim lumen adueniens uisui potest uisum eleuare
ad uidendum ea quae naturalem facultatem uisus corporalis excedunt: non enim
potest uisus uidere nisi colorata. diuina autem substantia excedit omnem
intellectus creati capacitatem, etiam magis quam intellectus excedat capacitatem
sensus. nullo igitur lumine superueniente intellectus creatus eleuari poterit ad
diuinam substantiam uidendam. praeterea. lumen illud quod in intellectu creato
recipitur, creatum aliquid est. et ipsum ergo in infinitum a deo distat. non
potest igitur per huiusmodi lumen intellectus creatus ad diuinae substantiae
uisionem eleuari. item. si hoc quidem potest facere lumen praedictum propter hoc
quod est diuinae substantiae similitudo, cum omnis intellectualis substantia, ex
hoc ipso quod intellectualis est, diuinam similitudinem gerat ipsa natura
cuiuslibet intellectualis substantiae ad uisionem diuinam sufficiet. adhuc. si
lumen illud creatum est; nihil autem prohibet quod est creatum alicui rei
creatae connaturale esse; poterit aliquis intellectus creatus esse qui suo
connaturali lumine diuinam substantiam uidebit. cuius contrarium ostensum est.
amplius. infinitum inquantum huiusmodi, ignotum est. ostensum est autem in primo
deum esse infinitum. non igitur potest diuina substantia per lumen praedictum
uideri. adhuc. oportet esse proportionem intelligentis ad rem intellectam. non
est autem aliqua proportio intellectus creati, etiam lumine praedicto perfecti,
ad substantiam diuinam: cum adhuc remaneat distantia infinita. non potest igitur
intellectus creatus ad diuinam substantiam uidendam per lumen aliquod eleuari.
ex his autem et similibus rationibus aliqui moti sunt ad ponendum quod diuina
substantia nunquam ab aliquo intellectu creato uidetur. quae quidem positio et
ueram creaturae rationalis beatitudinem tollit, quae non potest esse nisi in
uisione diuinae substantiae, ut ostensum est; et auctoritati sacrae scripturae
contradicit, ut ex superioribus patet. unde tanquam falsa et haeretica
abiicienda est. rationes autem praedictas non difficile est soluere. diuina enim
substantia non sic est extra facultatem creati intellectus quasi aliquid omnino
extraneum ab ipso, sicut est sonus a uisu, uel substantia immaterialis a sensu,
nam diuina substantia est primum intelligibile, et totius intellectualis
cognitionis principium: sed est extra facultatem intellectus creati sicut
excedens uirtutem eius, sicut excellentia sensibilium sunt extra facultatem
sensus. unde et philosophus in ii metaphys., dicit quod intellectus noster se
habet ad rerum manifestissima sicut oculus noctuae ad lucem solis. indiget
igitur confortari intellectus creatus aliquo diuino lumine ad hoc quod diuinam
essentiam uidere possit. per quod prima ratio soluitur. huiusmodi autem lumen
intellectum creatum ad dei uisionem exaltat, non propter eius indistantiam a
diuina substantia, sed propter uirtutem quam a deo sortitur ad talem effectum:
licet secundum suum esse a deo in infinitum distet, ut secunda ratio proponebat.
non enim hoc lumen intellectum creatum deo coniungit secundum esse, sed secundum
intelligere solum. quia uero ipsius dei proprium est ut suam substantiam
perfecte cognoscat, lumen praedictum dei similitudo est quantum ad hoc quod ad
dei substantiam uidendam perducit. hoc autem modo nulla intellectualis
substantia similitudo dei esse potest. cum enim nullius substantiae creatae
simplicitas sit aequalis diuinae, impossibile est quod totam suam perfectionem
creata substantia habeat in eodem: hoc enim est proprium dei, ut in primo
ostensum est, qui secundum idem est ens, intelligens et beatus. aliud igitur
oportet esse in substantia intellectuali creata lumen quo diuina uisione
beatificatur; et aliud quodcumque lumen quo in specie suae naturae completur, et
proportionaliter suae substantiae intelligit. ex quo patet solutio tertiae
rationis. quarta uero soluitur per hoc quod uisio diuinae substantiae omnem
naturalem uirtutem excedit, ut ostensum est. unde et lumen quo intellectus
creatus perficitur ad diuinae substantiae uisionem, oportet esse supernaturale.
neque autem diuinae substantiae uisionem impedire potest quod deus dicitur esse
infinitus, ut quinta ratio proponebat. non enim dicitur infinitus priuatiue,
sicut quantitas. huiusmodi enim infinitum rationabiliter est ignotum: quia est
quasi materia carens forma, quae est cognitionis principium. sed dicitur
infinitus negatiue, quasi forma per se subsistens non limitata per materiam
recipientem. unde quod sic infinitum est, maxime cognoscibile est secundum se.
proportio autem intellectus creati est quidem ad deum intelligendum, non
secundum commensurationem aliquam proportione existente, sed secundum quod
proportio significat quamcumque habitudinem unius ad alterum, ut materiae ad
formam, uel causae ad effectum. sic autem nihil prohibet esse proportionem
creaturae ad deum secundum habitudinem intelligentis ad intellectum, sicut et
secundum habitudinem effectus ad causam. unde patet solutio sextae obiectionis.
quod intellectus creatus non comprehendit diuinam substantiam. quia uero
cuiuslibet actionis modus sequitur efficaciam actiui principii, magis enim
calefacit cuius calor uirtuosior est; oportet quod etiam modus cognitionis
sequatur efficaciam principii cognoscendi. lumen autem praedictum est quoddam
diuinae cognitionis principium: cum per ipsum eleuetur intellectus creatus ad
diuinam substantiam uidendam. oportet ergo quod modus diuinae uisionis
commensuretur uirtuti praedicti luminis. lumen autem praedictum multo deficit in
uirtute a claritate diuini intellectus. impossibile est ergo quod per huiusmodi
lumen ita perfecte diuina substantia uideatur sicut eam uidet intellectus
diuinus. intellectus autem diuinus substantiam illam uidet ita perfecte sicut
perfecte uisibilis est: ueritas enim diuinae substantiae, et claritas
intellectus diuini, sunt aequalia; immo magis sunt unum. impossibile est igitur
quod intellectus creatus per lumen praedictum uideat diuinam substantiam ita
perfecte sicut perfecte est uisibilis. omne autem quod comprehenditur ab aliquo
cognoscente, cognoscitur ab eo ita perfecte sicut cognoscibile est: qui enim
nouit quod triangulus habet tres angulos aequales duobus rectis, quasi opinabile
quoddam probabili ratione, quia sic a sapientibus dicitur, nondum hoc
comprehendit; sed solum ille qui hoc nouit quasi quoddam scibile, per medium
quod est causa. impossibile est igitur quod intellectus creatus diuinam
substantiam comprehendat. adhuc. uirtus finita non potest adaequare in sua
operatione obiectum infinitum. substantia autem diuina est quoddam infinitum per
comparationem ad omnem intellectum creatum: cum omnis intellectus creatus sub
certa specie terminetur. impossibile est ergo quod uisio alicuius intellectus
creati adaequet in uidendo diuinam substantiam, scilicet ita perfecte ipsam
uidendo sicut uisibilis est. nullus igitur intellectus creatus ipsam
comprehendit. amplius. omne agens in tantum perfecte agit in quantum perfecte
participat formam quae est operationis principium. forma autem intelligibilis
qua diuina substantia uidetur, est ipsa diuina essentia: quae etsi fiat forma
intelligibilis intellectus creati, non tamen intellectus creatus capit ipsam
secundum totum posse eius. non igitur ita perfecte ipsam uidet sicut ipsa
uisibilis est. non ergo comprehenditur ab intellectu creato. item. nullum
comprehensum excedit terminos comprehendentis. si igitur intellectus creatus
diuinam substantiam comprehenderet, diuina substantia non excederet limites
intellectus creati: quod est impossibile. impossibile est igitur quod
intellectus creatus diuinam substantiam comprehendat. non autem sic dicitur quod
diuina substantia ab intellectu creato uidetur, non tamen comprehenditur, quasi
aliquid eius uideatur et aliquid non uideatur: cum diuina substantia sit simplex
omnino. sed quia non ita perfecte ab intellectu creato uidetur sicut uisibilis
est: per quem modum dicitur opinans conclusionem demonstratiuam cognoscere sed
non comprehendere, quia non perfecte ipsam cognoscit, scilicet per modum
scientiae, licet nulla pars eius sit quam non cognoscat. quod nullus intellectus
creatus, uidendo deum, uidet omnia quae in eo uideri possunt. ex hoc autem
apparet quod intellectus creatus, etsi diuinam substantiam uideat, non tamen
omnia cognoscit quae per diuinam substantiam cognosci possunt. tunc enim solum
necesse est quod, cognito aliquo principio, omnes eius effectus cognoscantur per
ipsum, quando principium comprehenditur intellectu: sic enim principium aliquod
secundum suam totam uirtutem cognoscitur, quando omnes effectus eius
cognoscuntur ex ipso. per diuinam autem essentiam alia cognoscuntur sicut
cognoscitur effectus ex causa. cum igitur intellectus creatus non possit diuinam
substantiam cognoscere sic quod ipsam comprehendat, non est necesse quod uidendo
ipsam, omnia uideat quae per ipsam cognosci possunt. item. quanto aliquis
intellectus est altior, tanto plura cognoscit, uel secundum rerum multitudinem,
uel saltem secundum earundem rerum plures rationes. intellectus autem diuinus
excedit omnem intellectum creatum. plura igitur cognoscit quam aliquis
intellectus creatus. non autem cognoscit aliquid nisi per hoc quod suam
essentiam uidet, ut in primo ostensum est. plura igitur sunt cognoscibilia per
essentiam diuinam quam aliquis intellectus creatus per ipsam uidere possit.
adhuc. quantitas uirtutis attenditur secundum ea in quae potest. idem igitur est
cognoscere omnia in quae potest aliqua uirtus, et ipsam uirtutem comprehendere.
diuinam autem uirtutem, cum sit infinita, non potest aliquis creatus intellectus
comprehendere, sicut nec essentiam eius, ut probatum est. neque igitur
intellectus creatus potest cognoscere omnia in quae diuina uirtus potest. omnia
autem in quae diuina uirtus potest, sunt per essentiam diuinam cognoscibilia:
omnia enim cognoscit deus, et non nisi per essentiam suam. non igitur
intellectus creatus, uidens diuinam substantiam, uidet omnia quae in dei
substantia uideri possunt. amplius. nulla uirtus cognoscitiua cognoscit rem
aliquam nisi secundum rationem proprii obiecti: non enim uisu cognoscimus
aliquid nisi inquantum est coloratum. proprium autem obiectum intellectus est
quod quid est, idest substantia rei, ut dicitur in iii de anima. igitur quicquid
intellectus de aliqua re cognoscit, cognoscit per cognitionem substantiae illius
rei: unde in qualibet demonstratione per quam innotescunt nobis propria
accidentia, principium accipimus quod quid est, ut dicitur in i posteriorum. si
autem substantiam alicuius rei intellectus cognoscat per accidentia, sicut
dicitur in i de anima, quod accidentia magnam partem conferunt ad cognoscendum
quod quid est; hoc est per accidens, inquantum cognitio intellectus oritur a
sensu, et sic per sensibilium accidentium cognitionem oportet ad substantiae
intellectum peruenire; propter quod hoc non habet locum in mathematicis, sed in
naturalibus tantum. quicquid igitur est in re quod non potest cognosci per
cognitionem substantiae eius, oportet esse intellectui ignotum. quid autem uelit
aliquis uolens, non potest cognosci per cognitionem substantiae ipsius: nam
uoluntas non tendit in sua uolita omnino naturaliter; propter quod uoluntas et
natura duo principia actiua ponuntur. non potest igitur aliquis intellectus
cognoscere quid uolens uelit, nisi forte per aliquos effectus, sicut, cum
uidemus aliquem uoluntarie operantem, scimus quid uoluerit; aut per causam,
sicut deus uoluntates nostras sicut et alios suos effectus, cognoscit per hoc
quod est nobis causa uolendi; aut per hoc quod aliquis alteri suam uoluntatem
insinuat, ut cum aliquis loquendo suum affectum exprimit. cum igitur multa ex
simplici dei uoluntate dependeant, ut partim ex superioribus patet, et adhuc
erit amplius manifestum; intellectus creatus, etsi dei substantiam uideat, non
tamen omnia cognoscit quae deus per suam substantiam uidet. potest autem aliquis
contra praedicta obiicere quod dei substantia maius est aliquid quam omnia quae
ipse facere, uel intelligere, uel uelle potest, praeter seipsum: unde, si
intellectus creatus dei substantiam uidere potest, multo magis possibile est
quod omnia cognoscat quae deus, praeter seipsum, uel intelligit, uel uult, uel
facere potest. sed, si diligenter consideretur non est eiusdem rationis aliquid
cognosci in seipso, et in sua causa: quaedam enim in seipsis de facili
cognoscibilia sunt quae tamen in suis causis non de facili cognoscuntur. uerum
est igitur quod maius est intelligere diuinam substantiam quam quicquid est
aliud praeter ipsam, quod in seipso cognosci potest. perfectioris tamen
cognitionis est cognoscere diuinam substantiam et in ea eius effectus uidere,
quam cognoscere diuinam substantiam sine hoc quod effectus uideantur in ipsa. et
hoc quidem quod diuina substantia uideatur, absque comprehensione ipsius fieri
potest. quod autem omnia quae per ipsam intelligi possunt, cognoscantur, hoc
absque ipsius comprehensione non potest accidere, ut ex praedictis patet. quod
omnis intellectus, cuiuscumque gradus, particeps esse potest diuinae uisionis.
cum autem ad uisionem diuinae substantiae intellectus creatus quodam
supernaturali lumine sublimetur, ut patet ex dictis, non est aliquis intellectus
creatus ita secundum suam naturam infimus, qui non ad hanc uisionem possit
eleuari. ostensum enim est quod lumen illud non potest esse alicui creaturae
connaturale, sed omnem creatam naturam excedit secundum uirtutem. quod autem fit
uirtute supernaturali, non impeditur propter naturae diuersitatem, cum diuina
uirtus sit infinita: unde in sanatione infirmi quae fit miraculose, non differt
utrum aliquis multum uel parum infirmetur. diuersus ergo gradus naturae
intellectualis non impedit quin infimum in tali natura ad illam uisionem perduci
possit praedicto lumine. adhuc. distantia intellectus secundum ordinem naturae
supremi ad deum est infinita in perfectione et bonitate. eius autem distantia ad
intellectum infimum est finita: finiti enim ad finitum non potest esse infinita
distantia. distantia igitur quae est inter infimum intellectum creatum et
supremum, est quasi nihil in comparatione ad illam distantiam quae est inter
supremum intellectum creatum et deum. quod autem est quasi nihil, non potest
uariationem sensibilem facere: sicut distantia quae est inter centrum terrae et
uisum, est quasi nihil in comparatione ad distantiam quae est inter uisum
nostrum et octauam sphaeram, ad quam tota terra comparata obtinet locum puncti;
et propter hoc nulla sensibilis uariatio fit per hoc quod astrologi in suis
demonstrationibus utuntur uisu nostro quasi centro terrae. nihil ergo differt
quicumque intellectus sit qui ad dei uisionem per lumen praedictum eleuetur,
utrum summus, uel infimus, uel medius. item. supra probatum est quod omnis
intellectus naturaliter desiderat diuinae substantiae uisionem. naturale autem
desiderium non potest esse inane. quilibet igitur intellectus creatus potest
peruenire ad diuinae substantiae uisionem, non impediente inferioritate naturae.
hinc est quod matth. 22-30, dominus hominibus repromittit gloriam angelorum:
erunt, inquit, de hominibus loquens, sicut angeli dei in caelo. et apoc. 20,
eadem mensura hominis et angeli esse perhibetur. propter quod et fere ubique in
sacra scriptura angeli in forma hominum describuntur: uel in toto, sicut patet
de angelis qui apparuerunt abrahae in similitudine uirorum, gen. 18-2; uel in
parte, sicut patet de animalibus, ezech. 1-8, de quibus dicitur quod manus
hominis erant sub pennis eorum. per hoc autem excluditur error quorundam qui
dicebant quod anima humana, quantumcumque eleuetur, non potest ad aequalitatem
superiorum intellectuum peruenire. quod unus alio perfectius deum uidere potest.
quia uero modus operationis consequitur formam quae est operationis principium;
uisionis autem qua intellectus creatus diuinam substantiam uidet, principium
quoddam est lumen praedictum, ut ex dictis patet: necesse est quod secundum
modum huius luminis sit modus diuinae uisionis. possibile est autem huius
luminis diuersos esse participationis gradus, ita quod unus eo perfectius
illustretur quam alius. possibile igitur est quod unus deum uidentium eum
perfectius alio uideat, quamuis uterque uideat eius substantiam. adhuc. in
quocumque genere est aliquod summum, quod excedit alia, est etiam inuenire magis
et minus, secundum maiorem propinquitatem uel distantiam ab ipso: sicut aliqua
sunt magis et minus calida secundum quod magis uel minus appropinquant ad ignem,
qui est summe calidus. deus autem suam substantiam perfectissime uidet, utpote
qui solus eam comprehendit, ut supra ostensum est. igitur et eum uidentium unus
alio magis uel minus substantiam eius uidet, secundum quod magis uel minus ei
appropinquat. amplius. lumen gloriae ex hoc ad diuinam uisionem eleuat, quod est
quaedam similitudo intellectus diuini, sicut iam dictum est. contingit autem
aliquid magis uel minus assimilari deo. possibile est igitur aliquem perfectius
uel minus perfecte diuinam substantiam uidere. item. cum finis proportionaliter
respondeat his quae sunt ad finem, oportet quod sicut aliqua diuersimode
praeparantur ad finem, ita diuersimode participent finem. uisio autem diuinae
substantiae est ultimus finis cuiuslibet intellectualis substantiae, ut ex
dictis patet. intellectuales autem substantiae non omnes aequaliter praeparantur
ad finem: quaedam enim sunt maioris uirtutis, et quaedam minoris; uirtus autem
est uia ad felicitatem. oportet igitur quod in uisione diuina sit diuersitas,
quod quidam perfectius, quidam minus perfecte diuinam substantiam uideant. hinc
est quod, ad hanc felicitatis differentiam designandam, dominus dicit, io. 14-2:
in domo patris mei mansiones multae sunt. per hoc autem excluditur error
quorundam qui dicunt omnia praemia esse aequalia. sicut autem ex modo uisionis
apparet diuersus gradus gloriae in beatis, ita ex eo quod uidetur apparet gloria
eadem: nam cuiuslibet felicitas ex hoc est quod dei substantiam uidet, ut
probatum est. idem ergo est quod omnes beatos facit: non tamen ab eo omnes
aequaliter beatitudinem capiunt. unde praedictis non obuiat quod dominus, matth.
20-10 omnibus laborantibus in uinea, licet non aequaliter laborauerint, idem
tamen praemium redditum docet, scilicet denarium: quia idem est quod omnibus
datur in praemium ad uidendum et fruendum, scilicet deus. in quo etiam
considerandum est quod quodammodo contrarius est ordo corporalium et
spiritualium motuum. omnium enim corporalium motuum est idem numero primum
subiectum, fines uero diuersi. spiritualium uero motuum, scilicet
intellectualium apprehensionum et uoluntatum, sunt quidem diuersa subiecta
prima, finis uero numero idem. quomodo uidentes diuinam substantiam omnia
uideant. quia uero uisio diuinae substantiae est ultimus finis cuiuslibet
intellectualis substantiae, ut patet ex dictis; omnis autem res cum peruenerit
ad ultimum finem, quiescit appetitus eius naturalis: oportet quod appetitus
naturalis substantiae intellectualis diuinam substantiam uidentis omnino
quiescat. est autem appetitus naturalis intellectus ut cognoscat omnium rerum
genera et species et uirtutes, et totum ordinem uniuersi: quod demonstrat
humanum studium circa singula praedictorum. quilibet igitur diuinam substantiam
uidentium cognoscet omnia supradicta. amplius. in hoc intellectus et sensus
differt, ut patet in iii de anima, quod sensus ab excellentibus sensibilibus
corrumpitur uel debilitatur, ut postmodum minora sensibilia percipere non
possit: intellectus autem, quia non corrumpitur nec impeditur a suo obiecto, sed
solum perficitur, postquam intellexit maius intelligibile, non minus poterit
alia intelligibilia intelligere, sed magis. summum autem in genere
intelligibilium est diuina substantia. intellectus igitur qui per lumen diuinum
eleuatur ad uidendam dei substantiam, multo magis eodem lumine perficitur ad
omnia alia intelligenda quae sunt in rerum natura. adhuc. esse intelligibile non
est minoris ambitus quam esse naturale, sed forte maioris: intellectus enim
natus est omnia quae sunt in rerum natura intelligere, et quaedam intelligit
quae non habent esse naturale, sicut negationes et priuationes. quaecumque
igitur requiruntur ad perfectionem esse naturalis, requiruntur ad perfectionem
esse intelligibilis, uel etiam plura. perfectio autem esse intelligibilis est
cum intellectus ad suum ultimum finem peruenerit: sicut perfectio esse naturalis
in ipsa rerum institutione consistit. omnia igitur quae deus ad perfectionem
uniuersi produxit, intellectui se uidenti manifestat. item. quamuis uidentium
deum unus alio perfectius eum uideat, ut ostensum est, quilibet tamen ita
perfecte eum uidet quod impletur tota capacitas naturalis: quinimmo ipsa uisio
omnem capacitatem naturalem excedit, ut ostensum est. oportet igitur quod
quilibet uidens diuinam substantiam in ipsa substantia diuina cognoscat omnia ad
quae se extendit sua capacitas naturalis. capacitas autem naturalis cuiuslibet
intellectus se extendit ad cognoscenda omnia genera et species et ordinem rerum.
haec igitur quilibet deum uidentium in diuina substantia cognoscet. hinc est
quod dominus moysi petenti diuinae substantiae uisionem respondet, exod. 33-19:
ego ostendam tibi omne bonum. et gregorius dicit: quid est quod nesciant qui
scientem omnia sciunt? si autem praemissa diligenter considerentur, patet quod
quodam modo uidentes diuinam substantiam omnia uident, quodam uero modo non. si
enim per omnia illa intelligantur quae ad uniuersi perfectionem pertinent,
manifestum est ex dictis quod uidentes diuinam substantiam omnia uident, ut
rationes modo inductae ostendunt. cum enim intellectus sit quodammodo omnia,
quaecumque ad perfectionem naturae pertinent, omnia etiam pertinent ad
perfectionem esse intelligibilis: propter quod, secundum augustinum, super gen.
ad litt., quaecumque facta sunt per dei uerbum ut in propria natura
subsisterent, fiebant etiam in intelligentia angelica ut ab angelis
intelligerentur. de perfectione autem naturalis esse sunt naturae specierum, et
earum proprietates et uirtutes: ad naturas enim specierum intentio naturae
fertur; indiuidua enim sunt propter speciem. pertinet igitur ad perfectionem
intellectualis substantiae ut omnium specierum naturas et uirtutes et propria
accidentia cognoscat. hoc igitur in finali beatitudine consequetur per diuinae
essentiae uisionem. per cognitionem autem naturalium specierum, et indiuidua sub
speciebus huiusmodi existentia cognoscuntur ab intellectu deum uidente, ut ex
his quae dicta sunt supra de cognitione dei et angelorum, potest esse
manifestum. si uero per omnia intelligantur omnia quae deus, suam essentiam
uidendo, cognoscit, nullus intellectus creatus omnia in dei substantia uidet, ut
superius est ostensum. hoc autem considerari potest quantum ad plura. primo,
quantum ad ea quae deus facere potest, sed nec fecit nec facturus est unquam.
omnia enim huiusmodi cognosci non possunt nisi eius uirtus comprehenderetur:
quod non est possibile alicui intellectui creato, ut supra ostensum est. hinc
est quod iob 11 dicitur: forsitan uestigia dei comprehendes, et omnipotentem
usque ad perfectum reperies? excelsior caelo est, et quid facies? profundior
inferno, et unde cognosces? longior terra mensura eius, et latior mari. non enim
haec dicuntur quasi dimensionibus quantitatis deus sit magnus: sed quia eius
uirtus non limitatur ad omnia quae magna esse uidentur, quin possit etiam maiora
facere. secundo, quantum ad rationes rerum factarum: quas omnes cognoscere non
potest intellectus nisi diuinam bonitatem comprehendat. ratio enim cuiuslibet
rei factae sumitur ex fine quem faciens intendit. finis autem omnium a deo
factorum diuina bonitas est. ratio igitur rerum factarum est ut diuina bonitas
diffundatur in rebus. sic igitur aliquis omnes rationes rerum creatarum
cognosceret, si cognosceret omnia bona quae in rebus creatis, secundum ordinem
diuinae sapientiae, prouenire possunt. quod esset diuinam bonitatem et
sapientiam comprehendere: quod nullus intellectus creatus potest. hinc est quod
dicitur eccle. 8-17: intellexi quod omnium operum dei non possit homo inuenire
rationem. tertio, quantum ad ea quae ex sola dei uoluntate dependent: sicut
praedestinatio, electio et iustificatio, et alia huiusmodi quae ad
sanctificationem pertinent creaturae. hinc est quod dicitur i cor. 2-11: quae
sunt hominis nemo nouit nisi spiritus hominis, qui in ipso est. ita et quae sunt
dei nemo nouit nisi spiritus dei. quod uidentes deum omnia simul uident in ipso.
cum autem ostensum sit quod intellectus creatus, diuinam substantiam uidens, in
ipsa dei substantia omnes species rerum intelligat; quaecumque autem una specie
uidentur, oportet simul et una uisione uideri, cum uisio principio uisionis
respondeat: necesse est ut intellectus qui diuinam substantiam uidet, non
successiue, sed simul omnia contempletur. item. summa et perfecta felicitas
intellectualis naturae in dei uisione consistit, ut supra ostensum est.
felicitas autem non est secundum habitum, sed secundum actum: cum sit ultima
perfectio et ultimus finis. ea igitur quae uidentur per uisionem diuinae
substantiae, qua beati sumus, omnia secundum actum uidentur. non ergo unum prius
et aliud posterius. adhuc. unaquaeque res, cum peruenerit ad suum ultimum finem,
quiescit: cum omnis motus sit ad acquirendum finem. ultimus autem finis
intellectus est uisio diuinae substantiae, ut supra ostensum est. intellectus
igitur diuinam substantiam uidens non mouetur de uno intelligibili in aliud.
omnia igitur quae per hanc uisionem cognoscit, simul actu considerat. amplius.
in diuina substantia intellectus omnes rerum species cognoscit, ut ex dictis
patet. quorundam autem generum sunt species infinitae: sicut numerorum,
figurarum et proportionum. intellectus igitur in diuina substantia uidet
infinita. non autem omnia ea uidere posset nisi simul uideret: quia infinita non
est transire. oportet igitur quod omnia quae intellectus in diuina substantia
uidet, simul uideat. hinc est quod dicit augustinus, in xu de trin.: non erunt
tunc uolubiles nostrae cogitationes, ab aliis in alia euntes et redeuntes: sed
omnem scientiam nostram uno simul conspectu uidebimus. quod per uisionem dei
aliquis fit particeps uitae aeternae. ex hoc autem apparet quod per uisionem
praedictam intellectus creatus uitae aeternae fit particeps. in hoc enim
aeternitas a tempore differt, quod tempus in quadam successione habet esse,
aeternitatis uero esse est totum simul. iam autem ostensum est quod in praedicta
uisione non est aliqua successio, sed omnia quae per illam uidentur, simul et
uno intuitu uidentur. illa ergo uisio in quadam aeternitatis participatione
perficitur. est autem illa uisio quaedam uita: actio enim intellectus est uita
quaedam. fit ergo per illam uisionem intellectus creatus uitae aeternae
particeps. item. per obiecta actus specificantur. obiectum autem uisionis
praedictae est diuina substantia secundum seipsam, non secundum aliquam eius
similitudinem creatam, ut supra ostensum est. esse autem diuinae substantiae in
aeternitate est, uel magis est ipsa aeternitas. ergo et uisio praedicta in
participatione aeternitatis est. adhuc. si aliqua actio sit in tempore, hoc erit
uel propter principium actionis, quod est in tempore, sicut actiones rerum
naturalium sunt temporales: uel propter operationis terminum, sicut
substantiarum spiritualium, quae sunt supra tempus, quas exercent in res tempori
subditas. uisio autem praedicta non est in tempore ex parte eius quod uidetur:
cum hoc sit substantia aeterna. neque ex parte eius quo uidetur: quod etiam est
substantia aeterna. neque etiam ex parte uidentis, quod est intellectus, cuius
esse non subiacet tempori: cum sit incorruptibile, ut supra probatum est. est
igitur uisio illa secundum aeternitatis participationem, utpote omnino
transcendens tempus. amplius. anima intellectiua est creata in confinio
aeternitatis et temporis, ut in libro de causis dicitur, et ex praemissis potest
esse manifestum: quia est ultima in ordine intellectuum, et tamen eius
substantia est eleuata supra materiam corporalem, non dependens ab ipsa. sed
actio eius secundum quam coniungitur inferioribus, quae sunt in tempore, est
temporalis. ergo actio eius secundum quam coniungitur superioribus, quae sunt
supra tempus, aeternitatem participat. talis autem est maxime uisio qua diuinam
substantiam uidet. ergo per huiusmodi uisionem fit in participatione
aeternitatis: et, eadem ratione, quicumque alius intellectus creatus deum uidet.
hinc est quod dominus dicit, io. 17-3: haec est uita aeterna, ut cognoscant te,
uerum deum unum. quod uidentes deum in perpetuum eum uidebunt. ex hoc autem
apparet quod illi qui ultimam felicitatem consequuntur ex uisione diuina,
nunquam ab illa decident. omne enim quod quandoque est et quandoque non est,
tempore mensuratur: ut patet in iu physicorum. uisio autem praedicta, quae
intellectuales creaturas beatas facit, non est in tempore, sed in aeternitate.
impossibile est ergo quod ex quo illius particeps aliquis fit, ipsam amittat.
adhuc. creatura intellectualis non peruenit ad ultimum finem nisi quando eius
naturale desiderium quietatur. sicut autem naturaliter desiderat felicitatem,
ita naturaliter desiderat felicitatis perpetuitatem: cum enim in sua substantia
sit perpetua, illud quod propter se desiderat et non propter aliud, desiderat ut
semper habendum. non igitur esset felicitas ultimus finis nisi perpetuo
permaneret. amplius. omne illud quod cum amore possidetur, si sciatur quod
quandoque amittatur, tristitiam infert. uisio autem praedicta, quae beatos
facit, cum sit maxime delectabilis et maxime desiderata, maxime a possidentibus
eam amatur. impossibile ergo esset eos non tristari si scirent se quandoque eam
amissuros. si autem non esset perpetua, hoc scirent: iam enim ostensum est quod,
uidendo diuinam substantiam, etiam alia cognoscunt quae naturaliter sunt; unde
multo magis cognoscunt qualis illa uisio sit, utrum perpetua uel quandoque
desitura. non ergo talis uisio adesset eis sine tristitia. et ita non esset uera
felicitas, quae ab omni malo immunem reddere debet, ut supra ostensum est. item.
quod mouetur naturaliter ad aliquid sicut ad finem sui motus, non remouetur ab
eo nisi per uiolentiam, sicut graue cum proiicitur sursum. constat autem ex
praedictis quod omnis substantia intellectualis naturali desiderio tendit ad
illam uisionem. non ergo ab illa deficiet nisi per uiolentiam. nihil autem
tollitur per uiolentiam alicuius nisi uirtus auferentis sit maior uirtute
causantis. uisionis autem diuinae causa est deus, ut supra probatum est. ergo,
cum nulla uirtus diuinam uirtutem excedat, impossibile est quod illa uisio per
uiolentiam tollatur. in perpetuum ergo durabit. adhuc. si aliquis uidere desinat
quod prius uidebat, aut hoc erit quia deficit ei facultas uidendi, sicut cum
aliquis moritur uel caecatur, uel aliqualiter aliter impeditur; aut erit quia
non uult amplius uidere, sicut cum quis auertit uisum a re quam prius uidebat;
uel quia obiectum subtrahitur. et hoc communiter uerum est, siue de uisione
sensus, siue de intellectuali uisione loquamur. substantiae autem intellectuali
uidenti deum non potest deesse facultas deum uidendi: neque per hoc quod esse
desinat, cum sit perpetua, ut supra ostensum est; neque per defectum luminis quo
deum uidet, cum lumen illud incorruptibiliter recipiatur, secundum conditionem
et recipientis et dantis. neque potest deesse ei uoluntas tali uisione fruendi,
ex quo percipit in illa uisione esse suam ultimam felicitatem: sicut non potest
uelle non esse felix. nec etiam uidere desinet per subtractionem obiecti: quia
obiectum illud, quod est deus, semper eodem modo se habet; nec elongatur a nobis
nisi inquantum nos elongamur ab ipso. impossibile est igitur quod uisio illa
dei, quae beatos facit, unquam deficiat. praeterea. impossibile est quod aliquis
a bono quo fruitur uelit discedere nisi propter aliquod malum quod in fruitione
illius boni aestimat, saltem propter hoc quod aestimatur impeditiuum maioris
boni: sicut enim nihil desiderat appetitus nisi sub ratione boni, ita nihil
fugit nisi sub ratione mali. sed in fruitione illius uisionis non potest esse
aliquod malum: cum sit optimum ad quod creatura intellectualis peruenire potest.
neque etiam potest esse quod ab eo qui illa fruitur uisione, aestimetur in ea
esse aliquod malum, uel aliquid eo melius: cum uisio illius summae ueritatis
omnem falsam aestimationem excludat. impossibile est igitur quod substantia
intellectualis quae deum uidet, unquam illa uisione carere uelit. item.
fastidium alicuius quo prius aliquis delectabiliter fruebatur, accidit propter
hoc quod res illa aliquam immutationem facit in re, corrumpendo uel debilitando
uirtutem ipsius. et propter hoc uires sensibiles, quibus accidit fatigatio in
suis actionibus propter immutationem corporalium organorum a sensibilibus; a
quibus etiam, si fuerint excellentia, corrumpuntur; fastidiunt post aliquod
tempus frui eo quod prius delectabiliter sentiebant. et propter hoc etiam in
intelligendo fastidium patimur post longam uel uehementem meditationem, quia
fatigantur potentiae utentes corporalibus organis, sine quibus consideratio
intellectus nunc compleri non potest. diuina autem substantia non corrumpit, sed
maxime perficit intellectum. neque ad eius uisionem concurrit aliquis actus qui
per organa corporalia exerceatur. impossibile est igitur quod illius uisionis
aliquem fastidiat qui prius ea delectabiliter fruebatur. amplius. nihil quod cum
admiratione consideratur, potest esse fastidiosum: quia quandiu admiratione est,
adhuc desiderium mouet. diuina autem substantia a quolibet intellectu creato
semper cum admiratione uidetur: cum nullus intellectus creatus eam comprehendat.
impossibile est igitur quod substantia intellectualis illam uisionem fastidiat.
et ita non potest esse quod per propriam uoluntatem ab illa uisione desistat.
adhuc. si aliqua duo fuerunt prius unita et postmodum separantur, oportet quod
hoc accidat per mutationem alicuius eorum: relatio enim, sicut non incipit esse
de nouo absque mutatione alterius relatorum, ita nec absque alterius mutatione
de nouo esse desistit. intellectus autem creatus uidet deum per hoc quod ei
quodammodo unitur, ut ex dictis patet. si ergo uisio illa desinat, unione
huiusmodi desinente, oportet quod hoc fiat per mutationem diuinae substantiae,
uel intellectus ipsam uidentis. quorum utrumque est impossibile: nam diuina
substantia immutabilis est, ut in primo libro ostensum est; substantia etiam
intellectualis eleuatur supra omnem mutationem cum dei substantiam uidet.
impossibile est igitur quod aliquis decidat ab illa felicitate qua dei
substantiam uidet. item. quanto aliquid est deo propinquius, qui est omnino
immobilis, tanto est minus mutabile, et magis perseuerans: unde quaedam corpora,
propter hoc quod longe distant a deo, non possunt in perpetuum durare, sicut
dicitur in ii de generatione. sed nulla creatura potest deo uicinius
appropinquare quam quae eius substantiam uidet. creatura igitur intellectualis
quae dei substantiam uidet, summam immutabilitatem consequetur. non igitur
possibile est quod unquam ab illa uisione deficiat. hinc est quod in psalm.
dicitur: beati qui habitant in domo tua, domine: in saecula saeculorum laudabunt
te. et alibi: non commouebitur in aeternum qui habitat in ierusalem. et isaiae
33-20 oculi tui uidebunt ierusalem ciuitatem opulentam, tabernaculum quod
nequaquam transferri poterit, nec auferentur claui eius in sempiternum, et omnes
funiculi eius non rumpentur: quia solummodo ibi magnificus dominus deus noster.
et apoc. 3-12: qui uicerit, faciam illum columnam in templo dei mei, et foras
non egredietur amplius. per haec autem excluditur error platonicorum, qui
dicebant separatas animas, postquam felicitatem ultimam adeptae fuissent, iterum
ad corpora incipere uelle redire; et, finita felicitate illius uitae, iterum
miseriis huius uitae inuolui. et etiam error origenis, qui dixit animas et
angelos, post beatitudinem, iterum posse ad miseriam deuenire. qualiter in illa
ultima felicitate omne desiderium hominis completur. ex praemissis autem
euidenter apparet quod in illa felicitate quae prouenit ex uisione diuina, omne
desiderium humanum impletur, secundum illud psalmi, qui replet in bonis
desiderium tuum; et omne humanum studium ibi suam consummationem accipit. quod
quidem patet discurrenti per singula. est enim quoddam desiderium hominis
inquantum intellectualis est, de cognitione ueritatis: quod quidem desiderium
homines prosequuntur per studium contemplatiuae uitae. et hoc quidem manifeste
in illa uisione consummabitur, quando, per uisionem primae ueritatis, omnia quae
intellectus naturaliter scire desiderat, ei innotescent, ut ex supra dictis
apparet. est etiam quoddam hominis desiderium secundum quod habet rationem, qua
inferiora disponere potest: quod prosequuntur homines per studium actiuae et
ciuilis uitae. quod quidem desiderium principaliter ad hoc est, ut tota hominis
uita secundum rationem disponatur, quod est uiuere secundum uirtutem: cuiuslibet
enim uirtuosi finis in operando est propriae uirtutis bonum, sicut fortis ut
fortiter agat. hoc autem desiderium tunc omnino complebitur: quia ratio in summo
uigore erit, diuino lumine illustrata, ne a recto deficere possit. consequuntur
etiam ciuilem uitam quaedam bona quibus homo indiget ad ciuiles operationes.
sicut honoris sublimitas: quam homines inordinate appetentes, superbi et
ambitiosi fiunt. ad summam autem honoris altitudinem per illam uisionem homines
sublimantur, inquantum deo quodam modo uniuntur, ut supra ostensum est. et
propter hoc, sicut ipse deus rex saeculorum est, ita et beati ei coniuncti reges
dicuntur, apoc. 20-6: regnabunt cum christo. consequitur etiam ciuilem uitam
aliud appetibile, quod est famae celebritas: per cuius inordinatum appetitum
homines inanis gloriae cupidi dicuntur. beati autem per illam uisionem redduntur
celebres, non secundum hominum, qui et decipi et decipere possunt, opinionem sed
secundum uerissimam cognitionem et dei et omnium beatorum. et ideo illa
beatitudo in sacra scriptura frequentissime gloria nominatur: sicut in psalmo
dicitur: exultabunt sancti in gloria. est etiam et aliud in ciuili uita
appetibile, scilicet diuitiae: per cuius inordinatum appetitum et amorem homines
illiberales et iniusti fiunt. in illa autem beatitudine est bonorum omnium
sufficientia: inquantum beati perfruuntur illo qui comprehendit omnium bonorum
perfectionem. propter quod dicitur sap. 7-11: uenerunt mihi omnia bona pariter
cum illa. unde et in psalmo dicitur: gloria et diuitiae in domo eius. est etiam
tertium hominis desiderium, quod est sibi et aliis animalibus commune, ut
delectationibus perfruatur: quod homines maxime prosequuntur secundum uitam
uoluptuosam; et per eius immoderantiam homines intemperati et incontinentes
fiunt. in illa uero felicitate est delectatio perfectissima: tanto quidem
perfectior ea quae secundum sensus est, qua etiam bruta animalia perfrui
possunt, quanto intellectus est altior sensu; quanto etiam illud bonum in quo
delectabimur, maius est omni sensibili bono, et magis intimum, et magis continue
delectans; quanto etiam illa delectatio est magis pura ab omni permixtione
contristantis, aut sollicitudinis alicuius molestantis; de qua dicitur in
psalmo: inebriabuntur ab ubertate domus tuae, et torrente uoluptatis tuae
potabis eos. est etiam et naturale desiderium, omnibus rebus commune, per quod
conseruationem sui desiderant, secundum quod possibile est: per cuius
immoderantiam homines timidi redduntur, et nimis a laboribus sibi parcentes.
quod quidem desiderium tunc omnino complebitur, quando beati perfectam
sempiternitatem consequentur, ab omni nocumento securi: secundum illud isaiae
49-10 et apoc. 21: non esurient neque sitient amplius, neque cadet super illos
sol neque ullus aestus. sic igitur patet quod per uisionem diuinam consequuntur
intellectuales substantiae ueram felicitatem, in qua omnino desideria
quietantur, et in qua est plena sufficientia omnium bonorum, quae, secundum
aristotelem, ad felicitatem requiritur. unde et boetius dicit quod beatitudo est
status omnium bonorum congregatione perfectus. huius autem ultimae et perfectae
felicitatis in hac uita nihil est adeo simile sicut uita contemplantium
ueritatem, secundum quod est possibile in hac uita. et ideo philosophi, qui de
illa felicitate ultima plenam notitiam habere non potuerunt, in contemplatione
quae est possibilis in hac uita, ultimam felicitatem hominis posuerunt. propter
hoc etiam, inter alias uitas, in scriptura diuina magis contemplatiua
commendatur, dicente domino, lucae 10-42: maria optimam partem elegit, scilicet
contemplationem ueritatis, quae non auferetur ab ea. incipit enim contemplatio
ueritatis in hac uita, sed in futura consummatur: actiua uero et ciuilis uita
huius uitae terminos non transcendit. quod deus sua prouidentia gubernat res. ex
his autem quae praemissa sunt, sufficienter habetur quod deus est rerum omnium
finis. ex quo haberi potest ulterius quod ipse sua prouidentia gubernet uel
regat uniuersa. quandocumque enim aliqua ordinantur ad aliquem finem, omnia
dispositioni illius subiacent ad quem principaliter pertinet ille finis, sicut
in exercitu apparet: omnes enim partes exercitus, et eorum opera, ordinantur ad
bonum ducis, quod est uictoria, sicut in ultimum finem; et propter hoc ad ducem
pertinet totum exercitum gubernare. similiter ars quae est de fine, imperat et
dat leges arti quae est de his quae sunt ad finem: ut ciuilis militari, et
militaris equestri, et ars gubernatoria nauifactiuae. cum igitur omnia
ordinentur ad bonitatem diuinam sicut in finem, ut ostensum est, oportet quod
deus, ad quem principaliter illa bonitas pertinet, sicut substantialiter habita
et intellecta et amata, sit gubernator omnium rerum. adhuc. quicumque facit
aliquid propter finem, utitur illo ad finem. ostensum autem est supra quod omnia
quae habent esse quocumque modo, sunt effectus dei; et quod deus omnia facit
propter finem qui est ipse. ipse igitur utitur omnibus dirigendo ea in finem.
hoc autem est gubernare. est igitur deus per suam prouidentiam omnium
gubernator. amplius. ostensum est quod deus est primum mouens non motum. primum
autem mouens non minus mouet quam secunda mouentia, sed magis: quia sine eo non
mouent alia. omnia autem quae mouentur, mouentur propter finem, ut supra
ostensum est. mouet igitur deus omnia ad fines suos. et per intellectum:
ostensum enim est supra quod non agit per necessitatem naturae, sed per
intellectum et uoluntatem. nihil est autem aliud regere et gubernare per
prouidentiam quam mouere per intellectum aliqua ad finem. deus igitur per suam
prouidentiam gubernat et regit omnia quae mouentur in finem: siue moueantur
corporaliter; siue spiritualiter, sicut desiderans dicitur moueri a desiderato.
item. probatum est quod corpora naturalia mouentur et operantur propter finem,
licet finem non cognoscant, ex hoc quod semper uel frequentius accidit in eis
quod melius est; et non aliter fierent si fierent per artem. impossibile est
autem quod aliqua non cognoscentia finem operentur propter finem et ordinate
perueniant in ipsum nisi sint mota ab aliquo habente cognitionem finis: sicut
sagitta dirigitur ad signum a sagittante. oportet ergo quod tota operatio
naturae ab aliqua cognitione ordinetur. et hoc quidem uel mediate uel immediate
oportet reducere in deum: oportet enim quod omnis inferior ars et cognitio a
superiori principia accipiat, sicut etiam in scientiis speculatiuis et
operatiuis apparet. deus igitur sua prouidentia mundum gubernat. adhuc. ea quae
sunt secundum suam naturam distincta, in unum ordinem non conueniunt nisi ab uno
ordinante colligantur in unum. in uniuersitate autem rerum sunt res distinctas
et contrarias naturas habentes, quae tamen omnes in unum ordinem conueniunt, dum
quaedam operationes quorundam excipiunt, quaedam etiam a quibusdam iuuantur uel
imperantur. oportet igitur quod sit uniuersorum unus ordinator et gubernator.
amplius. eorum quae circa caelestium corporum motus apparent, ratio assignari
non potest ex necessitate naturae: cum quaedam eorum habeant plures motus
quibusdam, et omnino difformes. oportet igitur quod illorum motuum ordinatio sit
ab aliqua prouidentia. et per consequens omnium inferiorum motuum et
operationum, qui per illos motus disponuntur. item. quanto aliquid propinquius
est causae, tanto plus participat de effectu ipsius. unde, si aliquid tanto
participatur perfectius ab aliquibus quanto alicui rei magis appropinquant,
signum est quod illa res sit causa illius quod diuersimode participatur: sicut,
si aliqua magis sunt calida secundum quod magis appropinquant igni, signum est
quod ignis sit causa caloris. inueniuntur autem tanto aliqua perfectius ordinata
esse, quanto magis sunt deo propinqua: nam in corporibus inferioribus, quae sunt
maxime a deo distantia naturae dissimilitudine, inuenitur esse defectus
aliquando ab eo quod est secundum cursum naturae, sicut patet in monstruosis et
aliis casualibus; quod nunquam accidit in corporibus caelestibus, quae tamen
sunt aliquo modo mutabilia; quod non accidit in substantiis intellectualibus
separatis. manifestum est ergo quod deus est causa totius ordinis rerum. est
igitur ipse per suam prouidentiam gubernator totius uniuersitatis rerum. adhuc.
sicut supra probatum est, deus res omnes in esse produxit, non ex necessitate
naturae, sed per intellectum et uoluntatem. intellectus autem et uoluntatis
ipsius non potest esse alius finis ultimus nisi bonitas eius, ut scilicet eam
rebus communicaret, sicut ex praemissis apparet. res autem participant diuinam
bonitatem per modum similitudinis, inquantum ipsae sunt bonae. id autem quod est
maxime bonum in rebus causatis, est bonum ordinis uniuersi, quod est maxime
perfectum, ut philosophus dicit: cui etiam consonat scriptura diuina, gen. 1,
cum dicitur, uidit deus cuncta quae fecerat, et erant ualde bona, cum de
singulis operibus dixisset simpliciter quod erant bona. bonum igitur ordinis
rerum causatarum a deo est id quod est praecipue uolitum et causatum a deo.
nihil autem aliud est gubernare aliqua quam eis ordinem imponere. ipse igitur
deus omnia suo intellectu et uoluntate gubernat. amplius. unumquodque intendens
aliquem finem, magis curat de eo quod est propinquius fini ultimo: quia hoc
etiam est finis aliorum. ultimus autem finis diuinae uoluntatis est bonitas
ipsius, cui propinquissimum in rebus creatis est bonum ordinis totius uniuersi:
cum ad ipsum ordinetur, sicut ad finem, omne particulare bonum huius uel illius
rei, sicut minus perfectum ordinatur ad id quod est perfectius; unde et
quaelibet pars inuenitur esse propter suum totum. id igitur quod maxime curat
deus in rebus creatis, est ordo uniuersi. est igitur gubernator ipsius. item.
quaelibet res creata consequitur suam ultimam perfectionem per operationem
propriam: nam oportet quod ultimus finis et perfectio rei sit uel ipsa operatio,
uel operationis terminus aut effectus, forma uero secundum quam res est, est
perfectio prima, ut patet in ii de anima. ordo autem rerum causatarum secundum
distinctionem naturarum et gradum ipsarum, procedit ex diuina sapientia, sicut
in secundo est ostensum. ergo et ordo operationum, per quas res causatae magis
appropinquant ad ultimum finem. ordinare autem actiones aliquarum rerum ad
finem, est gubernare ipsa. deus igitur per suae sapientiae prouidentiam rebus
gubernationem et regimen praestat. hinc est quod sacra scriptura deum dominum et
regem profitetur, secundum illud psalmi, dominus ipse est deus, et item, rex
omnis terrae deus: regis enim et domini est suo imperio regere et gubernare
subiectos. unde et rerum cursum sacra scriptura diuino praecepto adscribit, iob
9-7, qui praecipit soli et non oritur, et stellas claudit quasi sub signaculo;
et in psalmo, praeceptum posuit et non praeteribit. per hoc autem excluditur
error antiquorum naturalium, qui dicebant omnia ex necessitate materiae
prouenire: ex quo sequebatur omnia casu accidere, et non ex aliquo prouidentiae
ordine. quod deus conseruat res in esse. ex eo autem quod deus res sua
prouidentia regit, sequitur quod in esse conseruet. ad gubernationem enim
aliquorum pertinet omne illud per quod suum finem consequuntur: secundum hoc
enim aliqua regi uel gubernari dicuntur, quod ordinantur in finem. in finem
autem ultimum quem deus intendit, scilicet bonitatem diuinam, ordinantur res non
solum per hoc quod operantur, sed etiam per hoc quod sunt: quia inquantum sunt,
diuinae bonitatis similitudinem gerunt, quod est finis rerum, ut supra ostensum
est. ad diuinam igitur prouidentiam pertinet quod res conseruentur in esse.
item. oportet quod idem sit causa rei, et conseruationis ipsius: nam conseruatio
rei non est nisi continuatio esse ipsius. ostensum est autem supra quod deus per
suum intellectum et uoluntatem est causa essendi omnibus rebus. igitur per suum
intellectum et uoluntatem conseruat res omnes in esse. item. nullum particulare
agens uniuocum potest esse simpliciter causa speciei: sicut hic homo non potest
esse causa speciei humanae; esset enim causa omnis hominis, et per consequens
sui ipsius, quod est impossibile. est autem causa hic homo huius hominis, per se
loquendo. hic autem homo est per hoc quod natura humana est in hac materia, quae
est indiuiduationis principium. hic igitur homo non est causa hominis nisi
inquantum est causa quod forma humana fiat in hac materia. hoc autem est esse
principium generationis huius hominis. patet ergo quod nec hic homo, nec aliquod
aliud agens uniuocum in natura, est causa nisi generationis huius uel illius
rei. oportet autem ipsius speciei humanae esse aliquam per se causam agentem:
quod ipsius compositio ostendit, et ordinatio partium, quae eodem modo se habet
in omnibus, nisi per accidens impediatur. et eadem ratio est de omnibus aliis
speciebus rerum naturalium. haec autem causa est deus, uel mediate uel
immediate: ostensum enim est quod ipse est prima omnium rerum causa. oportet
ergo quod ipse hoc modo se habeat ad species rerum sicut se habet hic generans
in natura ad generationem, cuius est per se causa. generatio autem cessat,
cessante operatione generantis. ergo et omnes species rerum cessarent, cessante
operatione diuina. igitur ipse per suam operationem conseruat res in esse.
adhuc. licet alicui existenti accidat motus, tamen motus est praeter esse rei.
nullum autem corporeum est causa alicuius rei nisi inquantum mouetur: quia
nullum corpus agit nisi per motum, ut aristoteles probat. nullum igitur corpus
est causa esse alicuius rei inquantum est esse, sed est causa eius quod est
moueri ad esse, quod est fieri rei. esse autem cuiuslibet rei est esse
participatum: cum non sit res aliqua praeter deum suum esse, ut supra probatum
est. et sic oportet quod ipse deus, qui est suum esse, sit primo et per se causa
omnis esse. sic igitur se habet ad esse rerum operatio diuina, sicut motio
corporis mouentis ad fieri et moueri rerum factarum uel motarum. impossibile
autem est quod fieri et moueri alicuius rei maneat, cessante motione mouentis.
impossibile ergo est quod esse alicuius rei remaneat nisi per operationem
diuinam. amplius. sicut opus artis praesupponit opus naturae, ita opus naturae
praesupponit opus dei creantis: nam materia artificialium est a natura,
naturalium uero per creationem a deo. artificialia autem conseruantur in esse
uirtute naturalium: sicut domus per soliditatem lapidum. omnia igitur naturalia
non conseruantur in esse nisi uirtute dei. item. impressio agentis non remanet
in effectu, cessante actione agentis, nisi uertatur in naturam effectus. formae
enim generatorum, et proprietates ipsorum, usque in finem manent in eis post
generationem, quia efficiuntur eis naturales. et similiter habitus sunt
difficile mobiles, quia uertuntur in naturam: dispositiones autem et passiones,
siue corporales siue animales, manent aliquantum post actionem agentis, sed non
semper, quia insunt ut in uia ad naturam. quod autem pertinet ad naturam
superioris generis, nullo modo manet post actionem agentis: sicut lumen non
manet in diaphano, recedente illuminante. esse autem non est natura uel essentia
alicuius rei creatae, sed solius dei, ut in primo ostensum est. nulla igitur res
remanere potest in esse, cessante operatione diuina. adhuc. circa rerum originem
duplex est positio: una fidei, quod res de nouo fuerint a deo productae in esse;
et positio quorundam philosophorum, quod res a deo ab aeterno effluxerint.
secundum autem utramque positionem oportet dicere quod res conseruentur in esse
a deo. nam si res a deo productae sunt in esse postquam non fuerant, oportet
quod esse rerum diuinam uoluntatem consequatur, et similiter non esse: quia
permisit res non esse quando uoluit, et fecit res esse cum uoluit. tandiu igitur
sunt quandiu eas esse uult. sua igitur uoluntas conseruatrix est rerum. si autem
res ab aeterno a deo effluxerunt, non est dare tempus aut instans in quo primo a
deo effluxerint. aut igitur nunquam a deo productae sunt: aut semper a deo esse
earum procedit quandiu sunt. sua igitur operatione res in esse conseruat. hinc
est quod dicitur hebr. 1-3: portans omnia uerbo uirtutis suae. et augustinus
dicit, iu super gen. ad litt.: creatoris potentia, et omnipotentis atque
omnitenentis uirtus, causa est subsistendi omnis creaturae. quae uirtus ab eis
quae creata sunt regendis si aliquando cessaret, simul et eorum cessaret
species, omnisque natura concideret. neque enim sicut structuram aedium cum
fabricauerit quis, abscedit atque, illo cessante atque abscedente, stat opus
eius, ita mundus uel in ictu oculi stare poterit, si ei regimen deus
subtraxerit. per hoc autem excluditur quorundam loquentium in lege maurorum
positio, qui, ad hoc quod sustinere possent mundum dei conseruatione indigere,
posuerunt omnes formas esse accidentia, et quod nullum accidens durat per duo
instantia, ut sic semper rerum formatio esset in fieri: quasi res non indigeret
causa agente nisi dum est in fieri. unde et aliquis eorum ponere dicuntur quod
corpora indiuisibilia, ex quibus omnes substantias dicunt esse compositas, quae
sola, secundum eos, firmitatem habent, possunt ad horam aliquam remanere, si
deus suam gubernationem rebus subtraheret. quorum etiam quidam dicunt quod res
esse non desineret nisi deus in ipsa accidens desitionis causaret. quae omnia
patet esse absurda. quod nihil dat esse nisi inquantum agit in uirtute diuina.
ex hoc autem manifestum est quod omnia inferiora agentia non dant esse nisi
inquantum agunt in uirtute diuina. nihil enim dat esse nisi inquantum est ens
actu. deus autem conseruat res in esse per suam prouidentiam, ut ostensum est.
ex uirtute igitur diuina est quod aliquid det esse. amplius. quando aliqua
agentia diuersa sub uno agente ordinantur, necesse est quod effectus qui ab eis
communiter fit, sit eorum secundum quod uniuntur in participando motum et
uirtutem illius agentis: non enim plura faciunt unum nisi inquantum unum sunt;
sicut patet quod omnes qui sunt in exercitu operantur ad uictoriam causandam,
quam causant secundum quod sunt sub ordinatione ducis, cuius proprius effectus
uictoria est. ostensum est autem in primo quod primum agens est deus. cum igitur
esse sit communis effectus omnium agentium, nam omne agens facit esse actu;
oportet quod hunc effectum producunt inquantum ordinantur sub primo agente, et
agunt in uirtute ipsius. adhuc. in omnibus causis agentibus ordinatis illud quod
est ultimum in generatione et primum in intentione, est proprius effectus primi
agentis: sicut forma domus, quae est proprius effectus aedificatoris, posterius
prouenit quam praeparatio caementi et lapidis et lignorum, quae fiunt per
artifices inferiores, qui subsunt aedificatori. in omni autem actione esse in
actu est principaliter intentum, et ultimum in generatione: nam, eo habito,
quiescit agentis actio et motus patientis. est igitur esse proprius effectus
primi agentis, scilicet dei: et omnia quae dant esse, hoc habent inquantum agunt
in uirtute dei. amplius. ultimum in bonitate et perfectione inter ea in quae
potest agens secundum, est illud in quod potest ex uirtute agentis primi: nam
complementum uirtutis agentis secundi est ex agente primo. quod autem est in
omnibus effectibus perfectissimum, est esse: quaelibet enim natura uel forma
perficitur per hoc quod est actu; et comparatur ad esse in actu sicut potentia
ad actum. ipsum igitur esse est quod agentia secunda agunt in uirtute agentis
primi. item. secundum ordinem causarum est ordo effectuum. primum autem in
omnibus effectibus est esse: nam omnia alia sunt quaedam determinationes ipsius.
igitur esse est proprius effectus primi agentis, et omnia alia agunt ipsum
inquantum agunt in uirtute primi agentis. secunda autem agentia, quae sunt quasi
particulantes et determinantes actionem primi agentis, agunt sicut proprios
effectus alias perfectiones, quae determinant esse. praeterea. quod est per
essentiam tale, est propria causa eius quod est per participationem tale: sicut
ignis est causa omnium ignitorum. deus autem solus est ens per essentiam suam,
omnia autem alia sunt entia per participationem: nam in solo deo esse est sua
essentia. esse igitur cuiuslibet existentis est proprius effectus eius, ita quod
omne quod producit aliquid in esse, hoc facit inquantum agit in uirtute dei.
hinc est quod dicitur sap. 1-14: creauit deus ut essent omnia. et in pluribus
scripturae locis dicitur quod deus omnia facit. in libro etiam de causis dicitur
quod nec intelligentia dat esse nisi inquantum est diuina, idest, inquantum agit
in uirtute diuina. quod deus est causa operandi omnibus operantibus. ex hoc
autem apparet quod deus causa est omnibus operantibus ut operentur. omne enim
operans est aliquo modo causa essendi, uel secundum esse substantiale, uel
accidentale. nihil autem est causa essendi nisi inquantum agit in uirtute dei,
ut ostensum est. omne igitur operans operatur per uirtutem dei. adhuc. omnis
operatio quae consequitur aliquam uirtutem, attribuitur sicut causae illi rei
quae dedit illam uirtutem: sicut motus grauium et leuium naturalis consequitur
formam ipsorum, secundum quam sunt grauia et leuia, et ideo causa motus ipsorum
dicitur esse generans, qui dedit formam. omnis autem uirtus cuiuscumque agentis
est a deo, sicut a primo principio omnis perfectionis. ergo, cum omnis operatio
consequatur aliquam uirtutem, oportet quod cuiuslibet operationis causa sit
deus. amplius. manifestum est quod omnis actio quae non potest permanere
cessante impressione alicuius agentis, est ab illo agente: sicut manifestatio
colorum non posset esse cessante actione solis qua aerem illuminat, unde non est
dubium quin sol sit causa manifestationis colorum. et similiter patet de motu
uiolento, qui cessat cessante uiolentia impellentis. sicut autem deus non solum
dedit esse rebus cum primo esse incoeperunt, sed quandiu sunt, esse in eis
causat, res in esse conseruans, ut ostensum est; ita non solum cum primo res
conditae sunt, eis uirtutes operatiuas dedit, sed semper eas in rebus causat.
unde, cessante influentia diuina, omnis operatio cessaret. omnis igitur rei
operatio in ipsum reducitur sicut in causam. item. quicquid applicat uirtutem
actiuam ad agendum, dicitur esse causa illius actionis: artifex enim applicans
uirtutem rei naturalis ad aliquam actionem, dicitur esse causa illius actionis,
sicut coquus decoctionis, quae est per ignem. sed omnis applicatio uirtutis ad
operationem est principaliter et primo a deo. applicantur enim uirtutes
operatiuae ad proprias operationes per aliquem motum uel corporis, uel animae.
primum autem principium utriusque motus est deus. est enim primum mouens omnino
immobile, ut supra ostensum est. similiter etiam omnis motus uoluntatis quo
applicantur aliquae uirtutes ad operandum, reducitur in deum sicut in primum
appetibile et in primum uolentem. omnis igitur operatio debet attribui deo sicut
primo et principali agenti. adhuc. in omnibus causis agentibus ordinatis semper
oportet quod causae sequentes agant in uirtute causae primae: sicut in rebus
naturalibus corpora inferiora agunt in uirtute corporum caelestium; et in rebus
uoluntariis omnes artifices inferiores operantur secundum imperium supremi
architectoris. in ordine autem causarum agentium deus est prima causa, ut in
primo ostensum est. ergo omnes causae inferiores agentes agunt in uirtute
ipsius. causa autem actionis magis est illud cuius uirtute agitur quam etiam
illud quod agit: sicut principale agens magis quam instrumentum. deus igitur
principalius est causa cuiuslibet actionis quam etiam secundae causae agentes.
item. omne operans per suam operationem ordinatur ad finem ultimum: oportet enim
quod uel operatio ipsa sit finis; uel operatum, quod est operationis effectus.
ordinare autem res in finem est ipsius dei, sicut supra ostensum est. oportet
igitur dicere quod omne agens uirtute diuina agat. ipse est igitur qui est causa
actionis omnium rerum. hinc est quod dicitur isaiae 26-12, omnia opera nostra
operatus es in nobis, domine; et ioan. 15-5, sine me nihil potestis facere, et
philip. 2-13, deus est qui operatur in nobis uelle et perficere pro bona
uoluntate. et hac ratione frequenter in scripturis naturae effectus operationi
diuinae attribuuntur, quia ipse est qui operatur in omni operante per naturam
uel per uoluntatem: sicut illud iob 10-10 nonne sicut lac mulsisti me, et sicut
caseum me coagulasti? pelle et carnibus uestisti me, ossibus et neruis
compegisti me; et in psalmo, intonuit de caelo dominus, et altissimus dedit
uocem suam, grando et carbones ignis. quod deus est ubique. ex hoc autem apparet
quod necesse est deum esse ubique et in omnibus rebus. mouens enim et motum
oportet esse simul, ut probat philosophus in uii physicorum. deus autem omnia
mouet ad suas operationes, ut ostensum est. est igitur in omnibus rebus. item.
omne quod est in loco, uel in re quacumque, aliquo modo contingit ipsam: res
enim corporea est in aliquo sicut in loco secundum contactum quantitatis
dimensiuae; res autem incorporea in aliquo esse dicitur secundum contactum
uirtutis, cum careat dimensiua quantitate. sic igitur se habet res incorporea ad
hoc quod sit in aliquo per uirtutem suam, sicut se habet res corporea ad hoc
quod sit in aliquo per quantitatem dimensiuam. si autem esset aliquod corpus
habens quantitatem dimensiuam infinitam, oporteret illud esse ubique. ergo, si
sit aliqua res incorporea habens uirtutem infinitam, oportet quod sit ubique.
ostensum est autem in primo deum esse infinitae uirtutis. est igitur ubique.
adhuc. sicut se habet causa particularis ad particularem effectum, ita se habet
causa uniuersalis ad uniuersalem effectum. oportet autem causam particularem
proprio effectui particulari adesse simul: sicut ignis per suam essentiam
calefacit, et anima per suam essentiam uitam corpori confert. cum igitur deus
sit causa uniuersalis totius esse, ut in secundo ostensum est, oportet quod in
quocumque est inuenire esse, ei adsit diuina praesentia. amplius. quodcumque
agens est praesens tantum uni suorum effectuum, eius actio non potest deriuari
ad alia nisi illo mediante, eo quod agens et patiens oportet esse simul: sicut
uis motiua non mouet alia membra nisi mediante corde. si igitur deus esset
praesens uni tantum suorum effectuum, utpote primo mobili, quod ab eo immediate
mouetur, sequeretur quod eius actio non posset ad alia deriuari nisi illo
mediante. hoc autem est inconueniens. si enim alicuius agentis actio non potest
deriuari ad alia nisi mediante aliquo primo, oportet quod illud proportionaliter
respondeat agenti secundum totam eius uirtutem, aliter enim non posset agens
tota sua uirtute uti: sicut uidemus quod omnes motus quos potest causare uirtus
motiua, expleri possunt per cor. cum igitur uirtus diuina sufficiens sit ad
producendos effectus naturales, superfluum est adhibere ad eosdem effectus
producendos etiam naturales uirtutes: uel, si uirtus naturalis sufficienter
proprium effectum producit, superfluum est quod diuina ad eundem effectum agat.
praeterea. si deus totum effectum naturalem producit, nihil relinquitur de
effectu naturali agenti ad producendum. non uidetur igitur esse possibile quod
eosdem effectus deus producere dicatur quos res naturales producunt. haec autem
difficultatem non afferunt si praemissa considerentur. in quolibet enim agente
est duo considerare, scilicet rem ipsam quae agit, et uirtutem qua agit: sicut
ignis calefacit per calorem. uirtus autem inferioris agentis dependet a uirtute
superioris agentis, inquantum superius agens dat uirtutem ipsam inferiori agenti
per quam agit; uel conseruat eam; aut etiam applicat eam ad agendum, sicut
artifex applicat instrumentum ad proprium effectum; cui tamen non dat formam per
quam agit instrumentum, nec conseruat, sed dat ei solum motum. oportet ergo quod
actio inferioris agentis non solum sit ab eo per uirtutem propriam, sed per
uirtutem omnium superiorum agentium: agit enim in uirtute omnium. et sicut agens
infimum inuenitur immediatum actiuum, ita uirtus primi agentis inuenitur
immediata ad producendum effectum: nam uirtus infimi agentis non habet quod
producat hunc effectum ex se, sed ex uirtute proximi superioris; et uirtus
illius hoc habet ex uirtute superioris; et sic uirtus supremi agentis inuenitur
ex se productiua effectus, quasi causa immediata; sicut patet in principiis
demonstrationum, quorum primum est immediatum. sicut igitur non est inconueniens
quod una actio producatur ex aliquo agente et eius uirtute, ita non est
inconueniens quod producatur idem effectus ab inferiori agente et deo: ab
utroque immediate, licet alio et alio modo. patet etiam quod, etsi res naturalis
producat proprium effectum, non est superfluum quod deus illum producat: quia
res naturalis non producit ipsum nisi uirtute diuina. neque est superfluum, si
deus per seipsum potest omnes effectus naturales producere, quod per quasdam
alias causas producantur. non enim hoc est ex insufficientia diuinae uirtutis,
sed ex immensitate bonitatis ipsius, per quam suam similitudinem rebus
communicare uoluit non solum quantum ad hoc quod essent, sed etiam quantum ad
hoc quod aliorum causae essent: his enim duobus modis creaturae communiter omnes
diuinam similitudinem consequuntur, ut supra ostensum est. per hoc etiam decor
ordinis in rebus creatis apparet. patet etiam quod non sic idem effectus causae
naturali et diuinae uirtuti attribuitur quasi partim a deo, et partim a naturali
agente fiat, sed totus ab utroque secundum alium modum: sicut idem effectus
totus attribuitur instrumento, et principali agenti etiam totus. quod diuina
prouidentia non excludit totaliter malum a rebus. ex his autem apparet quod
diuina prouidentia, qua res gubernat, non impedit quin corruptio et defectus et
malum in rebus inueniatur. diuina enim gubernatio, qua deus operatur in rebus,
non excludit operationem causarum secundarum, sicut iam ostensum est. contingit
autem prouenire defectum in effectu propter defectum causae secundae agentis,
absque eo quod sit defectus in primo agente: sicut cum in effectu artificis
habentis perfecte artem, contingit aliquis defectus propter instrumenti
defectum; et sicut hominem cuius uis motiua est fortis, contingit claudicare,
non propter defectum uirtutis motiuae, sed propter tibiae curuitatem. contingit
igitur in his quae aguntur et gubernantur a deo, aliquem defectum et aliquod
malum inueniri, propter defectum agentium secundorum, licet in ipso deo nullus
sit defectus. amplius. perfecta bonitas in rebus creatis non inueniretur nisi
esset ordo bonitatis in eis, ut scilicet quaedam sint aliis meliora: non enim
implerentur omnes gradus possibiles bonitatis; neque etiam aliqua creatura deo
similaretur quantum ad hoc quod alteri emineret. tolleretur etiam summus decor a
rebus, si ab eis ordo distinctorum et disparium tolleretur. et quod est amplius,
tolleretur multitudo a rebus, inaequalitate bonitatis sublata: cum per
differentias quibus res ad inuicem differunt, unum altero melius existat; sicut
animatum inanimato, et rationale irrationali. et sic, si aequalitas omnimoda
esset in rebus, non esset nisi unum bonum creatum: quod manifeste perfectioni
derogat creaturae. gradus autem bonitatis superior est ut aliquid sit bonum quod
non possit a bonitate deficere: inferior autem eo est quod potest a bonitate
deficere. utrumque igitur gradum bonitatis perfectio uniuersi requirit. ad
prouidentiam autem gubernantis pertinet perfectionem in rebus gubernatis
seruare, non autem eam minuere. igitur non pertinet ad diuinam prouidentiam ut
omnino excludat a rebus potentiam deficiendi a bono. hanc autem potentiam
sequitur malum: quia quod potest deficere, quandoque deficit. et ipse defectus
boni malum est, ut supra ostensum est. non est igitur ad diuinam prouidentiam
pertinens ut omnino malum a rebus prohibeat. adhuc. optimum in gubernatione
qualibet est ut rebus gubernatis secundum modum suum prouideatur: in hoc enim
regiminis iustitia consistit. sicut igitur esset contra rationem humani
regiminis si impedirentur a gubernatore ciuitatis homines agere secundum sua
officia - nisi forte quandoque ad horam, propter aliquam necessitatem, - ita
esset contra rationem diuini regiminis si non sineret res creatas agere secundum
modum propriae naturae. ex hoc autem quod creaturae sic agunt, sequitur
corruptio et malum in rebus: cum, propter contrarietatem et repugnantiam quae
est in rebus, una res sit alterius corruptiua. non est igitur ad diuinam
prouidentiam pertinens malum omnino a rebus gubernatis excludere. item.
impossibile est quod agens operetur aliquod malum nisi propter hoc quod intendit
aliquod bonum, sicut ex superioribus apparet. prohibere autem cuiuscumque boni
intentionem uniuersaliter a rebus creatis, non pertinet ad prouidentiam eius qui
est omnis boni causa: sic enim multa bona subtraherentur ab uniuersitate rerum;
sicut, si subtraheretur igni intentio generandi sibi simile, ad quam sequitur
hoc malum quod est corruptio rerum combustibilium, tolleretur hoc bonum quod est
generatio ignis, et conseruatio ipsius secundum suam speciem. non est igitur
diuinae prouidentiae malum totaliter a rebus excludere. adhuc. multa bona sunt
in rebus quae, nisi mala essent, locum non haberent: sicut non esset patientia
iustorum si non esset malignitas persequentium; nec esset locus iustitiae
uindicanti si delicta non essent; in rebus etiam naturalibus non esset unius
generatio nisi esset alterius corruptio. si ergo malum totaliter ab uniuersitate
rerum per diuinam prouidentiam excluderetur, oporteret etiam bonorum
multitudinem diminui. quod esse non debet: quia uirtuosius est bonum in bonitate
quam in malitia malum, sicut ex superioribus patet. igitur non debet per diuinam
prouidentiam totaliter malum excludi a rebus. amplius. bonum totius praeminet
bono partis. ad prouidum igitur gubernatorem pertinet negligere aliquem defectum
bonitatis in parte, ut fiat augmentum bonitatis in toto: sicut artifex abscondit
fundamenta sub terra ut tota domus habeat firmitatem. sed si malum a quibusdam
partibus uniuersi subtraheretur, multum deperiret perfectionis uniuersi, cuius
pulchritudo ex ordinata malorum et bonorum adunatione consurgit, dum mala ex
bonis deficientibus proueniunt, et tamen ex eis quaedam bona consequuntur, ex
prouidentia gubernantis: sicut et silentii interpositio facit cantilenam esse
suauem. non igitur per diuinam prouidentiam debuit malum a rebus excludi. adhuc.
res aliae, et praecipue inferiores, ad bonum hominis ordinantur sicut ad finem.
si autem nulla mala essent in rebus, multum de bono hominis diminueretur, et
quantum ad cognitionem, et quantum ad boni desiderium uel amorem. nam bonum ex
comparatione mali magis cognoscitur; et dum aliqua mala perpetimur, ardentius
bona optamus; sicut quantum bonum sit sanitas, infirmi maxime cognoscunt; qui
etiam ad eam magis exardent quam sani. non igitur pertinet ad diuinam
prouidentiam mala a rebus totaliter excludere. propter quod dicitur, isaiae
45-7: faciens pacem et creans malum. et amos 3-6: non est malum in ciuitate quod
deus non faciat. per haec autem excluditur quorundam error qui, propter hoc quod
mala in mundo euenire uidebant, dicebant deum non esse: sicut boetius, in i de
cons., introducit quendam philosophum quaerentem: si deus est, unde malum? esset
autem e contrario arguendum: si malum est, deus est. non enim esset malum
sublato ordine boni, cuius priuatio est malum. hic autem ordo non esset, si deus
non esset. tollitur etiam et erroris occasio per praemissa illis qui diuinam
prouidentiam usque ad haec corruptibilia extendi negabant, propter hoc quod in
eis multa mala euenire conspiciebant; sola autem incorruptibilia diuinae
prouidentiae subdi dicebant, in quibus nullus defectus, nec malum aliquod
inuenitur. per haec etiam tollitur errandi occasio manichaeis, qui duo prima
principia agentia posuerunt, bonum et malum, quasi malum sub prouidentia boni
dei locum habere non posset. soluitur etiam et quorundam dubitatio: utrum
scilicet actiones malae sint a deo? nam cum ostensum sit omne agens actionem
suam producere inquantum agit uirtute diuina, et ex hoc, deum esse omnium et
effectuum et actionum causam; itemque ostensum sit quod malum et defectus in his
quae prouidentia diuina reguntur, accidat ex conditione secundarum causarum, in
quibus potest esse defectus: manifestum est quod actiones malae, secundum quod
deficientes sunt, non sunt a deo, sed a causis proximis deficientibus; quantum
autem ad id quod de actione et entitate habent, oportet quod sint a deo; sicut
claudicatio est a uirtute motiua quantum ad id quod habet de motu, quantum uero
ad id quod habet de defectu, est ex curuitate cruris. quod diuina prouidentia
non excludit contingentiam a rebus. sicut autem diuina prouidentia non excludit
uniuersaliter malum a rebus, ita etiam non excludit contingentiam, nec
necessitatem rebus imponit. iam enim ostensum est quod operatio prouidentiae qua
deus operatur in rebus, non excludit causas secundas, sed per eas impletur,
inquantum agunt uirtute dei. ex causis autem proximis aliqui effectus dicuntur
necessarii uel contingentes, non autem ex causis remotis: nam fructificatio
plantae est effectus contingens propter causam proximam, quae est uis
germinatiua, quae potest impediri et deficere; quamuis causa remota, scilicet
sol, sit causa ex necessitate agens. cum igitur inter causas proximas multae
sint quae deficere possunt, non omnes effectus qui prouidentiae subduntur, erunt
necessarii, sed plurimi sunt contingentes. adhuc. ad diuinam prouidentiam
pertinet ut gradus entium qui possibiles sunt, adimpleantur, ut ex supra dictis
patet. ens autem diuiditur per contingens et necessarium: et est per se diuisio
entis. si igitur diuina prouidentia excluderet omnem contingentiam, non omnes
gradus entium conseruarentur. amplius. quanto aliqua sunt propinquiora deo,
tanto magis de similitudine ipsius participant: et quanto magis distant, tanto
magis a similitudine ipsius deficiunt. illa autem quae sunt deo propinquissima,
sunt omnino immobilia: scilicet substantiae separatae, quae maxime ad dei
similitudinem accedunt, qui est omnino immobilis. quae autem sunt his proxima,
et mouentur immediate ab his quae semper eodem modo se habent, quandam
immobilitatis speciem retinent, in hoc quod semper eodem modo mouentur, sicut
corpora caelestia. consequitur ergo quod ea quae consequuntur ad ista, et ab eis
sunt mota, longius ab immobilitate dei distant, ut scilicet non semper eodem
modo moueantur. et in hoc ordinis pulchritudo apparet. omne autem necessarium,
inquantum huiusmodi, semper eodem modo se habet. repugnaret igitur diuinae
prouidentiae, ad quam pertinet ordinem in rebus statuere et conseruare, si omnia
ex necessitate euenirent. praeterea. quod necessarium est esse, semper est.
nullum autem corruptibile semper est. si igitur diuina prouidentia hoc requirit
quod omnia sint necessaria, sequitur quod nihil sit in rebus corruptibile: et
per consequens nec generabile. subtraheretur ergo a rebus tota pars generabilium
et corruptibilium. quod perfectioni derogat uniuersi. adhuc. in omni motu est
quaedam generatio et corruptio: nam in eo quod mouetur, aliquid incipit et
aliquid desinit esse. si igitur omnis generatio et corruptio subtraheretur,
subtracta contingentia rerum, ut ostensum est, consequens est quod etiam motus
subtraheretur a rebus, et omnia mobilia. item. debilitatio uirtutis alicuius
substantiae, et eius impedimentum ex aliquo contrario agente, est ex aliqua eius
immutatione. si ergo diuina prouidentia non impedit motum a rebus, neque etiam
impedietur debilitatio uirtutis ipsarum, aut impedimentum ex resistentia
alterius. ex uirtutis autem debilitate, et eius impedimento, contingit quod res
naturalis non semper eodem modo operatur, sed quandoque deficit ab eo quod
competit sibi secundum suam naturam, ut sic naturales effectus non ex
necessitate proueniant. non igitur pertinet ad prouidentiam diuinam quod rebus
prouisis necessitatem imponat. amplius. in his quae prouidentia debite reguntur,
non debet esse aliquid frustra. cum igitur manifestum sit causas aliquas esse
contingentes, ex eo quod impediri possunt ut non producant suos effectus, patet
quod contra rationem prouidentiae esset quod omnia ex necessitate contingerent.
non igitur diuina prouidentia necessitatem rebus imponit, contingentiam a rebus
uniuersaliter excludens. quod diuina prouidentia non excludit arbitrii
libertatem. ex quo etiam patet quod prouidentia uoluntatis libertati non
repugnat. cuiuslibet enim prouidentis gubernatio ad perfectionem rerum
gubernatarum ordinatur uel adipiscendam, uel augendam, uel conseruandam. quod
igitur perfectionis est, magis conseruandum est per prouidentiam quam quod est
imperfectionis et defectus. in rebus autem inanimatis causarum contingentia ex
imperfectione et defectu est: secundum enim suam naturam sunt determinata ad
unum effectum, quem semper consequuntur nisi sit impedimentum uel ex debilitate
uirtutis, uel ex aliquo exteriori agente, uel ex materiae indispositione; et
propter hoc causae naturales agentes non sunt ad utrumque, sed ut frequentius
eodem modo suum effectum producunt, deficiunt autem raro. quod autem uoluntas
sit causa contingens, ex ipsius perfectione prouenit: quia non habet uirtutem
limitatam ad unum, sed habet in potestate producere hunc effectum uel illum;
propter quod est contingens ad utrumlibet. magis igitur pertinet ad prouidentiam
diuinam conseruare libertatem uoluntatis quam contingentiam in naturalibus
causis. amplius. ad prouidentiam diuinam pertinet ut rebus utatur secundum modum
earum. modus autem agendi cuiuslibet rei consequitur formam eius, quae est
principium actionis. forma autem per quam agit uoluntarie agens, non est
determinata: agit enim uoluntas per formam apprehensam ab intellectu, nam bonum
apprehensum mouet uoluntatem ut eius obiectum; intellectus autem non habet unam
formam effectus determinatam, sed de ratione sua est ut multitudinem formarum
comprehendat. et propter hoc uoluntas multiformes effectus producere potest. non
igitur ad rationem prouidentiae pertinet quod excludat uoluntatis libertatem.
item. per gubernationem cuiuscumque prouidentis res gubernatae deducuntur ad
finem conuenientem: unde et de prouidentia diuina gregorius nyssenus dicit quod
est uoluntas dei per quam omnia quae sunt, conuenientem deductionem accipiunt.
finis autem ultimus cuiuslibet creaturae est ut consequatur diuinam
similitudinem, sicut supra ostensum est. esset igitur prouidentiae repugnans si
alicui rei subtraheretur illud per quod assequitur similitudinem diuinam. agens
autem uoluntarium assequitur diuinam similitudinem in hoc quod libere agit:
ostensum est enim in primo liberum arbitrium in deo esse. non igitur per
prouidentiam subtrahitur uoluntatis libertas. adhuc. prouidentia est
multiplicatiua bonorum in rebus gubernatis. illud ergo per quod multa bona
subtraherentur a rebus, non pertinet ad prouidentiam. si autem libertas
uoluntatis tolleretur, multa bona subtraherentur. tolleretur enim laus uirtutis
humanae, quae nulla est si homo libere non agit. tolleretur etiam iustitia
praemiantis et punientis, si non libere homo ageret bonum uel malum. cessaret
etiam circumspectio in consiliis, quae de his quae ex necessitate aguntur,
frustra tractantur. esset igitur contra prouidentiae rationem si subtraheretur
uoluntatis libertas. hinc est quod dicitur eccli. 15-14 deus ab initio
constituit hominem, et reliquit eum in manu consilii sui. et iterum: 18 ante
hominem uita et mors, bonum et malum: quod placuerit ei, dabitur illi. per haec
autem excluditur opinio stoicorum, qui secundum ordinem quendam causarum
intransgressibilem, quem graeci ymarmenen uocabant, omnia ex necessitate
dicebant prouenire. quod diuina prouidentia non excludit fortunam et casum. ex
praemissis etiam apparet quod diuina prouidentia non subtrahit a rebus fortunam
et casum. in his enim quae in minori parte accidunt, dicitur esse fortuna et
casus. si autem non prouenirent aliqua ut in minori parte, omnia ex necessitate
acciderent: nam ea quae sunt contingentia ut in pluribus, in hoc solo a
necessariis differunt, quod possunt in minori parte deficere. esset autem contra
rationem prouidentiae diuinae si omnia ex necessitate contingerent, ut ostensum
est. igitur et contra rationem prouidentiae diuinae esset si nihil foret
fortuitum et casuale in rebus. amplius. contra rationem prouidentiae esset si
res prouidentiae subiectae non agerent propter finem: cum prouidentiae sit omnia
ordinare in finem. esset etiam contra perfectionem uniuersi si nulla res
corruptibilis esset, nec aliqua uirtus deficere potens, ut ex supra dictis
patet. ex hoc autem quod aliquod agens propter finem deficit ab eo quod
intendit, sequitur aliqua casu contingere. esset igitur contra rationem
prouidentiae, et perfectionis rerum, si non essent aliqua casualia. adhuc.
multitudo et diuersitas causarum ex ordine diuinae prouidentiae et dispositionis
procedit. supposita autem causarum diuersitate, oportet unam alteri quandoque
concurrere per quam impediatur, uel iuuetur, ad suum effectum producendum. ex
concursu autem duarum uel plurium causarum contingit aliquid casualiter euenire,
dum finis non intentus ex concursu alicuius causae prouenit: sicut inuentio
debitoris ab eo qui ibat ad forum causa emendi aliquid, prouenit ex hoc quod
debitor etiam ad forum iuit. non est igitur diuinae prouidentiae contrarium quod
sint aliqua fortuita et casualia in rebus. item. quod non est, non potest esse
alicuius causa. unde oportet quod unumquodque, sicut se habet ad esse, ita se
habeat ad hoc quod sit causa. oportet igitur quod secundum diuersitatem ordinis
in entibus sit etiam diuersitas ordinis in causis. ad perfectionem autem rerum
requiritur quod non solum sint in rebus entia per se, sed etiam entia per
accidens: res enim quae non habent in sua substantia ultimam perfectionem,
oportet quod perfectionem aliquam consequantur per accidentia; et tanto per
plura, quanto magis distant a simplicitate dei. ex hoc autem quod aliquod
subiectum habet multa accidentia, sequitur quod sit aliquod ens per accidens:
nam subiectum et accidens, et etiam duo accidentia unius subiecti, sunt unum et
ens per accidens; sicut homo albus, et musicum album. oportet igitur ad
perfectionem rerum quod sint etiam causae quaedam per accidens. ea autem quae ex
causis aliquibus procedunt per accidens, dicuntur accidere a casu uel fortuna.
non est igitur contra rationem prouidentiae, quae perfectionem rerum conseruat,
ut aliqua fiant a casu uel fortuna. praeterea. ad ordinem diuinae prouidentiae
pertinet ut sit ordo et gradus in causis. quanto autem aliqua causa est
superior, tanto est maioris uirtutis: unde eius causalitas ad plura se extendit.
nullius autem causae naturalis intentio se extendit ultra uirtutem eius: esset
enim frustra. oportet ergo quod intentio causae particularis non se extendat ad
omnia quae contingere possunt. ex hoc autem contingit aliquid casualiter uel
fortuito, quod eueniunt aliqua praeter intentionem agentium. ordo igitur diuinae
prouidentiae exigit quod sit casus et fortuna in rebus. hinc est quod dicitur
eccle. 9-11: uidi nec uelocium esse cursum etc., sed tempus casumque in omnibus,
scilicet inferioribus. quod prouidentia dei sit singularium contingentium. ex
his autem quae ostensa sunt, manifestum fit quod diuina prouidentia peruenit
usque ad singularia generabilium et corruptibilium. non enim uidetur horum non
esse prouidentia nisi propter eorum contingentiam, et quia multa in eis
casualiter et fortuito eueniunt: in hoc enim solum differunt ab
incorruptibilibus et uniuersalibus corruptibilium, quorum dicunt prouidentiam
esse. prouidentiae autem non repugnat contingentia, et casus et fortuna, neque
uoluntarium, ut ostensum est. nihil igitur prohibet et horum prouidentiam esse,
sicut incorruptibilium et uniuersalium. adhuc. si deus horum singularium
prouidentiam non habet, aut hoc est quia non cognoscit ea; aut quia non potest;
aut quia non uult eorum curam habere. non autem potest dici quod deus singularia
non cognoscat: ostensum enim est supra quod deus eorum notitiam habet. neque
etiam potest dici quod deus eorum curam habere non possit: cum eius potentia sit
infinita, ut supra probatum est. nec etiam haec singularia gubernationis non
capacia sunt: cum uideamus ea gubernari rationis industria, sicut patet in
hominibus; et per naturalem instinctum, sicut patet in apibus et multis
animalibus brutis, quae quodam naturali instinctu gubernantur. neque etiam
potest dici quod deus non uelit ea gubernare: cum uoluntas ipsius sit
uniuersaliter omnis boni; bonum autem eorum quae gubernantur, in ordine
gubernationis maxime consistit. non igitur potest dici quod deus horum
singularium curam non habeat. amplius. omnes causae secundae, in hoc quod causae
existunt, diuinam similitudinem consequuntur, ut ex supra dictis patet.
inuenitur autem hoc communiter in causis producentibus aliquid, quod curam
habent eorum quae producunt: sicut animalia naturaliter nutriunt foetus suos.
deus igitur curam habet eorum quorum causa existit. est autem causa etiam
istorum particularium, ut ex supra dictis patet. habet igitur eorum curam. item.
ostensum est supra quod deus in rebus creatis non ex necessitate naturae agit,
sed per uoluntatem et intellectum. ea autem quae aguntur per intellectum et
uoluntatem, curae prouidentis subduntur, quae in hoc consistere uidetur quod per
intellectum aliqua dispensentur. diuinae ergo prouidentiae subduntur ea quae ab
ipso aguntur. ostensum est autem supra quod deus operatur in omnibus causis
secundis, et omnes earum effectus reducuntur in deum sicut in causam: et sic
oportet quod ea quae in istis singularibus aguntur, sint ipsius opera. igitur
haec singularia, et motus et operationes ipsorum, diuinae prouidentiae
subiacent. praeterea. stulta est prouidentia alicuius qui non curat ea sine
quibus ea quae curat esse non possunt. constat autem quod, si omnia deficerent
particularia, quod uniuersalia eorum remanere non possent. si igitur deus
uniuersalia tantum curat, singularia uero ista omnino derelinquit, stulta et
imperfecta erit eius prouidentia. si autem dicat aliquis quod horum singularium
deus curam habet usque ad hoc quod conseruentur in esse, non autem quantum ad
alia: hoc omnino esse non potest. nam omnia alia quae circa singularia accidunt,
ad eorum conseruationem uel corruptionem ordinantur. si ergo deus habet curam
singularium quantum ad eorum conseruationem, habet curam omnium circa ea
contingentium. potest autem aliquis dicere quod sola cura uniuersalium sufficit
ad particularium conseruationem in esse. prouisa sunt enim cuilibet speciei ea
per quae quodlibet indiuiduum speciei illius potest conseruari in esse: sicut
data sunt animalibus organa ad cibum sumendum et digerendum, et cornua ad
protegendum se. utilitates autem horum non deficiunt nisi in minori parte: cum
ea quae sunt a natura, producant effectus suos uel semper, uel frequenter. et
sic non possunt omnia indiuidua deficere, etsi aliquod deficiat. sed secundum
hanc rationem, omnia quae circa indiuidua contingunt, prouidentiae subiacebunt,
sicut et conseruatio eorum in esse: quia circa singularia alicuius speciei nihil
potest accidere quod non reducatur aliquo modo ad principia illius speciei. sic
igitur singularia non magis subiacent diuinae prouidentiae quantum ad
conseruationem in esse, quam quantum ad alia. praeterea. in comparatione rerum
ad finem talis ordo apparet quod accidentia sunt propter substantias, ut per ea
perficiantur; in substantiis uero materia est propter formam; per hanc enim
participat diuinam bonitatem, propter quam omnia facta sunt, ut supra ostensum
est. ex quo patet quod singularia sunt propter naturam uniuersalem. cuius signum
est quod in his in quibus potest natura uniuersalis conseruari per unum
indiuiduum, non sunt multa indiuidua unius speciei: sicut patet in sole et luna.
cum autem prouidentia sit ordinatiua aliquorum in finem, oportet quod ad
prouidentiam pertineant et fines, et ea quae sunt ad finem. subiacent igitur
prouidentiae non solum uniuersalia, sed etiam singularia. adhuc. haec est
differentia inter cognitionem speculatiuam et practicam, quod cognitio
speculatiua, et ea quae ad ipsam pertinent, perficiuntur in uniuersali; ea uero
quae pertinent ad cognitionem practicam, perficiuntur in particulari: nam finis
speculatiuae est ueritas, quae primo et per se in immaterialibus consistit et in
uniuersalibus; finis uero practicae est operatio, quae est circa singularia.
unde medicus non curat hominem in uniuersali, sed hunc hominem: et ad hoc est
tota scientia medicinae ordinata. constat autem quod prouidentia ad practicam
cognitionem pertinet: cum sit ordinatiua rerum in finem. esset igitur
imperfectissima dei prouidentia si in uniuersalibus consisteret, et usque ad
singularia non perueniret. item. cognitio speculatiua magis perficitur in
uniuersali quam in particulari: quia magis sciuntur uniuersalia quam
particularia; et propter hoc uniuersalissimorum principiorum cognitio omnibus
est communis. ille uero perfectior est in scientia speculatiua qui non solum
uniuersalem, sed propriam cognitionem de rebus habet: nam qui cognoscit in
uniuersali tantum, cognoscit rem solum in potentia. propter quod discipulus de
uniuersali cognitione principiorum reducitur in propriam cognitionem
conclusionum per magistrum, qui utramque cognitionem habet: sicut aliquid
reducitur de potentia in actum per ens actu. multo igitur magis in scientia
practica perfectior est qui non solum in uniuersali, sed etiam in particulari
res disponit ad actum. diuina igitur prouidentia, quae est perfectissima, usque
ad singularia se extendit. amplius. cum deus sit causa entis inquantum est ens,
ut supra ostensum est, oportet quod ipse sit prouisor entis inquantum est ens:
prouidet enim rebus inquantum est causa earum. quicquid ergo quocumque modo est,
sub eius prouidentia cadit. singularia autem sunt entia, et magis quam
uniuersalia: quia uniuersalia non subsistunt per se, sed sunt solum in
singularibus. est igitur diuina prouidentia etiam singularium. item. res creatae
prouidentiae diuinae subduntur prout ab ipso in finem ultimum ordinantur, qui
est bonitas sua. participatio ergo diuinae bonitatis a rebus creatis est per
prouidentiam diuinam. bonitatem autem diuinam participant etiam singularia
contingentia. oportet ergo quod etiam ad ea diuina prouidentia se extendat. hinc
est quod dicitur matth. 6: duo passeres asse ueneunt, et unus ex eis non cadit
in terra sine patre meo. et sap. 8-1: attingit a fine usque ad finem fortiter:
idest, a primis creaturis usque ad infimas earum. ezechiel etiam 9-9 arguitur
opinio quorundam qui dicebant, dereliquit dominus terram, dominus non uidet; et
iob 22-14, circa cardines caeli perambulat, nec nostra considerat. per haec
autem excluditur opinio quorundam qui dixerunt quod diuina prouidentia non se
extendit usque ad haec singularia. quam quidem opinionem quidam aristoteli
imponunt, licet ex uerbis eius haberi non possit. quod prouidentia dei sit
omnium singularium immediate. quidam autem concesserunt prouidentiam diuinam
usque ad haec singularia procedere, sed quibusdam mediantibus causis. posuit
enim plato, ut gregorius nyssenus dicit, triplicem prouidentiam. quarum prima
est summi dei, qui primo et principaliter prouidet propriis, idest omnibus
spiritualibus et intellectualibus; consequenter uero toti mundo quantum ad
genera et species, et uniuersales causas, quae sunt corpora caelestia. secunda
uero est qua prouidetur singularibus animalium et plantarum, et aliorum
generabilium et corruptibilium, quantum ad eorum generationem et corruptionem et
alias mutationes. quam quidem prouidentiam plato attribuit diis qui caelum
circumeunt. aristoteles uero horum causalitatem attribuit obliquo circulo.
tertiam uero prouidentiam ponit rerum quae ad humanam uitam pertinent. quam
quidem attribuit quibusdam daemonibus circa terram existentibus, qui sunt,
secundum ipsum, humanarum actionum custodes. sed tamen, secundum platonem,
secunda et tertia prouidentia a prima dependet: nam deus summus secundos et
tertios statuit prouisores. haec autem positio catholicae fidei consonat quantum
ad hoc quod omnium prouidentiam reducit in deum sicut in primum auctorem.
uidetur autem sententiae fidei repugnare quantum ad hoc, quod non omnia
particularia diuinae prouidentiae immediate dicit esse subiecta. quod ex
praemissis ostendi potest. habet enim deus immediatam singularium cognitionem,
non quasi ea in suis causis cognoscens tantum, sed etiam in seipsis, sicut in
primo huius operis ostensum est. inconueniens autem uidetur quod, singularia
cognoscens, eorum ordinem non uelit, in quo bonum praecipuum eorum constat: cum
uoluntas sua sit totius bonitatis principium. oportet ergo quod, sicut immediate
singularia cognoscit, ita immediate eorum ordinem statuat. amplius. ordo qui per
prouidentiam in rebus gubernatis statuitur, ex ordine illo prouenit quem
prouisor in sua mente disponit: sicut et forma artis quae fit in materia, ab ea
procedit quae est in mente artificis. oportet autem, ubi sunt multi prouisores
unus sub alio, quod ordinem conceptum superior inferiori tradat: sicut ars
inferior accipit principia a superiori. si igitur secundi et tertii prouisores
ponuntur esse sub primo prouisore, qui est deus summus, oportet quod ordinem
statuendum in rebus a summo deo accipiant. non est autem possibile quod iste
ordo sit in eis perfectior quam in summo deo: quinimmo omnes perfectiones per
modum descensus ab eo in alia proueniunt, ut ex superioribus patet. oportet
autem quod ordo rerum sit in secundis prouisoribus non solum in uniuersali, sed
etiam quantum ad singularia: alias non possent sua prouidentia in singularibus
ordinem statuere. multo igitur magis ordo singularium est in diuinae
prouidentiae dispositione. adhuc. in his quae humana prouidentia reguntur,
inuenitur quod aliquis superior prouisor circa quaedam magna et uniuersalia per
seipsum excogitat qualiter sint ordinanda, minimorum uero ordinem ipse non
excogitat, sed aliis inferioribus excogitandum relinquit. et hoc quidem
contingit propter eius defectum: inquantum uel singularium minimorum conditiones
ignorat; uel non sufficit ad omnium ordinem excogitandum, propter laborem et
temporis prolixitatem quae requireretur. huiusmodi autem defectus longe sunt a
deo: nam ipse omnia singularia cognoscit; nec in intelligendo laborat, aut
tempus requirit, cum intelligendo seipsum, omnia alia cognoscat, sicut supra
ostensum est. ipse igitur omnium et singularium ordinem excogitat. eius igitur
prouidentia est omnium singularium immediate. item. in rebus humanis inferiores
prouisores per suam industriam ordinem excogitant in his quorum gubernatio eis a
praesidente committitur. quam quidem industriam a praesidente homine non habent,
nec usum ipsius: si uero a superiore eam haberent, iam ordinatio per superiorem
fieret, ipsi autem essent illius ordinationis non prouisores, sed executores.
constat autem per supra dicta quod omnis sapientia et intellectus a summo deo in
omnibus intelligentibus causatur; nec intellectus aliquis potest aliquid
intelligere nisi uirtute diuina, sicut nec aliquod agens operatur nisi inquantum
agit in uirtute ipsius. est igitur ipse deus immediate sua prouidentia omnia
dispensans: quicumque uero sub ipso prouisores dicuntur, sunt prouidentiae
ipsius executores. praeterea. superior prouidentia dat regulas prouidentiae
inferiori: sicut politicus dat regulas et leges duci exercitus, qui dat leges et
regulas centurionibus et tribunis. si igitur sub prima prouidentia dei summi
sunt aliae prouidentiae, oportet quod deus illis secundis uel tertiis
prouisoribus det regulas sui regiminis. aut ergo dat eis regulas et leges
uniuersales, aut particulares. si autem dat eis uniuersales regulas regiminis,
cum uniuersales regulae non possint semper ad particularia applicari, maxime in
rebus mobilibus, quae non semper eodem modo se habent; oporteret quod illi
prouisores secundi uel tertii quandoque praeter regulas sibi datas ordinarent de
rebus suae prouisioni subiectis. haberent ergo iudicium super regulas acceptas:
quando secundum eas oporteret agere, et quando eas praetermittere oporteret.
quod esse non potest: quia hoc iudicium ad superiorem pertinet; nam eius est
interpretari leges et dispensare in eis, cuius est eas condere. hoc igitur
iudicium de regulis uniuersalibus datis, oportet quod fiat per supremum
prouisorem. quod quidem esse non posset si se ordinationi horum singularium
immediate non immisceret. oportet igitur, secundum hoc, quod sit horum
immediatus prouisor. si uero secundi et tertii prouisores a summo prouisore
particulares regulas et leges accipiunt, manifeste apparet quod horum
singularium ordinatio fit immediate per diuinam prouidentiam. amplius. semper
prouisor superior habet iudicium de his quae ab inferioribus prouisoribus
ordinantur: utrum sint bene ordinata nec ne. si igitur secundi prouisores uel
tertii sunt sub deo primo prouisore, oportet quod deus iudicium habeat de his
quae ab his ordinantur. quod quidem esse non potest, si horum singularium
ordinem non consideret. habet igitur ipse per seipsum curam de his singularibus.
adhuc. si deus per seipsum immediate haec inferiora singularia non curat, hoc
non est nisi uel quia ea despicit; uel ne eis eius dignitas inquinetur, ut
quidam dicunt. hoc autem irrationabile est. nam dignius est prouide aliquorum
ordinationem excogitare, quam in eis operari. si igitur deus in omnibus
operatur, sicut supra ostensum est, nec in hoc aliquid eius dignitati derogatur,
quinimmo pertinet ad eius uniuersalem et summam uirtutem; nullo modo
despiciendum est ei, uel eius dignitatem commaculat, si circa haec singularia
immediate prouidentiam habeat. item. omnis sapiens qui prouide sua uirtute
utitur, in agendo moderatur suae uirtutis usum, ordinans ad quid et quantum
perueniat: alias uirtus in agendo sapientiam non sequeretur. constat autem ex
praemissis quod diuina uirtus in operando usque ad infima rerum peruenit. igitur
diuina sapientia est ordinatiua qui, et quot, et qualiter ex eius uirtute
progrediantur effectus, etiam in infimis rebus. est igitur ipse immediate sua
prouidentia omnium rerum ordinem excogitans. hinc est quod dicitur rom. 13-1:
quae a deo sunt, ordinata sunt. et iudith. 9-4: tu fecisti priora, et illa post
illa cogitasti, et hoc factum est quod ipse uoluisti. quod executio diuinae
prouidentiae fit mediantibus causis secundis. attendendum est autem quod ad
prouidentiam duo requiruntur: ordinatio, et ordinis executio. quorum primum fit
per uirtutem cognoscitiuam: unde qui perfectioris cognitionis sunt, ordinatores
aliorum dicuntur, sapientis enim est ordinare. secundum uero fit per uirtutem
operatiuam. e contrario autem se habet in his duobus: nam tanto perfectior est
ordinatio, quanto magis descendit ad minima; minimorum autem executio condecet
inferiorem uirtutem, effectui proportionatam. in deo autem quantum ad utrumque
summa perfectio inuenitur: est enim in eo perfectissima sapientia ad ordinandum,
uirtus perfectissima ad operandum. oportet ergo quod ipse omnium ordines per
sapientiam suam disponat, etiam minimorum: exequatur uero minima per alias
inferiores uirtutes, per quas ipse operetur, sicut uirtus uniuersalis et altior
per inferiorem et particularem uirtutem. conueniens est igitur quod sint
inferiores agentes diuinae prouidentiae executores. item. ostensum est supra
quod diuina operatio non excludit operationes causarum secundarum. ea uero quae
ex operationibus causarum secundarum proueniunt, diuinae prouidentiae subiacent:
cum deus omnia singularia ordinet per seipsum, ut ostensum est. sunt igitur
secundae causae diuinae prouidentiae executrices. adhuc. quanto uirtus alicuius
agentis est fortior, tanto in magis remota suam operationem extendit: sicut
ignis, quanto est maior, magis remota calefacit. hoc autem non contingit in
agente quod non agit per medium: quia quidlibet in quod agit, est sibi proximum.
cum igitur uirtus diuinae prouidentiae sit maxima, per aliqua media ad ultima
suam operationem perducere debet. amplius. ad dignitatem regentis pertinet ut
habeat multos ministros, et diuersos sui regiminis executores: quia tanto altius
et maius ostendetur suum dominium, quanto plures in diuersis gradibus ei
subduntur. nulla autem dignitas alicuius regentis est comparabilis dignitati
diuini regiminis. conueniens igitur est quod per diuersos gradus agentium fiat
diuinae prouidentiae executio. praeterea. conuenientia ordinis perfectionem
prouidentiae demonstrat: cum ordo sit proprius prouidentiae effectus. ad
conuenientiam autem ordinis pertinet ut nihil inordinatum relinquatur. perfectio
igitur diuinae prouidentiae requirit ut excessum aliquarum rerum supra alias ad
ordinem conuenientem reducat. hoc autem fit cum ex abundantia aliquorum magis
habentium, prouenit aliquod bonum minus habentibus. cum igitur perfectio
uniuersi requirat quod quaedam aliis abundantius diuinam bonitatem participent,
ut supra ostensum est, exigit diuinae prouidentiae perfectio ut per ea quae
plenius diuinam bonitatem participant, executio diuini regiminis compleatur.
adhuc. nobilior est ordo causarum quam effectuum: sicut et causa potior est
effectu. magis igitur in eo perfectio prouidentiae demonstratur. si autem non
essent aliquae causae mediae exequentes diuinam prouidentiam non esset in rebus
ordo causarum, sed effectuum tantum. exigit igitur diuinae prouidentiae
perfectio quod sint causae mediae executrices ipsius. hinc est quod in psalmo
dicitur: benedicite domino omnes uirtutes eius, ministri eius, qui facitis
uoluntatem eius; et alibi: ignis, grando, nix, spiritus procellarum, quae
faciunt uerbum eius. quod mediantibus creaturis intellectualibus aliae creaturae
reguntur a deo. quia uero ad prouidentiam diuinam pertinet ut ordo seruetur in
rebus; congruus autem ordo est ut a supremis ad infima proportionaliter
descendatur: oportet quod diuina prouidentia secundum quandam proportionem usque
ad res ultimas perueniat. haec autem proportio est ut, sicut supremae creaturae
sunt sub deo et gubernantur ab ipso, ita inferiores creaturae sint sub
superioribus et regantur ab ipsis. inter omnes autem creaturas sunt supremae
intellectuales, sicut ex superioribus patet. exigit igitur diuinae prouidentiae
ratio ut ceterae creaturae per creaturas rationales regantur. amplius.
quaecumque creatura exequitur diuinae prouidentiae ordinem, hoc habet inquantum
participat aliquid de uirtute primi prouidentis: sicut et instrumentum non mouet
nisi inquantum per motum participat aliquid de uirtute principalis agentis. quae
igitur amplius de uirtute diuinae prouidentiae participant, sunt executiua
diuinae prouidentiae in illa quae minus participant. creaturae autem
intellectuales plus aliis de ipsa participant: nam, cum ad prouidentiam
requiratur et dispositio ordinis, quae fit per cognoscitiuam uirtutem, et
executio, quae fit per operatiuam, creaturae rationales utramque uirtutem
participant, reliquae uero creaturae uirtutem operatiuam tantum. per creaturas
igitur rationales omnes aliae creaturae sub diuina prouidentia reguntur. adhuc.
cuicumque datur a deo aliqua uirtus, datur ei in ordine ad effectum ipsius
uirtutis: sic enim optime omnia disponuntur, dum unumquodque ordinatur ad omnia
bona quae ex ipso nata sunt prouenire. uirtus autem intellectiua de se est
ordinatiua et regitiua: unde uidemus quod, quando coniunguntur in eodem, uirtus
operatiua sequitur regimen intellectiuae uirtutis; sicut in homine uidemus quod
ad imperium uoluntatis mouentur membra. idem etiam apparet si in diuersis
existant: nam illi homines qui excedunt in uirtute operatiua, oportet quod
dirigantur ab illis qui in uirtute intellectiua excedunt. exigit igitur diuinae
prouidentiae ratio quod creaturae aliae per intellectuales creaturas regantur.
item. uirtutes particulares natae sunt moueri a uirtutibus uniuersalibus: ut
patet tam in arte quam in natura. constat autem quod uirtus intellectiua est
uniuersalior omni alia uirtute operatiua: nam uirtus intellectiua continet
formas uniuersales, omnis autem uirtus operatiua tantum est ex aliqua forma
propria operantis. oportet igitur quod per uirtutes intellectuales moueantur et
regantur omnes aliae creaturae. praeterea. in omnibus potentiis ordinatis una
est directiua alterius, quae magis rationem cognoscit: unde uidemus in artibus
quod ars illa ad quam pertinet finis, ex quo sumitur ratio totius artificii,
dirigit illam, et imperat ei, quae artificium operatur, sicut ars gubernatoria
nauifactiuae; et illa quae formam inducit, imperat ei quae materiam disponit.
instrumenta uero, quae non cognoscunt aliquam rationem, reguntur tantum. cum
igitur solae intellectuales creaturae rationes ordinis creaturarum cognoscere
possint, earum erit regere et gubernare omnes alias creaturas. adhuc. quod est
per se, est causa eius quod est per aliud. solae autem creaturae intellectuales
operantur per seipsas, utpote suarum operationum per liberum uoluntatis
arbitrium dominae existentes: aliae uero creaturae ex necessitate naturae
operantur, tanquam ab alio motae. creaturae igitur intellectuales per suam
operationem sunt motiuae et regitiuae aliarum creaturarum. quod substantiae
intellectiuae inferiores reguntur per superiores. cum autem inter creaturas
intellectuales quaedam sint aliis altiores, ut ex superioribus patet, oportet
quod etiam inferiores intellectualium naturarum per superiores gubernentur.
adhuc. uirtutes magis uniuersales sunt motiuae uirtutum particularium, sicut
dictum est. superiores autem inter intellectuales naturas habent formas magis
uniuersales, ut supra ostensum est. sunt igitur ipsae regitiuae inferiorum
intellectualium naturarum. item. potentia intellectiua quae est propinquior
principio, semper inuenitur regitiua intellectualis uirtutis quae magis a
principio distat. quod quidem apparet tam in scientiis speculatiuis quam in
actiuis: scientia enim speculatiua quae accipit ab alia principia ex quibus
demonstrat, dicitur esse illi subalternata; et scientia actiua quae est
propinquior fini, qui est principium in operatiuis, est architectonica respectu
magis distantis. cum ergo inter intellectuales substantias quaedam sint primo
principio, scilicet deo, propinquiores, ut in secundo ostensum est, ipsae erunt
aliarum regitiuae. adhuc. superiores intellectuales substantiae perfectius
diuinae sapientiae influentiam in seipsis recipiunt: cum unumquodque recipiat
aliquid secundum modum suum. per sapientiam autem diuinam omnia gubernantur. et
sic oportet quod ea quae magis diuinam sapientiam participant, sint gubernatiua
eorum quae minus participant. substantiae igitur intellectuales inferiores
gubernantur per superiores. dicuntur ergo superiores spiritus et angeli,
inquantum inferiores spiritus dirigunt quasi eis annuntiando, nam angeli quasi
nuntii dicuntur; et ministri, inquantum per suam operationem exequuntur, etiam
in corporalibus, diuinae prouidentiae ordinem, nam minister est quasi
instrumentum animatum, secundum philosophum. et hoc est quod dicitur in psalmo.
qui facit angelos suos spiritus, et ministros suos flammam ignis. de ordinatione
angelorum ad inuicem. cum autem corporalia per spiritualia regantur, ut ostensum
est, corporalium autem est quidam ordo: oportet quod superiora corpora per
superiores intellectuales substantias regantur, inferiora uero per inferiores.
quia etiam quanto aliqua substantia est superior, tanto uirtus eius est
uniuersalior; uirtus uero intellectualis substantiae est uniuersalior uirtute
corporis: superiores quidem inter intellectuales substantias habent uirtutes non
explicabiles per aliquam uirtutem corpoream, et ideo non sunt corporibus unitae;
inferiores uero habent uirtutes particulatas explicabiles per aliqua corporea
instrumenta, et ideo oportet quod corporibus uniantur. sicut autem superiores
inter substantias intellectuales sunt uniuersalioris uirtutis, ita etiam
perfectius diuinam dispositionem ab ipso recipiunt, in hoc quod usque ad singula
ordinis rationem cognoscunt per hoc quod a deo accipiunt. haec autem diuinae
ordinationis manifestatio diuinitus facta usque ad ultimas intellectualium
substantiarum pertingit: sicut dicitur iob 25-3: nunquid est numerus militum
eius, et super quem non splendet lumen eius? sed inferiores intellectus non in
ea perfectione ipsam recipiunt quod per eam singula quae ad ordinem prouidentiae
spectant, ab ipsis exequenda, cognoscere possint, sed solum in quadam
communitate: quantoque sunt inferiores, tanto per primam illuminationem
diuinitus acceptam minus in speciali diuini ordinis cognitionem accipiunt; in
tantum quod intellectus humanus, qui est infimus secundum naturalem cognitionem,
solum quorundam uniuersalissimorum notitiam habet. sic igitur substantiae
intellectuales superiores perfectionem cognitionis praedicti ordinis immediate
consequuntur a deo, quam quidem perfectionem oportet quod aliae inferiores per
eas consequantur: sicut supra diximus quod uniuersalis discipuli cognitio per
cognitionem magistri, qui in speciali cognoscit, perducitur ad perfectum. hinc
est quod dionysius de supremis intellectualibus substantiis, quas primae
hierarchiae, idest sacri principatus nominat, 7 cap. cael. hier., dicit quod non
per alias substantias sanctificatae, sed ab ipsa diuinitate, in ipsam immediate
extenduntur et ad immaterialem et inuisibilem pulchritudinem, quantum fas est,
in contemplationem adducuntur et ad diuinorum operum scibiles rationes; et per
has dicit suppositas caelestium essentiarum dispositiones erudiri. sic ergo
altiores intellectus in altiori principio cognitionis perfectionem suscipiunt.
in qualibet autem dispositione prouidentiae ipsa ordinatio effectuum ex forma
agentis deriuatur: oportet enim effectus a causa secundum aliquam similitudinem
procedere. quod autem agens suae formae similitudinem effectibus communicet, est
propter aliquem finem. primum ergo principium in dispositione prouidentiae est
finis; secundum, forma agentis; tertium, ipsa dispositio ordinis effectuum.
supremum igitur in ordine intellectus est quod in fine ordinis ratio attendatur;
secundum autem, quod in forma; tertium uero, quod ipsa ordinis dispositio in
seipsa, non in aliquo altiori principio cognoscatur. unde et ars quae considerat
finem, est architectonica respectu eius quae considerat formam, sicut
gubernatoria respectu nauis factiuae; ea uero quae considerat formam, respectu
eius quae considerat solum ordines motuum qui ordinantur ad formam, sicut nauis
factiua respectu manu artificum. sic ergo inter illos intellectus qui immediate
in ipso deo perfectam cognitionem ordinis prouidentiae diuinae percipiunt, est
quidam ordo, quia supremi et primi ordinis prouidentiae rationem percipiunt in
ipso ultimo fine, qui est diuina bonitas; quidam tamen eorum aliis clarius. et
isti dicuntur seraphim, quasi ardentes uel incendentes, quia per incendium
designari solet intensio amoris uel desiderii, quae sunt de fine. unde dionysius
dicit, 7 cap. cael. hier., quod ex hoc eorum nomine designatur mobilitas eorum
circa diuina, feruens et flexibilis, et reductio inferiorum in deum, sicut in
finem. secundi autem rationem ordinis prouidentiae in ipsa forma diuina perfecte
cognoscunt. et hi dicuntur cherubim, quod interpretatur scientiae plenitudo:
scientia enim per formam scibilis perficitur. unde dicit dionysius quod talis
nominatio significat, quod sunt contemplatiui in prima operatrice uirtute
diuinae pulchritudinis. tertii uero ipsam dispositionem diuinorum iudiciorum in
seipsa considerant. et hi dicuntur throni: nam per thronum potestas iudiciaria
designatur, secundum illud: sedes super thronum et iudicas iustitiam. unde dicit
dionysius quod per hanc nominationem designatur quod sunt deiferi, et ad omnes
diuinas susceptiones familiariter aperti. non autem sic praemissa intelligenda
sunt quasi aliud sit diuina bonitas, aliud diuina essentia, et aliud eius
scientia rerum dispositionem continens: sed quia secundum haec alia et alia est
eius consideratio. inter ipsos etiam inferiores spiritus, qui diuini ordinis per
eos exequendi perfectam cognitionem per superiores spiritus consequuntur,
oportet ordinem esse. nam quae inter ea sunt altiora, uirtutis etiam sunt
uniuersalioris in cognoscendo: unde cognitionem ordinis prouidentiae in
principiis et causis magis uniuersalibus adipiscuntur; inferiores uero in causis
magis particularibus; altioris enim intellectus esset homo qui ordinem omnium
naturalium considerare posset in corporibus caelestibus, quam qui indiget ad
perfectam cognitionem ad inferiora corpora prospicere. illi igitur qui in causis
uniuersalibus, quae sunt mediae inter deum, qui est uniuersalissima causa, et
causas particulares, possunt ordinem prouidentiae perfecte cognoscere, medii
sunt inter illos qui in ipso deo rationem praedicti ordinis considerare
sufficiunt, et eos qui in causis particularibus necesse habent considerare. et
hi a dionysio ponuntur in media hierarchia, quae, sicut a suprema dirigitur, ita
dirigit infimam: ut dicit in 8 cap. cael. hier.. inter has etiam intellectuales
substantias oportet quod ordo quidam existat. nam ipsa uniuersalis prouidentiae
dispositio distribuitur quidem, primo, in multos executores. quod quidem fit per
ordinem dominationum: dominorum enim est praecipere quid alii exequantur. unde
dionysius dicit, 8 cap. cael. hier., quod nomen dominationis designat aliquam
anagogen superpositam omni seruituti, et omni subiectione superiorem. secundo
autem, ab operante et exequente distribuitur et multiplicatur ad uarios
effectus. quod quidem fit per ordinem uirtutum, quarum nomen, ut dionysius
ibidem dicit, significat quandam fortem uirilitatem in omnes deiformes
operationes, non relinquentem suimet imbecillitate aliquem deiformem motum. in
quo patet quod principium uniuersalis operationis ad hunc ordinem pertinet. unde
uidetur quod ad hunc ordinem pertineat motus caelestium corporum, ex quibus,
sicut ex quibusdam uniuersalibus causis, consequuntur particulares effectus in
natura: et ideo uirtutes caelorum nominantur luc. 21-26, ubi dicitur: uirtutes
caelorum mouebuntur. ad eos etiam spiritus pertinere uidetur executio diuinorum
operum quae praeter naturae ordinem fiunt, nam ista sunt sublimissima in diuinis
ministeriis: propter quod gregorius dicit quod uirtutes dicuntur illi spiritus
per quos signa frequentius fiunt. et si quid aliud uniuersale et primum est in
ministeriis diuinis exequendis, conueniens est ad hunc ordinem pertinere. tertio
uero, uniuersalis prouidentiae ordo, iam in effectibus institutus, inconfusus
custoditur, dum cohibentur ea quae possent hunc ordinem perturbare. quod quidem
pertinet ad ordinem potestatum. unde dionysius ibidem dicit quod nomen
potestatum importat quandam bene ordinatam et inconfusam circa diuinas
susceptiones ordinationem. et ideo gregorius dicit quod ad hunc ordinem pertinet
contrarias potestates arcere. infimi autem inter superiores intellectuales
substantias sunt qui ordinem diuinae prouidentiae ut in particularibus causis
cognoscibilem diuinitus accipiunt: et hi immediate rebus humanis praeponuntur.
unde de eis dionysius dicit quod ista tertia dispositio spirituum humanis
hierarchiis per consequentiam praecipit. per res autem humanas intelligendae
sunt omnes inferiores naturae et causae particulares, quae ad hominem ordinantur
et in usum hominis cedunt, sicut patet ex praemissis. inter hos etiam quidam
ordo existit. nam in rebus humanis est aliquod bonum commune, quod quidem est
bonum ciuitatis uel gentis, quod uidetur ad principatuum ordinem pertinere. unde
dionysius eodem capitulo dicit quod nomen principatuum designat quiddam ductiuum
cum ordine sacro. propter quod et dan. 10, fit mentio de michaele principe
iudaeorum, et principe persarum, et graecorum. et sic dispositio regnorum, et
mutatio dominationis a gente in gentem, ad ministerium huius ordinis pertinere
oportet. instructio etiam eorum qui inter homines existunt principes, de his
quae ad administrationem sui regiminis pertinent, ad hunc ordinem spectare
uidetur. est etiam aliquod humanum bonum quod non in communitate consistit, sed
ad unum aliquem pertinet secundum seipsum, non tamen uni soli utile, sed multis:
sicut quae sunt ab omnibus et singulis credenda et obseruanda, sicut ea quae
sunt fidei, et cultus diuinus, et alia huiusmodi. et hoc ad archangelos
pertinet, de quibus gregorius dicit quod summa nuntiant: sicut gabrielem
archangelum nominamus, qui uirgini uerbi incarnationem nuntiauit ab omnibus
credendam. quoddam uero humanum bonum est ad unumquemque singulariter pertinens.
et huiusmodi ad ordinem pertinent angelorum, de quibus gregorius dicit quod
infima nuntiant: unde et hominum custodes esse dicuntur, secundum illud psalmi:
angelis suis deus mandauit de te, ut custodiant te in omnibus uiis tuis. unde et
dionysius dicit quod archangeli medii sunt inter principatus et angelos,
habentes aliquid commune cum utrisque: cum principatibus quidem, inquantum
inferioribus angelis ducatum praestant, nec immerito, quia quae sunt propria in
humanis, secundum ea quae sunt communia dispensari oportet; cum angelis uero,
quia annuntiant angelis, et per angelos nobis, quorum est manifestare hominibus,
quae ad eos pertinent secundum uniuscuiusque analogiam. propter quod et commune
nomen ultimus ordo quasi speciale sibi assumit: quia scilicet officium habet
nobis immediate nuntiandi. et propter hoc archangeli nomen compositum habent ex
utroque: dicuntur enim archangeli quasi principes angeli. assignat autem et
gregorius aliter caelestium spirituum ordinationem: nam principatus inter medios
spiritus connumerat, post dominationes immediate; uirtutes uero inter infimos,
ante archangelos. sed, diligenter inspicientibus, utraque ordinatio in modico
differt. nam secundum gregorium, principatus dicuntur, non qui gentibus
praeponuntur, sed qui etiam ipsis bonis spiritibus principantur, quasi primi
existentes in ministeriorum diuinorum executione: dicit enim quod principari est
inter alios priorem existere. hoc autem, secundum assignationem ante dictam,
diximus ad uirtutum ordinem pertinere. uirtutes autem, secundum gregorium, sunt
quae ad quasdam particulares operationes ordinantur, cum in aliquo speciali
casu, praeter communem ordinem, oportet aliqua miraculose fieri. secundum quam
rationem satis conuenienter cum infimis ordinantur. utraque autem ordinatio ex
uerbis apostoli auctoritatem habere potest. dicit enim ephes. 1-20 constituens
illum, scilicet christum, ad dexteram suam in caelestibus, supra omnem
principatum et potestatem et uirtutem et dominationem. in quo patet quod,
ascendendo, supra principatus potestates posuit, et supra has uirtutes, supra
quas dominationes collocauit. quem ordinem dionysius obseruauit. ad colossenses
autem, loquens de christo, dicit: siue throni, siue dominationes, siue
principatus, siue potestates, omnia per ipsum et in ipso creata sunt. in quo
patet quod, a thronis incipiens, descendendo, sub eis dominationes, sub quibus
principatus, et sub his potestates posuit. quem ordinem gregorius obseruauit. de
seraphim autem fit mentio isaiae 6; de cherubim, ezech. 1; de archangelis, in
canonica iudae, cum michael archangelus cum diabolo disputans etc.; de angelis
autem in psalmis, ut dictum est. est autem in omnibus ordinatis uirtutibus hoc
commune, quod in ui superioris uirtutis omnes inferiores agunt. unde id quod
diximus ad seraphim ordinem pertinere, omnes inferiores ex uirtute ipsius
exequuntur. et similiter etiam est in aliis ordinibus considerandum. de
ordinatione hominum ad inuicem et ad alia. inter alias uero intellectuales
substantias humanae animae infimum gradum habent: quia, sicut supra dictum est,
in prima sui institutione cognitionem ordinis prouidentiae diuinae in sola
quadam uniuersali cognitione suscipiunt; ad perfectam uero ordinis secundum
singula cognitionem, oportet quod ex ipsis rebus, in quibus ordo diuinae
prouidentiae iam particulariter institutus est, perducatur. unde oportuit quod
haberet organa corporea, per quae a rebus corporalibus cognitionem hauriret. ex
quibus tamen, propter debilitatem intellectualis luminis, perfectam notitiam
eorum quae ad hominem spectant, adipisci non ualent nisi per superiores spiritus
adiuuentur, hoc exigente diuina dispositione, ut inferiores per superiores
spiritus perfectionem acquirant, ut supra ostensum est. quia tamen aliquid homo
de lumine intellectuali participat, ei secundum prouidentiae diuinae ordinem
subduntur animalia bruta, quae intellectu nullo modo participant. unde dicitur
gen. 1-26: faciamus hominem ad imaginem et similitudinem nostram, scilicet
secundum quod intellectum habet, et praesit piscibus maris, et uolatilibus
caeli, et bestiis terrae. animalia uero bruta, etsi intellectu careant, quia
tamen cognitionem aliquam habent, plantis, et aliis quae cognitione carent,
secundum diuinae prouidentiae ordinem praeferuntur. unde dicitur gen. 1-29 ecce,
dedi uobis omnem herbam afferentem semen super terram, et uniuersa ligna quae
habent in semetipsis sementem generis sui, ut sint uobis in escam, et cunctis
animantibus terrae. inter ea uero quae penitus cognitione carent, unum subiacet
alteri secundum quod est unum altero potentius in agendo. non enim participant
aliquid de dispositione prouidentiae, sed solum de executione. quia uero homo
habet et intellectum et sensum et corporalem uirtutem, haec in ipso ad inuicem
ordinantur, secundum diuinae prouidentiae dispositionem, ad similitudinem
ordinis qui in uniuerso inuenitur, nam uirtus corporea subditur sensitiuae et
intellectiuae uirtuti, uelut exequens earum imperium; ipsa sensitiua potentia
intellectiuae subditur, et eius imperio continetur. ex eadem autem ratione, et
inter ipsos homines ordo inuenitur. nam illi qui intellectu praeminent,
naturaliter dominantur; illi uero qui sunt intellectu deficientes, corpore uero
robusti, a natura uidentur instituti ad seruiendum; sicut aristoteles dicit in
sua politica. cui etiam concordat sententia salomonis, qui dicit, prouerb.
11-29: qui stultus est, seruiet sapienti. et exod. 18 dicitur: prouide de omni
plebe uiros sapientes et timentes deum, qui iudicent populum omni tempore. sicut
autem in operibus unius hominis ex hoc inordinatio prouenit quod intellectus
sensualem uirtutem sequitur; sensualis uero uirtus propter corporis
indispositionem trahitur ad corporis motum, ut in claudicantibus apparet: ita et
in regimine humano inordinatio prouenit ex eo quod non propter intellectus
praeminentiam aliquis praeest, sed uel robore corporali dominium sibi usurpat,
uel propter sensualem affectionem aliquis ad regendum praeficitur. quam quidem
inordinationem nec salomon tacet, qui dicit, eccle. 10-5 est et malum quod uidi
sub sole, quasi per errorem egrediens a facie principis, positum stultum in
dignitate sublimi. huiusmodi autem inordinatio diuinam prouidentiam non
excludit: prouenit enim, permissione diuina, ex defectu inferiorum agentium;
sicut et de aliis malis dictum est. neque per huiusmodi inordinationem totaliter
naturalis ordo peruertitur: nam stultorum dominium infirmum est, nisi sapientum
consilio roboretur. unde dicitur prouerb. 20-18: cogitationes consiliis
roborabuntur et gubernaculis tractanda sunt bella; et 24-5 uir sapiens fortis
est et uir doctus ualidus et robustus: quia cum dispositione initur bellum, et
erit salus ubi multa consilia. et quia consilians regit eum qui consilium
accipit, et quodammodo ei dominatur, dicitur prouerb. 17-2, quod seruus sapiens
dominabitur filiis stultis. patet ergo quod diuina prouidentia ordinem omnibus
rebus imponit: ut sic uerum sit quod dicit apostolus, rom. 13-1: quae a deo
sunt, ordinata sunt. quod inferiora corpora reguntur a deo per corpora
caelestia. sicut autem in substantiis intellectualibus est superius et inferius,
ita etiam in substantiis corporalibus. substantiae autem intellectuales reguntur
a superioribus, ut dispositio diuinae prouidentiae proportionaliter descendat
usque ad infima, sicut iam dictum est. ergo, pari ratione, inferiora corpora per
superiora disponuntur. amplius. quanto aliquod corpus est superius loco, tanto
inuenitur esse formalius et propter hoc etiam rationabiliter est locus
inferioris, nam formae est continere, sicut et loci; aqua enim est formalior
terra, aer aqua, ignis aere. sed corpora caelestia sunt omnibus loco superiora.
ipsa igitur sunt magis formalia omnibus aliis. ergo magis actiua. agunt ergo in
inferiora corpora. et sic per ea inferiora disponuntur. item. quod est in sua
natura perfectum absque contrarietate, est uniuersalioris uirtutis quam illud
quod in sua natura non perficitur nisi cum contrarietate: contrarietas enim est
ex differentiis determinantibus et contrahentibus genus; unde in acceptione
intellectus, quia est uniuersalis, species contrariorum non sunt contrariae, cum
sint simul. corpora autem caelestia sunt in suis naturis absque omni
contrarietate perfecta: non enim sunt leuia neque grauia, neque calida neque
frigida. corpora uero inferiora non perficiuntur in suis naturis nisi cum aliqua
contrarietate. et hoc etiam motus eorum demonstrant: nam motui circulari
corporum caelestium non est aliquid contrarium, unde nec in eis uiolentia esse
potest; motui autem inferiorum corporum contrarii sunt, scilicet motus deorsum
motui sursum. corpora ergo caelestia sunt uniuersalioris uirtutis quam corpora
inferiora. uniuersales autem uirtutes sunt motiuae particularium, sicut ex
dictis patet. corpora igitur caelestia mouent et disponunt corpora inferiora.
adhuc. ostensum est supra quod per substantias intellectuales alia omnia
reguntur. corpora autem caelestia sunt similiora substantiis intellectualibus
quam alia corpora, inquantum sunt incorruptibilia. sunt etiam eis propinquiora,
inquantum ab eis immediate mouentur, ut supra ostensum est. per ipsa igitur
reguntur inferiora corpora. praeterea. oportet primum principium motus esse
aliquid immobile. quae ergo magis accedunt ad immobilitatem, debent esse aliorum
motiua. corpora autem caelestia magis accedunt ad immobilitatem primi principii
quam inferiora: quia non mouentur nisi una specie motus, scilicet motu locali;
alia uero corpora mouentur omnibus speciebus motus. corpora igitur caelestia
sunt motiua et regitiua inferiorum corporum. amplius. primum in quolibet genere
est causa eorum quae sunt post. inter omnes autem alios motus, primus est motus
caeli. primo quidem, quia motus localis est primus inter omnes motus. et
tempore: quia solus potest esse perpetuus, ut probatur in uiii phys.. et
naturaliter: quia sine eo non potest esse aliquis aliorum; non enim augmentatur
aliquid nisi praeexistente alteratione, per quam quod prius erat dissimile,
conuertatur et fiat simile; neque alteratio potest esse nisi praeexistente loci
mutatione, quia ad hoc quod fiat alteratio, oportet quod alterans magis sit
propinquum alterato nunc quam prius. est etiam perfectione prior: quia motus
localis non uariat rem secundum aliquid ei inhaerens, sed solum secundum aliquid
extrinsecum; et propter hoc est rei iam perfectae. secundo, quia etiam inter
motus locales est motus circularis prior. et tempore: quia solus ipse potest
esse perpetuus, ut probatur in uiii phys.. et naturaliter: quia est magis
simplex et unus, cum non distinguatur in principium, medium et finem, sed totus
sit quasi medium. et etiam perfectione: quia reflectitur ad principium. tertio,
quia solus motus caeli inuenitur semper regularis et uniformis: in motibus enim
naturalibus grauium et leuium fit additio uelocitatis in fine, in uiolentis
autem additio tarditatis. oportet ergo quod motus caeli sit causa omnium aliorum
motuum. adhuc. sicut se habet immobile simpliciter ad motum simpliciter, ita se
habet immobile secundum hunc motum ad motum talem. id autem quod est immobile
simpliciter, est principium omnis motus, ut supra probatum est. quod ergo est
immobile secundum alterationem, est principium omnis alterationis. corpora autem
caelestia sola inter corporalia sunt inalterabilia: quod demonstrat dispositio
eorum, quae semper eadem inuenitur. est ergo corpus caeleste causa omnis
alterationis in his quae alterantur. alteratio autem in his inferioribus est
principium omnis motus: nam per alterationem peruenitur ad augmentum et
generationem; generans autem est motor per se in motu locali grauium et leuium.
oportet ergo quod caelum sit causa omnis motus in istis inferioribus corporibus.
sic ergo patet quod corpora inferiora a deo per corpora caelestia reguntur.
epilogus praedictorum. ex omnibus autem quae ostensa sunt colligere possumus
quod, quantum ad ordinis excogitationem rebus imponendum, deus omnia per seipsum
disponit. unde super illud iob 33, quem posuit alium super orbem quem fabricatus
est? dicit gregorius: mundum quippe per seipsum regit qui per seipsum condidit.
et boetius, in iii de consol.: deus per se solum cuncta disponit. sed quantum ad
executionem, inferiora per superiora dispensat. corporalia quidem per
spiritualia. unde gregorius dicit, in iu dialog.: in hoc mundo uisibili nihil
nisi per inuisibilem creaturam disponi potest. inferiores uero spiritus per
superiores. unde dicit dionysius, iu cap. cael. hier., quod caelestes essentiae
intellectuales primo in seipsas diuinam edunt illuminationem, et in nos deferunt
quae supra nos sunt manifestationes. inferiora etiam corpora per superiora. unde
dicit dionysius, iu cap., de diu. nom., quod sol generationem uisibilium
corporum confert, et ad uitam ipsam mouet, et nutrit et auget et perficit, et
mundat et renouat. de his autem omnibus simul dicit augustinus, in iii de trin.:
quemadmodum corpora crassiora et inferiora per subtiliora et potentiora quodam
ordine reguntur, ita omnia corpora per spiritum uitae rationalem; et spiritus
rationalis peccator per spiritum rationalem iustum. quod corpora caelestia non
imprimant in intellectus nostros. ex his autem quae praemissa sunt, in promptu
apparet quod eorum quae sunt circa intellectum, corpora caelestia causae esse
non possunt. iam enim ostensum est quod diuinae prouidentiae ordo est ut per
superiora regantur inferiora et moueantur. intellectus autem naturae ordine
omnia corpora excedit: ut etiam ex praedictis patet. impossibile est igitur quod
corpora caelestia agant in intellectum directe. non igitur possunt esse causa
per se eorum quae sunt circa intellectum. adhuc. nullum corpus agit nisi per
motum: ut probatur in uiii physicor.. quae autem sunt immobilia, non causantur
ex motu: nihil enim causatur ex motu alicuius agentis nisi inquantum mouet
passum dum mouetur. quae igitur sunt omnino extra motum, non possunt esse
causata a corporibus caelestibus. sed ea quae sunt circa intellectum, sunt
omnino extra motum, per se loquendo, sicut patet per philosophum in uii phys.:
quinimmo per quietem a motibus fit anima prudens et sciens, ut ibidem dicitur.
impossibile est ergo quod corpora caelestia sint per se causa eorum quae circa
intellectum sunt. amplius. si nihil causatur ab aliquo corpore nisi inquantum
mouet dum mouetur, oportet omne illud quod recipit impressionem alicuius
corporis, moueri. nihil autem mouetur nisi corpus, ut probatur in ui phys..
oportet ergo omne quod recipit impressionem alicuius corporis, esse corpus, uel
aliquam uirtutem corpoream. ostensum est autem in secundo quod intellectus neque
est corpus neque uirtus corporea. impossibile est igitur quod corpora caelestia
directe imprimant in intellectum. item. omne quod mouetur ab aliquo, reducitur
ab eo de potentia in actum. nihil autem reducitur ab aliquo de potentia in actum
nisi per id quod est actu. oportet ergo omne agens et mouens esse aliquo modo in
actu respectu eorum ad quae passum et motum est in potentia. corpora autem
caelestia non sunt actu intelligibilia: cum sint quaedam singularia sensibilia.
cum igitur intellectus noster non sit in potentia nisi ad intelligibilia in
actu, impossibile est quod corpora caelestia directe agant in intellectum.
adhuc. propria operatio rei consequitur naturam ipsius, quae rebus generatis per
generationem acquiritur, simul cum propria operatione: sicut patet de graui et
leui, quae habent statim proprium motum in termino suae generationis, nisi sit
aliquid impediens, ratione cuius generans dicitur mouens. illud ergo quod
secundum principium suae naturae non est subiectum actionibus corporum
caelestium, neque secundum suam operationem potest esse eis subiectum. pars
autem intellectiua non causatur ab aliquibus principiis corporalibus, sed est
omnino ab extrinseco, ut supra est probatum. operatio igitur intellectus non
subiacet directe corporibus caelestibus. amplius. ea quae causantur ex motibus
caelestibus, tempori subduntur, quod est numerus primi motus caelestis. quae
igitur omnino abstrahunt a tempore, non sunt caelestibus subiecta. intellectus
autem in sua operatione abstrahit a tempore, sicut et a loco: considerat enim
uniuersale, quod est abstractum ab hic et nunc. non igitur operatio
intellectualis subditur caelestibus motibus. adhuc. nihil agit ultra suam
speciem. ipsum autem intelligere transcendit speciem et formam cuiuscumque
corporis agentis: quia omnis forma corporea est materialis et indiuiduata; ipsum
autem intelligere habet speciem a suo obiecto, quod est uniuersale et
immateriale. unde nullum corpus per formam suam corpoream intelligere potest.
multo igitur minus potest quodcumque corpus causare ipsum intelligere in alio.
item. secundum illud quo aliquid unitur superioribus, non est inferioribus
subiectum. anima autem nostra, secundum quod intelligit, unitur substantiis
intellectualibus, quae sunt superiores ordine naturae corporibus caelestibus:
non enim potest anima nostra intelligere nisi secundum quod lumen intellectuale
inde sortitur. impossibile est ergo quod intellectualis operatio directe motibus
caelestibus subdatur. praeterea. huic rei fidem faciet si consideremus ea quae a
philosophis circa hoc sunt dicta. antiqui enim philosophi naturales, ut
democritus, empedocles, et huiusmodi, posuerunt quod intellectus non differt a
sensu: ut patet in iu metaph., et in iii de anima. et ideo sequebatur quod, cum
sensus sit quaedam uirtus corporea sequens corporum transmutationem, quod ita
esset etiam de intellectu. et propter hoc dixerunt quod, cum transmutatio
inferiorum corporum sequatur transmutationem corporum superiorum, intellectualis
operatio sequatur corporum caelestium motus: secundum illud homeri: talis est
intellectus in diis et hominibus terrenis qualem in die ducit pater uirorum
deorumque: idest sol; uel magis iupiter, quem dicebant summum deum,
intelligentes per ipsum totum caelum, ut patet per augustinum, in libro de
ciuitate dei. hinc etiam processit stoicorum opinio, qui dicebant cognitionem
intellectus causari ex hoc quod imagines corporum nostris mentibus imprimuntur,
sicut speculum quoddam, uel sicut pagina recipit litteras impressas, absque hoc
quod aliquid agat: ut boetius narrat in u de consolatione. secundum quorum
sententiam sequebatur quod maxime ex impressione corporum caelestium
intellectuales notiones nobis imprimerentur. unde et stoici fuerunt qui
praecipue necessitate quadam fatali hominum uitam duci posuerunt. sed haec
positio inde falsa apparet, ut boetius ibidem dicit, quia intellectus componit
et diuidit, et comparat suprema ad infima et cognoscit uniuersalia et simplices
formas, quae in corporibus non inueniuntur. et sic manifestum est quod
intellectus non est sicut recipiens tantum imagines corporum, sed habet aliquam
uirtutem corporibus altiorem: nam sensus exterior, qui solum imagines corporum
recipit, ad praedicta non se extendit. omnes autem sequentes philosophi,
intellectum a sensu discernentes, causam nostrae scientiae non aliquibus
corporibus, sed rebus immaterialibus attribuerunt: sicut plato posuit causam
nostrae scientiae esse ideas; aristoteles autem intellectum agentem. ex his
omnibus est accipere quod ponere corpora caelestia esse causam nobis
intelligendi, est consequens opinioni eorum qui ponebant intellectum a sensu non
differre: ut patet etiam per aristotelem, in libro de anima. hanc autem
opinionem manifestum est esse falsam. igitur manifestum est et eam esse falsam
quae ponit corpora caelestia esse nobis causa intelligendi directe. hinc est
etiam quod sacra scriptura causam nostrae intelligentiae attribuit, non alicui
corpori, sed deo: iob 35-10 ubi est deus qui fecit me, qui dedit carmina in
nocte, qui docet nos super iumenta terrae, super uolucres caeli erudit nos? et
in psalmo, qui docet hominem scientiam. sciendum est tamen quod, licet corpora
caelestia directe intelligentiae nostrae causae esse non possint, aliquid tamen
ad hoc operantur indirecte. licet enim intellectus non sit uirtus corporea,
tamen in nobis operatio intellectus compleri non potest sine operatione uirtutum
corporearum, quae sunt imaginatio et uis memoratiua et cogitatiua, ut ex
superioribus patet. et inde est quod, impeditis harum uirtutum operationibus
propter aliquam corporis indispositionem, impeditur operatio intellectus: sicut
patet in phreneticis et lethargicis, et aliis huiusmodi. et propter hoc etiam
bonitas dispositionis corporis humani facit aptum ad bene intelligendum,
inquantum ex hoc praedictae uires fortiores existunt: unde dicitur in ii de
anima quod molles carne bene aptos mente uidemus. dispositio autem corporis
humani subiacet caelestibus motibus. dicit enim augustinus, in u de ciuitate
dei, quod non usquequaque absurde dici potest ad solas corporum differentias
afflatus quosdam ualere sidereos. et damascenus dicit in secundo libro, quod
alii et alii planetae diuersas complexiones et habitus et dispositiones in nobis
constituunt. et ideo indirecte corpora caelestia ad bonitatem intelligentiae
operantur. et sic, sicut medici possunt iudicare de bonitate intellectus ex
corporis complexione sicut ex dispositione proxima, ita astrologus ex motibus
caelestibus sicut ex causa remota talis dispositionis. et per hunc modum potest
uerificari quod ptolomaeus in centilogio dicit: cum fuerit mercurius in
natiuitate alicuius in aliqua domorum saturni, et ipse fortis in esse suo, dat
bonitatem intelligentiae medullitus in rebus. quod corpora caelestia non sunt
causae uoluntatum et electionum nostrarum. ex hoc autem ulterius apparet quod
corpora caelestia non sunt causa uoluntatum nostrarum neque nostrarum
electionum. uoluntas enim in parte intellectiua animae est: ut patet per
philosophum in iii de anima. si igitur corpora caelestia non possunt imprimere
directe in intellectum nostrum, ut ostensum est, neque etiam in uoluntatem
nostram directe imprimere poterunt. amplius. omnis electio et actualis uoluntas
in nobis immediate ex apprehensione intelligibili causatur: bonum enim
intellectum est obiectum uoluntatis, ut patet in iii de anima et propter hoc non
potest sequi peruersitas in eligendo nisi intellectus iudicium deficiat in
particulari eligibili, ut patet per philosophum in uii ethicorum. corpora autem
caelestia non sunt causa intelligentiae nostrae. ergo neque electionis nostrae
possunt esse causa. item. quaecumque ex impressione corporum caelestium in istis
inferioribus eueniunt, naturaliter contingunt: cum haec inferiora sint
naturaliter sub illis ordinata. si ergo electiones nostrae eueniunt ex
impressione corporum caelestium, oportet quod naturaliter eueniant: ut scilicet
sic naturaliter homo eligat operari suas operationes, sicut naturali instinctu
bruta operantur, et naturaliter corpora inanimata mouentur. non ergo erunt
propositum et natura duo principia agentia, sed unum tantum, quod est natura.
cuius contrarium patet per aristotelem in ii physicorum. non est igitur uerum
quod ex impressione corporum caelestium nostrae electiones proueniant.
praeterea. ea quae naturaliter fiunt, determinatis mediis perducuntur ad finem,
unde semper eodem modo contingunt: natura enim determinata est ad unum.
electiones autem humanae diuersis uiis tendunt in finem, tam in moralibus quam
in artificialibus. non igitur electiones humanae sunt naturaliter. amplius. ea
quae naturaliter fiunt, ut plurimum recte fiunt: natura enim non deficit nisi in
paucioribus. si igitur homo naturaliter eligeret, ut in pluribus electiones
essent rectae. quod patet esse falsum. non igitur homo naturaliter eligit. quod
oporteret si ex impulsu corporum caelestium eligeret. item. ea quae sunt eiusdem
speciei, non diuersificantur in operationibus naturalibus quae naturam speciei
consequuntur: unde omnis hirundo similiter facit nidum, et omnis homo similiter
intelligit prima principia, quae sunt naturaliter nota. electio autem est
operatio consequens speciem humanam. si igitur homo naturaliter eligeret,
oporteret quod omnes homines eodem modo eligerent. quod patet esse falsum, tam
in moralibus quam in artificialibus. adhuc. uirtutes et uitia sunt electionum
principia propria: nam uirtuosus et uitiosus differunt ex hoc quod contraria
eligunt. uirtutes autem politicae et uitia non sunt nobis a natura, sed ex
assuetudine: ut probat philosophus, in ii ethic., ex hoc quod quales operationes
assuescimus, et maxime a puero, ad tales habitum habemus. ergo electiones
nostrae non sunt nobis a natura. non ergo causantur ex impressione corporum
caelestium, secundum quam res naturaliter procedunt. adhuc. corpora caelestia
non imprimunt directe nisi in corpora, ut ostensum est. si igitur sint causa
electionum nostrarum, aut hoc erit inquantum imprimunt in corpora nostra, aut
inquantum imprimunt in exteriora. neutro autem modo sufficienter possunt esse
causa electionis nostrae. non enim est sufficiens causa nostrae electionis quod
aliqua corporalia nobis exterius praesententur: patet enim quod ad occursum
alicuius delectabilis, puta cibi uel mulieris, temperatus non mouetur ad
eligendum ipsum, intemperatus autem mouetur. similiter etiam non sufficit ad
nostram electionem quaecumque immutatio possit esse in nostro corpore ab
impressione caelestis corporis: cum per hoc non sequantur in nobis nisi quaedam
passiones, uel magis uel minus uehementes; passiones autem, quantumcumque
uehementes, non sunt causa sufficiens electionis, quia per easdem passiones
incontinens inducitur ad eas sequendum per electionem, continens autem non
inducitur. non potest igitur dici quod corpora caelestia sunt causae nostrarum
electionum. amplius. nulla uirtus datur alicui rei frustra. homo autem habet
uirtutem iudicandi et consiliandi de omnibus quae per ipsum operabilia sunt,
siue in usu exteriorum rerum, siue in admittendo uel repellendo intrinsecas
passiones. quod quidem frustra esset, si electio nostra causaretur a corporibus
caelestibus, non existens in nostra potestate. non igitur corpora caelestia sunt
causa nostrae electionis. praeterea. homo naturaliter est animal politicum, uel
sociale. quod quidem ex hoc apparet quod unus homo non sufficit sibi si solus
uiuat, propterea quod natura in paucis homini prouidit sufficienter, dans ei
rationem, per quam posset sibi omnia necessaria ad uitam praeparare, sicut
cibum, indumenta, et alia huiusmodi ad quae omnia operanda non sufficit unus
homo. unde naturaliter est inditum homini ut in societate uiuat. sed ordo
prouidentiae non aufert alicui rei quod est sibi naturale, sed magis unicuique
prouidetur secundum suam naturam, ut ex dictis patet. non igitur per ordinem
prouidentiae sic est homo ordinatus ut uita socialis tollatur. tolleretur autem
si electiones nostrae ex impressionibus corporum caelestium prouenirent, sicut
naturales instinctus aliorum animalium. frustra etiam darentur leges et
praecepta uiuendi, si homo suarum electionum dominus non esset. frustra etiam
adhiberentur poenae et praemia bonis aut malis, ex quo non est in nobis haec uel
illa eligere. his autem desinentibus, statim socialis uita corrumpitur. non
igitur homo est sic secundum ordinem prouidentiae institutus ut electiones eius
ex motibus caelestium corporum proueniant. adhuc. electiones hominum ad bona et
mala se habent. si igitur electiones nostrae ex motibus stellarum prouenirent,
sequeretur quod stellae per se essent causa malarum electionum. quod autem est
malum, non habet causam in natura: nam malum incidit ex defectu alicuius causae,
et non habet causam per se, ut supra ostensum est. non igitur est possibile quod
electiones nostrae directe et per se a corporibus caelestibus proueniant sicut
ex causis. potest autem aliquis huic rationi obuiare dicendo quod omnis mala
electio ex alicuius boni appetitu prouenit, ut supra ostensum est: sicut electio
adulteri prouenit appetitu boni delectabilis quod est in uenereis. ad quod
quidem bonum uniuersale aliqua stella mouet. et hoc necessarium est ad
generationes animalium perficiendas: nec debuit hoc commune bonum praetermitti
propter malum particulare huius, qui ex hoc instinctu eligit malum. haec autem
responsio sufficiens non est, si ponantur corpora caelestia per se causa
electionum nostrarum, utpote per se imprimentia in intellectum et uoluntatem.
nam impressio uniuersalis causae recipitur in unoquoque secundum modum suum.
effectus ergo stellae mouentis ad delectationem quae est in coniunctione
ordinata ad generationem, recipietur in quolibet secundum modum proprium sibi:
sicut uidemus quod diuersa animalia habent diuersa tempora et diuersos modos
commixtionis, secundum congruentiam suae naturae, ut aristoteles dicit in libro
de historiis animalium. recipient ergo intellectus et uoluntas impressionem
illius stellae secundum modum suum. cum autem aliquid appetitur secundum modum,
intellectus et rationis, non accidit peccatum in electione, quae quidem semper
ex hoc mala est quod non est secundum rationem rectam. non igitur, si corpora
caelestia essent causa electionum nostrarum, esset unquam in nobis electio mala.
amplius. nulla uirtus actiua se extendit ad ea quae sunt supra speciem et
naturam agentis: quia omne agens agit per suam formam. sed ipsum uelle
transcendit omnem speciem corporalem, sicut et ipsum intelligere: sicut enim
intelligimus uniuersalia, ita et uoluntas nostra in aliquod uniuersale fertur,
puta quod odimus omne latronum genus, ut philosophus dicit in sua rhetorica.
nostrum igitur uelle non causatur a corpore caelesti. praeterea. ea quae sunt ad
finem, proportionantur fini. electiones autem humanae ordinantur ad felicitatem
sicut ad ultimum finem. quae quidem non consistit in aliquibus corporalibus
bonis, sed in hoc quod anima coniungatur per intellectum rebus diuinis: ut supra
ostensum est, tam secundum sententiam fidei, quam secundum philosophorum
opiniones. corpora igitur caelestia non possunt esse causa electionum nostrarum.
hinc est quod dicitur ier. 10-2 a signis caeli nolite metuere, quae gentes
timent: quia leges populorum uanae sunt. per haec autem excluditur positio
stoicorum, qui ponebant omnes actus nostros, et etiam electiones nostras,
secundum corpora caelestia disponi. quae etiam fuisse dicitur positio antiqua
pharisaeorum apud iudaeos. priscillianistae etiam huius erroris rei fuerunt, ut
dicitur in libro de haeresibus. haec etiam fuit opinio antiquorum naturalium,
qui ponebant sensum et intellectum non differre. unde empedocles dixit quod
uoluntas augetur in hominibus, sicut in aliis animalibus, ad praesens, idest,
secundum praesens momentum, ex motu caeli causante tempus, ut aristoteles
introducit in libro de anima. sciendum tamen est quod, licet corpora caelestia
non sint directe causa electionum nostrarum quasi directe in uoluntates nostras
imprimentia, indirecte tamen ex eis aliqua occasio nostris electionibus
praestatur, secundum quod habent impressionem super corpora. et hoc dupliciter.
uno quidem modo, secundum quod impressiones corporum caelestium in exteriora
corpora est nobis occasio alicuius electionis: sicut, cum per corpora caelestia
disponitur aer ad frigus intensum, eligimus calefieri ad ignem, uel aliqua
huiusmodi facere quae congruunt tempori. alio modo, secundum quod imprimunt in
corpora nostra: ad quorum immutationem insurgunt in nobis aliqui motus
passionum: uel per eorum impressionem efficimur habiles ad aliquas passiones,
sicut cholerici sunt proni ad iram; uel etiam secundum quod ex eorum impressione
causatur in nobis aliqua dispositio corporalis quae est occasio alicuius
electionis, sicut cum, nobis infirmantibus, eligimus accipere medicinam.
interdum etiam ex corporibus caelestibus actus humanus causatur inquantum ex
indispositione corporis aliqui amentes efficiuntur, usu rationis priuati. in
quibus proprie electio non est, sed mouentur aliquo naturali instinctu, sicut et
bruta. manifestum autem est, et experimento cognitum, quod tales occasiones,
siue sint exteriores siue sint interiores, non sunt causa necessaria electionis:
cum homo per rationem possit eis resistere uel obedire. sed plures sunt qui
impetus naturales sequuntur, pauciores autem, scilicet soli sapientes, qui
occasiones male agendi et naturales impetus non sequuntur. et propter hoc dicit
ptolomaeus in centilogio quod anima sapiens adiuuat opus stellarum; et quod non
poterit astrologus dare iudicia secundum stellas nisi uim animae et complexionem
naturalem bene cognouerit; et quod astrologus non debet dicere rem specialiter,
sed uniuersaliter: quia scilicet impressio stellarum in pluribus sortitur
effectum, qui non resistunt inclinationi quae est ex corpore; non autem semper
in hoc uel in illo, qui forte per rationem naturali inclinationi resistit. quod
corporales effectus in istis inferioribus non sequuntur ex necessitate a
corporibus caelestibus. non solum autem corpora caelestia humanae electioni
necessitatem inferre non possunt, sed nec etiam corporales effectus in istis
inferioribus ex necessitate ab eis procedunt. impressiones enim causarum
uniuersalium recipiuntur in effectibus secundum recipientium modum. haec autem
inferiora sunt fluxibilia et non semper eodem modo se habentia: propter
materiam, quae est in potentia ad plures formas; et propter contrarietatem
formarum et uirtutum. non igitur impressiones corporum caelestium recipiuntur in
istis inferioribus per modum necessitatis. item. a causa remota non sequitur
effectus de necessitate nisi etiam sit causa media necessaria: sicut et in
syllogismis ex maiori de necesse et minori de contingenti non sequitur conclusio
de necesse. corpora autem caelestia sunt causae remotae: proximae autem causae
inferiorum effectuum sunt uirtutes actiuae et passiuae in istis inferioribus,
quae non sunt causae necessariae, sed contingentes; possunt enim deficere ut in
paucioribus. non ergo ex corporibus caelestibus sequuntur in istis inferioribus
corporibus effectus de necessitate. praeterea. motus caelestium corporum semper
est eodem modo. si igitur effectus caelestium corporum in istis inferioribus ex
necessitate proueniret, semper eodem modo se haberent quae in inferioribus sunt.
non autem semper eodem modo se habent, sed ut in pluribus. non ergo ex
necessitate proueniunt. adhuc. ex multis contingentibus non potest fieri unum
necessarium: quia, sicut quodlibet contingentium per se deficere potest ab
effectu, ita et omnia simul. constat autem quod singula quae in istis
inferioribus fiunt ex impressione caelestium corporum, sunt contingentia. non
igitur connexio eorum quae in inferioribus contingunt ex impressione caelestium
corporum, est necessaria: manifestum est enim quod quodlibet eorum potest
impediri. amplius. corpora caelestia sunt agentia naturaliter, quae requirunt
materiam in quam agant. non igitur ex actione corporum caelestium tollitur id
quod materia requirit. materia autem in quam agunt corpora caelestia, sunt
corpora inferiora: quae, cum sint corruptibilia secundum suam naturam, sicut
deficere possunt ab esse, ita ab operari; et sic eorum natura hoc habet ut non
ex necessitate producant effectus. non igitur ex necessitate proueniunt effectus
caelestium corporum etiam in corporibus inferioribus. aliquis autem forte dicat
quod necessarium est ut effectus caelestium corporum compleantur, nec tamen per
hoc tollitur possibilitas a rebus inferioribus, eo quod quilibet effectus est in
potentia antequam fiat, et tunc dicitur possibilis, quando autem iam est in
actu, transit a possibilitate in necessitatem; et totum hoc subiacet caelestibus
motibus; et sic non tollitur quin aliquando effectus sit possibilis, licet
necessarium sit effectum illum quandoque produci: - sic enim albumasar, in primo
libro sui introductorii, defendere nititur possibile. non est autem possibile
quod per hunc modum possibile defendatur. possibile enim quoddam est quod ad
necessarium sequitur. nam quod necesse est esse, possibile est esse: quod enim
non possibile est esse, impossibile est esse; et quod impossibile est esse,
necesse est non esse; igitur quod necesse est esse, necesse est non esse. hoc
autem est impossibile. ergo impossibile est quod aliquid necesse sit esse, et
tamen non sit possibile illud esse. ergo possibile esse sequitur ad necesse
esse. hoc autem possibile non est necessarium defendere contra hoc quod effectus
ex necessitate causari dicuntur, sed possibile quod opponitur necessario, prout
dicitur possibile quod potest esse et non esse. non dicitur autem aliquid per
hunc modum possibile uel contingens ex hoc solum quod quandoque sit in potentia
et quandoque in actu, ut praedicta responsio supponit: nam sic etiam in motibus
caelestibus est possibile et contingens: non enim semper est coniunctio uel
oppositio solis aut lunae in actu, sed quandoque quidem in actu, quandoque autem
in potentia; quae tamen necessaria sunt, cum de his dentur demonstrationes. sed
possibile uel contingens quod opponitur necessario, hoc in sua ratione habet,
quod non sit necesse illud fieri quando non est. quod quidem est quia non de
necessitate sequitur ex causa sua. sic enim dicimus quod socratem sessurum esse
est contingens, ipsum autem esse moriturum est necessarium, quia secundum horum
ex causa sua de necessitate sequitur, non autem primum. si ergo ex motibus
caelestibus de necessitate sequitur quod eorum effectus sint quandoque futuri,
tollitur possibile et contingens quod necessario opponitur. sciendum est autem
quod ad probandum effectus caelestium corporum ex necessitate prouenire,
auicenna, in sua metaphysica, utitur tali ratione. si aliquis effectus
caelestium corporum impeditur, oportet quod hoc sit per aliquam causam
uoluntariam uel naturalem. omnis autem causa uoluntaria uel naturalis reducitur
ad aliquod caeleste principium. ergo impedimentum etiam effectuum caelestium
corporum procedit ex aliquibus caelestibus principiis. impossibile est ergo
quod, si totus ordo caelestium simul accipiatur, quod effectus eius unquam
cassetur. unde concludit quod corpora caelestia faciunt necessario esse debere
effectus in his inferioribus, tam uoluntarios quam naturales. haec autem ratio,
ut aristoteles in ii phys. dicit, fuit quorundam antiquorum, qui negabant casum
et fortunam, per hoc quod cuiuslibet effectus est aliqua causa determinata;
posita autem causa, ponitur effectus de necessitate; et sic, cum omnia ex
necessitate proueniant, non est aliquid fortuitum neque casuale. hanc autem
rationem ipse soluit in ui metaphys., negando duas propositiones quibus haec
ratio utitur. quarum una est quod, posita causa quacumque, necesse sit eius
effectum poni. hoc enim non oportet in omnibus causis: quia aliqua causa, licet
sit per se et propria causa et sufficiens alicuius effectus, potest tamen
impediri ex concursu alterius causae, ut non sequatur effectus. alia propositio
est, quam negat, quod non omne quod est quocumque modo, habet causam per se, sed
solum ea quae sunt per se; quae autem sunt per accidens, non habent aliquam
causam; sicut quod sit musicum, habet aliquam causam in homine, quod autem homo
sit simul albus et musicus, non habet aliquam causam. quaecumque enim sunt simul
propter aliquam causam, ordinem habent ad inuicem ex illa causa: quae autem sunt
per accidens, non habent ordinem ad inuicem. non igitur sunt ex aliqua causa per
se agente, sed solum per accidens hoc euenit: accidit enim docenti musicam quod
doceat hominem album, est enim praeter eius intentionem, sed intendit docere
disciplinae susceptibilem. sic igitur, proposito aliquo effectu, dicemus quod
habuit aliquam causam ex qua non de necessitate sequebatur: quia poterat
impediri ex aliqua alia causa concurrente per accidens. et licet illam causam
concurrentem sit reducere in aliquam causam altiorem, tamen ipsum concursum, qui
impedit, non est reducere in aliquam causam. et sic non potest dici quod
impedimentum huius effectus uel illius procedat ex aliquo caelesti principio.
unde non oportet dicere quod effectus corporum caelestium ex necessitate
proueniant in istis inferioribus. hinc est quod damascenus dicit, in secundo
libro, quod corpora caelestia non sunt causa generationis alicuius eorum quae
fiunt, neque corruptionis eorum quae corrumpuntur: quia scilicet non ex
necessitate ex eis effectus proueniunt. aristoteles etiam dicit, in ii de somno
et uigilia, quod eorum quae in corporibus sunt signorum etiam caelestium, uelut
aquarum et uentorum, multa non eueniunt. si enim alius uehementior isto accidat
motus a quo futurum est signum, non fit: sicut et multa consulta bene, quae
fieri expediebat, dissoluta sunt propter alias digniores inchoationes.
ptolomaeus etiam, in quadripartito, dicit: rursus, nec aestimare debemus quod
superiora procedant ineuitabiliter, ut ea quae diuina dispositione contingunt et
quae nullatenus sunt uitanda, necnon quae ueraciter et ex necessitate
proueniunt. in centilogio etiam dicit: haec iudicia quae tibi trado, sunt media
inter necessarium et possibile. quod motus caelestis corporis non sit causa
electionum nostrarum ex uirtute animae mouentis, ut quidam dicunt. est tamen
attendendum quod auicenna uult quod motus caelestium corporum sint etiam
nostrarum electionum causae, non quidem per occasionem tantum, sicut supra
dictum est, sed per se. ponit enim corpora caelestia esse animata. unde oportet,
cum motus caelestis sit ab anima et sit motus corporis, quod sicut, inquantum
est motus corporis, habet uirtutem transmutandi corpora, ita, inquantum est ab
anima, habeat uirtutem imprimendi in animas nostras, et sic motus caelestis sit
causa nostrarum uoluntatum et electionum. ad quod etiam redire uidetur positio
albumasar, in primo sui introductorii. haec autem positio irrationabilis est.
omnem enim effectum, qui est per instrumentum aliquod ab efficiente procedens,
oportet esse proportionatum instrumento, sicut et agenti: non enim quolibet
instrumento utimur ad quemlibet effectum. unde illud non potest fieri per
aliquod instrumentum ad quod nullo modo se extendit actio instrumenti. actio
autem corporis nullo modo se extendit ad immutationem intellectus et uoluntatis,
ut ostensum est: nisi forte per accidens, inquantum ex his immutatur corpus,
sicut praedictum est. impossibile est ergo quod anima caelestis corporis, si sit
animatum, in intellectum et uoluntatem imprimat mediante motu caelestis
corporis. amplius. causa agens particularis similitudinem in agendo gerit causae
agentis uniuersalis, et est exemplum eius. si autem anima humana in aliam animam
humanam aliquid per operationem corporalem imprimeret, sicut cum per
significationem uocis suam intelligentiam pandit, actio corporalis quae est ab
una anima non peruenit ad aliam nisi mediante corpore: uox enim prolata immutat
organum auditus, et, sic a sensu percepta, peruenit eius significatum usque ad
intellectum. si igitur anima caelestis aliquid imprimat in animas nostras per
motum corporeum, actio illa non perueniet ad animam nostram nisi per
immutationem corporis nostri. quae quidem non est causa electionum nostrarum,
sed occasio tantum, sicut ex praemissis patet. non igitur erit motus caelestis
causa nostrae electionis nisi per occasionem tantum. item. cum mouens et motum
oporteat esse simul, ut probatur in uii phys., oportet quod a primo mouente
perueniat motus usque ad ultimum quod mouetur, quodam ordine: ut scilicet mouens
per id quod est sibi proximum, moueat illud quod est ab eo distans. corpori
autem caelesti, quod moueri ponitur ab anima sibi coniuncta, propinquius est
corpus nostrum quam anima, quae non habet ordinem ad corpus caeleste nisi
mediante corpore: - quod ex hoc patet, quia intellectus separati nullum ordinem
habent ad corpus caeleste, nisi forte mouentis ad motum. immutatio igitur
corporis caelestis ab anima eius procedens non pertingit ad animam nostram nisi
mediante corpore. ad motum autem corporis non mouetur anima nisi per accidens,
nec immutationem corporis sequitur electio nisi per occasionem, ut dictum est.
motus igitur caelestis non potest esse causa electionis nostrae per hoc quod est
ab anima. praeterea. secundum positionem auicennae, et quorundam aliorum
philosophorum, intellectus agens est quaedam substantia separata, quae quidem
agit in animas nostras inquantum facit intellecta in potentia esse intellecta in
actu. hoc autem fit per abstractionem ab omnibus materialibus dispositionibus:
ut patet ex his quae dicta sunt in secundo. quod igitur agit directe in animam,
non agit in eam per motum corporeum, sed magis per abstractionem ab omni
corporeo. anima igitur caeli, si sit animatum, non potest esse causa electionum
uel intelligentiarum nostrarum per motum caeli. per easdem etiam rationes potest
probari quod motus caeli non sit causa electionum nostrarum per uirtutem
substantiae separatae, si quis ponat caelum non esse animatum, sed a substantia
separata moueri. quod substantiae separatae creatae non possunt esse causa
directe electionum et uoluntatum nostrarum, sed solus deus. non est autem
aestimandum quod animae caelorum, si quae sint, uel quaecumque aliae
intellectuales substantiae separatae creatae, possint directe uoluntatem nobis
immittere, aut electionis nostrae causa esse. omnium enim creatorum actiones sub
ordine diuinae prouidentiae continentur: unde praeter leges ipsius agere non
possunt. est autem prouidentiae lex ut unumquodque immediate a proxima sibi
causa moueatur. causa igitur superior creata, tali ordine praetermisso, nec
mouere nec aliquid agere potest. proximum autem motiuum uoluntatis est bonum
intellectum, quod est suum obiectum, et mouetur ab ipso sicut uisus a colore.
nulla igitur substantia creata potest mouere uoluntatem nisi mediante bono
intellecto. hoc autem est inquantum manifestat ei aliquid esse bonum ad agendum:
quod est persuadere. nulla igitur substantia creata potest agere in uoluntatem,
uel esse causa electionis nostrae, nisi per modum persuadentis. item. ab illo
agente aliquid natum est moueri et pati per cuius formam reduci potest in actum:
nam omne agens agit per formam suam. uoluntas autem reducitur in actum per
appetibile, quod motum desiderii eius quietat. in solo autem bono diuino
quietatur desiderium uoluntatis sicut in ultimo fine, ut ex supra dictis patet.
solus igitur deus potest mouere uoluntatem per modum agentis. adhuc. sicut in re
inanimata se habet inclinatio naturalis ad proprium finem, quae et appetitus
naturalis dicitur; ita se habet in substantia intellectuali uoluntas, quae
dicitur appetitus intellectualis. inclinationes autem naturales dare non est
nisi illius qui naturam instituit. ergo et uoluntatem inclinare in aliquid non
est nisi eius qui est naturae intellectualis causa. hoc autem solius dei est,
sicut ex superioribus patet. ipse igitur solus uoluntatem nostram ad aliquid
inclinare potest. amplius. uiolentum, ut dicitur in iii ethic., est cuius
principium est extra, nil conferente uim passo. si igitur uoluntas moueatur ab
aliquo exteriori principio, erit uiolentus motus: - dico autem moueri a
principio extrinseco quod moueat per modum agentis, et non per modum finis.
uiolentum autem uoluntario repugnat. impossibile est ergo quod uoluntas moueatur
a principio extrinseco quasi ab agente, sed oportet quod omnis motus uoluntatis
ab interiori procedat. nulla autem substantia creata coniungitur animae
intellectuali quantum ad sua interiora nisi solus deus, qui solus est causa esse
ipsius, et sustinens eam in esse. a solo igitur deo potest motus uoluntarius
causari. adhuc. uiolentum opponitur naturali et uoluntario motui: quia utrumque
oportet quod sit a principio intrinseco. agens autem exterius sic solum
naturaliter mouet, inquantum causat in mobili intrinsecum principium motus:
sicut generans, quod dat formam grauitatis corpori graui generato, mouet ipsum
naturaliter deorsum. nihil autem aliud extrinsecum mouere potest absque
uiolentia corpus naturale: nisi forte per accidens, sicut remouens prohibens;
quod magis utitur motu naturali uel actione quam causaret ipsum. illud igitur
solum agens potest causare motum uoluntatis absque uiolentia, quod causat
principium intrinsecum huius motus, quod est potentia ipsa uoluntatis. hoc autem
est deus, qui animam solus creat, ut in secundo ostensum est. solus igitur deus
potest mouere uoluntatem, per modum agentis, absque uiolentia. hinc est quod
dicitur prou. 21-1: cor regis in manu domini, et quocumque uoluerit inclinabit
illud. et philip. 2-13: deus est qui operatur in nobis uelle et perficere, pro
bona uoluntate. quod motus uoluntatis causatur a deo, et non solum potentia
uoluntatis. quidam uero, non intelligentes qualiter motum uoluntatis deus in
nobis causare possit absque praeiudicio libertatis uoluntatis, coacti sunt has
auctoritates male exponere: ut scilicet dicerent quod deus causat in nobis uelle
et perficere, inquantum causat nobis uirtutem uolendi, non autem sic quod faciat
nos uelle hoc uel illud; sicut origenes exponit in iii periarchon, liberum
arbitrium defendens contra auctoritates praedictas. et ex hoc processisse
uidetur opinio quorundam qui dicebant quod prouidentia non est de his quae
subsunt libero arbitrio, scilicet de electionibus, sed prouidentia refertur ad
exteriores euentus. non enim qui eligit aliquid consequi uel perficere, puta
aedificare uel ditari, semper poterit ad hoc peruenire: et sic euentus actionum
nostrarum non subiacent libero arbitrio, sed prouidentia disponuntur. quibus
quidem auctoritatibus sacrae scripturae resistitur euidenter. dicitur enim
isaiae 26-12: omnia opera nostra operatus es in nobis, domine. unde non solum
uirtutem uolendi a deo habemus, sed etiam operationem. praeterea. hoc ipsum quod
salomon dicit, quocumque uoluerit, uertet illud ostendit non solum diuinam
causalitatem ad potentiam uoluntatis extendi, sed etiam ad actum ipsius. item.
deus non solum dat rebus uirtutes, sed etiam nulla res potest propria uirtute
agere nisi agat in uirtute ipsius, ut supra ostensum est. ergo homo non potest
uirtute uoluntatis sibi data uti nisi inquantum agit in uirtute dei. illud autem
in cuius uirtute agens agit, est causa non solum uirtutis, sed etiam actus. quod
in artifice apparet, in cuius uirtute agit instrumentum, etiam quod ab hoc
artifice propriam formam non accepit, sed solum ab ipso applicatur ad actum.
deus igitur est causa nobis non solum uoluntatis, sed etiam uolendi. amplius.
perfectius inuenitur ordo in spiritualibus quam in corporalibus. in corporalibus
autem omnis motus causatur a primo motu. oportet igitur quod et in spiritualibus
omnis motus uoluntatis a prima uoluntate causetur, quae est uoluntas dei. adhuc.
superius est ostensum quod deus est causa omnis actionis, et operatur in omni
agente. est igitur causa motuum uoluntatis. item. argumentatur ad hoc
aristoteles, in uiii eudemicae ethicae, per hunc modum. huius quod aliquis
intelligat et consilietur et eligat et uelit, oportet aliquid esse causam: quia
omne nouum oportet quod habeat aliquam causam. si autem est causa eius aliud
consilium et alia uoluntas praecedens, cum non sit procedere in his in
infinitum, oportet deuenire ad aliquid primum. huiusmodi autem primum oportet
esse aliquid quod est melius ratione. nihil autem est melius intellectu et
ratione nisi deus. est igitur deus primum principium nostrorum consiliorum et
uoluntatum. quod electiones et uoluntates humanae subduntur diuinae
prouidentiae. ex quo patet quod oportet etiam uoluntates humanas et electiones
diuinae prouidentiae subditas esse. omnia enim quae deus agit, ex ordine
prouidentiae suae agit. cum igitur ipse sit causa electionis et uoluntatis
nostrae, electiones et uoluntates nostrae diuinae prouidentiae subduntur.
amplius. omnia corporalia per spiritualia administrantur, sicut superius est
ostensum. spiritualia autem agunt in corporalia per uoluntatem. si igitur
electiones et motus uoluntatum intellectualium substantiarum ad dei prouidentiam
non pertinent, sequitur quod etiam corporalia ipsius prouidentiae subtrahantur.
et sic totaliter nulla erit prouidentia. item. quanto aliqua sunt nobiliora in
uniuerso, tanto oportet quod magis participent ordine, in quo bonum uniuersi
consistit. unde aristoteles, in ii phys., arguit antiquos philosophos, qui
ponebant casum et fortunam in constitutione caelestium corporum, non autem in
inferioribus rebus. substantiae autem intellectuales sunt nobiliores substantiis
corporalibus. si ergo substantiae corporales, quantum ad suas substantias et
actiones, cadunt sub ordine prouidentiae, multo magis substantiae
intellectuales. praeterea. ea quae sunt propinquiora fini, magis cadunt sub
ordine qui est ad finem: nam eis mediantibus etiam alia ordinantur in finem.
actiones autem substantiarum intellectualium propinquius ordinantur in deum
sicut in finem, quam actiones aliarum rerum, sicut supra ostensum est. magis
igitur cadunt actiones intellectualium substantiarum sub ordine prouidentiae,
qua deus omnia in seipsum ordinat, quam actiones aliarum rerum. adhuc.
gubernatio prouidentiae ex amore diuino procedit, quo deus res a se creatas
amat: in hoc enim praecipue consistit amor, quod amans amato bonum uelit. quanto
ergo deus aliqua magis amat, magis sub eius prouidentia cadunt. hoc autem et
sacra scriptura docet in psalmo, dicens, custodit dominus omnes diligentes se;
et etiam philosophus tradit, in x ethicorum, dicens quod deus maxime curat de
his qui diligunt intellectum, tanquam de suis amicis. ex quo etiam habetur quod
maxime substantias intellectuales amet. sub eius igitur prouidentia cadunt earum
uoluntates et electiones. amplius. bona interiora hominis, quae ex uoluntate et
actione dependent, sunt magis propria homini quam illa quae extra ipsum sunt, ut
adeptio diuitiarum, uel si quid aliud est huiusmodi: unde per haec homo dicitur
esse bonus, non autem per illa. si igitur electiones humanae et uoluntatis motus
non cadunt sub diuina prouidentia, sed solum exteriores prouentus, uerius erit
quod res humanae sint extra prouidentiam, quam quod prouidentiae subsint. quod
quidem ex persona blasphemantium inducitur, iob 22-14, circa cardines caeli
considerat, nec nostra considerat; et ezech. 9-9, dereliquit dominus terram,
dominus non uidet; et thren. 3-37, quis est iste qui dixit ut fieret, domino non
iubente? uidentur autem quaedam in sacra doctrina secundum praedictam sententiam
sonare. dicitur enim eccli. 15-14: deus ab initio constituit hominem, et
reliquit illum in manu consilii sui. et infra: 17 proposuit tibi aquam et ignem:
ad quod uolueris, porrige manum tuam. ante hominem uita et mors, bonum et malum:
quod placuerit ei, dabitur illi. et deut. 30-15: considera quod hodie
proposuerit in conspectu tuo uitam et bonum, et e contrario mortem et malum.
haec autem uerba ad hoc inducuntur ut hominem esse liberi arbitrii ostendatur:
non ut eius electiones a diuina prouidentia subtrahantur. et similiter quod
gregorius nyssenus dicit, in libro quem de homine fecit, prouidentia est eorum
quae non sunt in nobis, non autem eorum quae sunt in nobis; et damascenus eum
sequens, dicit in secundo libro, quod ea quae sunt in nobis deus praenoscit, sed
non praedeterminat, exponenda sunt ut intelligantur ea quae sunt in nobis
diuinae prouidentiae determinationi non esse subiecta quasi ab ea necessitatem
accipientia. quomodo res humanae ad superiores causas reducantur. ex his ergo
quae supra ostensa sunt, colligere possumus quomodo humana ad superiores causas
reducuntur, et non aguntur fortuito. nam electiones et uoluntatum motus
immediate a deo disponuntur. cognitio uero humana ad intellectum pertinens a deo
mediantibus angelis ordinatur. ea uero quae ad corporalia pertinent, siue sint
interiora siue exteriora, in usum hominis uenientia, a deo mediantibus angelis
et caelestibus corporibus dispensantur. huius autem ratio generaliter una est.
nam oportet omne multiforme, et mutabile, et deficere potens, reduci sicut in
principium in aliquod uniforme, et immobile, et deficere non ualens. omnia autem
quae in nobis sunt, inueniuntur esse multiplicia, uariabilia, et defectibilia.
patet enim quod electiones nostrae multiplicitatem habent: cum in diuersis et a
diuersis diuersa eligantur. mutabiles etiam sunt: tum propter animi leuitatem,
qui non est firmatus in ultimo fine; tum etiam propter mutationem rerum quae nos
extra circumstant. quod autem defectibiles sint, hominum peccata testantur.
diuina autem uoluntas uniformis est, quia unum uolendo, omnia alia uult; et
immutabilis et indeficiens; ut in primo ostensum est. oportet ergo omnium
uoluntatum et electionum motus in diuinam uoluntatem reduci. non autem in
aliquam aliam causam: quia solus deus nostrarum uoluntatum et electionum causa
est. similiter autem intelligentia nostra multiplicationem habet: quia ex multis
sensibilibus ueritatem intelligibilem quasi congregamus. est etiam mutabilis:
quia ex uno in aliud discurrendo procedit, ex notis ad ignota proueniens. est
etiam defectibilis, propter permixtionem phantasiae et sensus: ut errores
hominum ostendunt. angelorum autem cognitiones sunt uniformes: quia ab ipso uno
ueritatis fonte, scilicet deo, accipiunt ueritatis cognitionem. est etiam
immobilis: quia non discurrendo ab effectibus in causas, aut e conuerso, sed
simplici intuitu puram ueritatem de rebus intuentur. est etiam indefectibilis:
cum ipsas rerum naturas seu quidditates intueantur per seipsas, circa quas non
potest intellectus errare, sicut nec sensus circa propria sensibilia. nos autem
quidditates rerum ex accidentibus et effectibus coniectamus. oportet ergo quod
nostra intellectualis cognitio reguletur per angelorum cognitionem. rursus, de
corporibus humanis, et exterioribus quibus homines utuntur, manifestum est quod
est in eis multiplicitas commixtionis et contrarietatis; et non semper eodem
modo mouentur, quia motus eorum non possunt esse continui; et quod defectibilia
sunt per alterationem et corruptionem. corpora autem caelestia sunt uniformia,
utpote simplicia et absque omni contrarietate existentia. motus etiam eorum sunt
uniformes, continui, et semper eodem modo se habentes. nec in eis potest esse
corruptio aut alteratio. unde necessarium est quod corpora nostra, et alia quae
in usum nostrum ueniunt, per motus caelestium corporum regulentur. quomodo
dicitur aliquis bene fortunatus, et quomodo adiuuetur homo ex superioribus
causis. ex his autem apparere potest quomodo aliquis possit dici bene
fortunatus. dicitur enim alicui homini bene secundum fortunam contingere, quando
aliquod bonum accidit sibi praeter intentionem: sicut cum aliquis, fodiens in
agro, inuenit thesaurum, quem non quaerebat. contingit autem aliquem operantem
praeter intentionem operari propriam, non tamen praeter intentionem alicuius
superioris, cui ipse subest: sicut, si dominus aliquis praecipiat alicui seruo
quod uadat ad aliquem locum quo ipse alium seruum iam miserat, illo ignorante,
inuentio conserui est praeter intentionem serui missi, non autem praeter
intentionem domini mittentis; et ideo, licet per comparationem ad hunc seruum
sit fortuitum et casuale, non autem per comparationem ad dominum, sed est
aliquid ordinatum. cum igitur homo sit ordinatus secundum corpus sub corporibus
caelestibus; secundum intellectum uero sub angelis; secundum uoluntatem autem
sub deo: potest contingere aliquid praeter intentionem hominis quod tamen est
secundum ordinem caelestium corporum, uel dispositionem angelorum, uel etiam
dei. quamuis autem deus solus directe ad electionem hominis operetur, tamen
actio angeli operatur aliquid ad electionem hominis per modum persuasionis:
actio uero corporis caelestis per modum disponentis, inquantum corporales
impressiones caelestium corporum in corpora nostra disponunt ad aliquas
electiones. quando igitur aliquis ex impressione superiorum causarum, secundum
praedictum modum, inclinatur ad aliquas electiones sibi utiles, quarum tamen
utilitatem propria ratione non cognoscit; et cum hoc, ex lumine intellectualium
substantiarum, illuminatur intellectus eius ad eadem agenda; et ex diuina
operatione inclinatur uoluntas eius ad aliquid eligendum sibi utile cuius
rationem ignorat: dicitur esse bene fortunatus; et e contrario male fortunatus,
quando ex superioribus causis ad contraria eius electio inclinatur; sicut de
quodam dicitur ierem. 22-30: scribe uirum istum sterilem, qui in diebus suis non
prosperabitur. sed in hoc est attendenda differentia. nam impressiones corporum
caelestium in corpora nostra causant in nobis naturales corporum dispositiones.
et ideo ex dispositione relicta ex corpore caelesti in corpore nostro dicitur
aliquis non solum bene fortunatus aut male, sed etiam bene naturatus uel male:
secundum quem modum philosophus dicit, in magnis moralibus, quod bene fortunatum
est esse bene naturatum. non enim potest intelligi quod hoc ex natura
intellectus diuersa procedat, quod unus utilia sibi eligit et alius nociua
praeter rationem propriam, cum natura intellectus et uoluntatis in omnibus
hominibus sit una: diuersitas enim formalis induceret diuersitatem secundum
speciem; diuersitas autem materialis inducit diuersitatem secundum numerum. unde
secundum quod intellectus hominis illustratur ad aliquid agendum, uel uoluntas a
deo instigatur, non dicitur homo bene natus sed magis custoditus uel gubernatus.
rursus, attendenda est circa hoc alia differentia. nam operatio angeli, et
corporis caelestis, est solum sicut disponens ad electionem: operatio autem dei
est sicut perficiens. cum autem dispositio quae est ex corporis qualitate, uel
intellectus persuasione, necessitatem ad eligendum non inducat, non semper homo
eligit illud quod angelus custodiens intendit, neque illud ad quod corpus
caeleste inclinat. semper tamen hoc homo eligit secundum quod deus operatur in
eius uoluntate. unde custodia angelorum interdum cassatur, secundum illud ierem.
51-9: curauimus babylonem, et non est curata; et multo magis inclinatio
caelestium corporum; diuina uero prouidentia semper est firma. est etiam et alia
differentia consideranda. nam cum corpus caeleste non disponat ad electionem
nisi inquantum imprimit in corpora nostra, ex quibus homo incitatur ad eligendum
per modum quo passiones inducunt ad electionem; omnis dispositio ad electionem
quae est ex corporibus caelestibus, est per modum alicuius passionis; sicut cum
quis inducitur ad aliquid eligendum per odium uel amorem, uel iram, uel aliquid
huiusmodi. ab angelo uero disponitur aliquis ad eligendum per modum
intelligibilis considerationis, absque passione. quod quidem contingit
dupliciter. quandoque enim illuminatur intellectus hominis ab angelo ad
cognoscendum solum quod aliquid est bonum fieri, non autem instruitur de ratione
propter quam est bonum, quae sumitur ex fine. et ideo quandoque homo aestimat
quod aliquid sit bonum fieri, si tamen quaereretur quare, responderet se
nescire. unde, quando perueniet in finem utilem quem non praeconsiderauit, erit
sibi fortuitum. quandoque uero per illuminationem angeli instruitur et quod hoc
sit bonum, et de ratione quare est bonum, quae pendet ex fine. et sic, quando
perueniet ad finem quem praeconsiderauit, non erit fortuitum. sciendum est etiam
quod uis actiua spiritualis naturae, sicut est altior quam corporalis, ita etiam
est uniuersalior. unde non ad omnia ad quae se extendit humana electio, se
extendit dispositio caelestis corporis. rursumque, uirtus humanae animae, uel
etiam angeli, est particularis in comparatione ad uirtutem diuinam, quae quidem
est uniuersalis respectu omnium entium. sic igitur aliquod bonum accidere potest
homini et praeter propriam intentionem; et praeter inclinationem caelestium
corporum; et praeter angelorum illuminationem; non autem praeter diuinam
prouidentiam, quae est gubernatiua sicut et factiua entis inquantum est ens,
unde oportet quod omnia sub se contineat. sic ergo aliquid fortuitum bonum uel
malum potest contingere homini et per comparationem ad ipsum; et per
comparationem ad caelestia corpora; et per comparationem ad angelos; non autem
per comparationem ad deum. nam per comparationem ad ipsum, non solum in rebus
humanis, sed nec in aliqua re potest esse aliquid casuale et improuisum. quia
uero fortuita sunt quae sunt praeter intentionem; bona autem moralia praeter
intentionem esse non possunt, cum in electione consistant: respectu eorum non
potest dici aliquis bene uel male fortunatus; licet respectu eorum possit
aliquis dici bene uel male natus, quando ex naturali dispositione corporis est
aptus ad electiones uirtutum uel uitiorum. respectu autem exteriorum bonorum,
quae praeter intentionem homini euenire possunt, potest dici homo et bene natus,
et bene fortunatus, et a deo gubernatus, et ab angelis custoditus. consequitur
autem homo ex superioribus causis et aliud auxilium, quantum ad exitus suarum
actionum. cum enim homo et eligere habeat, et prosequi quae eligit, in utroque a
causis superioribus adiuuatur interdum, uel etiam impeditur. secundum electionem
quidem, ut dictum est, inquantum homo uel disponitur ad aliquid eligendum per
caelestia corpora; uel quasi illustratur per angelorum custodiam; uel etiam
inclinatur per operationem diuinam. secundum executionem uero, inquantum homo
consequitur ex aliqua superiori causa robur et efficaciam ad implendum quod
elegit. quae quidem non solum a deo et ab angelis esse potest, sed etiam a
corporibus caelestibus, inquantum talis efficacia in corpore sita est.
manifestum est enim quod etiam inanimata corpora quasdam uires et efficacias a
caelestibus corporibus consequuntur, etiam praeter eas quae ad qualitates
actiuas et passiuas elementorum consequuntur, quas etiam non est dubium
caelestibus corporibus esse subiectas: sicut quod magnes attrahat ferrum, habet
ex uirtute caelestis corporis, et lapides quidam et herbae alias occultas
uirtutes. unde nihil prohibet quod etiam aliquis homo habeat ex impressione
caelestis corporis aliquam efficaciam in aliquibus corporalibus faciendis, quas
alius non habet: puta medicus in sanando, et agricola in plantando, et miles in
pugnando. hanc autem efficaciam multo perfectius deus hominibus largitur ad sua
opera efficaciter exequenda. quantum ergo ad primum auxilium, quod est in
eligendo, dicitur deus hominem dirigere. quantum uero ad secundum auxilium,
dicitur hominem confortare. et haec duo auxilia tanguntur simul in psalmo, ubi
dicitur, dominus illuminatio mea, et salus mea, quem timebo? quantum ad primum;
dominus protector uitae meae, a quo trepidabo? quantum ad secundum. sed inter
haec duo auxilia est differentia duplex. prima quidem, quia ex auxilio primo
adiuuatur homo tam in his quae uirtuti hominis subduntur, quam etiam in aliis.
sed secundum auxilium ad illa tantum se extendit ad quae uirtus hominis ualet.
quod enim homo fodiens sepulcrum inueniat thesaurum, ex nulla hominis uirtute
procedit: unde respectu talis prouentus, adiuuari potest homo in hoc quod
instigetur ad quaerendum ubi est thesaurus; non autem in hoc quod ei aliqua
uirtus detur ad thesaurum inueniendum. in hoc autem quod medicus sanet, uel
miles in pugna uincat, potest adiuuari et in hoc quod eligat conuenientia ad
finem, et in hoc quod efficaciter exequatur per uirtutem a superiori causa
adeptam. unde primum auxilium est uniuersalius. secunda differentia est, quia
secundum auxilium datur ad prosequendum efficaciter ea quae intendit. unde, cum
fortuita sint praeter intentionem, ex tali auxilio non potest dici homo, proprie
loquendo, bene fortunatus, sicut potest dici ex primo, ut supra ostensum est.
contingit autem homini bene uel male secundum fortunam, quandoque quidem ipso
solo agente, sicut cum fodiens in terram inuenit thesaurum quiescentem:
quandoque autem actione alterius causae concurrente, sicut cum aliquis uadens ad
forum causa emendi, inuenit debitorem, quem non credebat inuenire. in primo
autem euentu, homo adiuuatur ad hoc quod aliquid sibi bene contingat, secundum
hoc solum quod dirigitur in eligendo illud cui coniunctum est per accidens
aliquod commodum quod prouenit praeter intentionem. in secundo autem euentu,
oportet quod uterque agens dirigatur ad eligendum actionem uel motum unde sibi
occurrant. oportet autem et aliud considerare circa ea quae praedicta sunt.
dictum est enim quod ad hoc quod homini aliquid bene contingat uel male secundum
fortunam, et ex deo est, et ex corpore caelesti esse potest: inquantum homo a
deo inclinatur ad eligendum aliquid cui coniunctum est aliquod commodum uel
incommodum quod eligens non praeconsiderat; et inquantum a corpore caelesti ad
tale aliquid eligendum disponitur. hoc autem commodum uel incommodum quidem,
relatum ad electionem hominis, est fortuitum; relatum ad deum, rationem amittit
fortuiti; non autem relatum ad corpus caeleste. quod sic patet. non enim aliquis
euentus amittit rationem fortuiti nisi reducatur in causam per se. uirtus autem
caelestis corporis est causa agens, non per modum intellectus et electionis, sed
per modum naturae. naturae autem est proprium tendere ad unum. si ergo aliquis
effectus non est unus, non potest per se esse causa eius aliqua uirtus
naturalis. cum autem aliqua duo sibi per accidens coniunguntur, non sunt uere
unum, sed solum per accidens. unde huius coniunctionis nulla causa naturalis per
se causa esse potest. sit ergo quod iste homo ex impressione caelestis corporis
instigetur, per modum passionis, ut dictum est, ad fodiendum sepulcrum.
sepulcrum autem, et locus thesauri, non sunt unum nisi per accidens: quia non
habent aliquem ordinem ad inuicem. unde uirtus caelestis corporis non potest per
se inclinare ad hoc totum, quod iste fodiat sepulcrum et locum ubi est
thesaurus. sed aliquis per intellectum agens potest esse causa inclinationis in
hoc totum: quia intelligentis est multa ordinare in unum. patet etiam quod etiam
homo qui sciret thesaurum esse ibi, posset alium ignorantem mittere ad fodiendum
sepulcrum in loco eodem, ut, praeter intentionem suam, inueniret thesaurum. sic
ergo huiusmodi fortuiti euentus, reducti in causam diuinam, amittunt rationem
fortuiti: reducti uero in causam caelestem, nequaquam. per eandem etiam rationem
apparet quod homo non potest esse bene fortunatus uniuersaliter ex uirtute
corporis caelestis, sed solum quantum ad hoc uel illud. dico autem
uniuersaliter, ut aliquis homo habeat in natura sua, ex impressione caelestis
corporis, ut eligat semper, uel in pluribus, aliqua quibus sint coniuncta per
accidens aliqua commoda uel incommoda. natura enim non ordinatur nisi ad unum.
ea autem secundum quae homini accidit bene uel male secundum fortunam, non sunt
reducibilia in aliquid unum, sed sunt indeterminata et infinita: ut philosophus
docet in ii phys., et ad sensum patet. non est ergo possibile quod aliquis
habeat in natura sua eligere semper ea ad quae etiam per accidens sequuntur
aliqua commoda. sed potest esse quod ex inclinatione caelesti inclinetur ad
eligendum aliquid cui coniungitur per accidens aliquod commodum; et ex alia
inclinatione aliud; et ex tertia tertium; non autem ita quod ex una inclinatione
ad omnia. ex una autem diuina dispositione potest homo ad omnia dirigi. de fato:
an sit, et quid sit. ex his autem quae praemissa sunt, apparet quid sit de fato
sentiendum. uidentes enim homines multa in hoc mundo per accidens contingere, si
causae particulares considerentur, posuerunt quidam quod nec etiam ab aliquibus
superioribus causis ordinentur. et his uidebatur fatum nihil esse omnino. quidam
uero ea in aliquas altiores causas reducere sunt conati, ex quibus cum quadam
dispositione ordinate procedant. et hi fatum posuerunt: quasi ea quae uidentur a
casu contingere, sint ab aliquo effata, siue praelocuta, et praeordinata ut
essent. horum ergo quidam omnia quae hic accidunt a casu contingentia, reducere
sunt conati sicut in causas in caelestia corpora, etiam electiones humanas, uim
dispositionis siderum, cui omnia cum quadam necessitate subdi ponebant, fatum
appellantes. quae quidem positio impossibilis est, et a fide aliena, ut ex
superioribus patet. quidam uero in dispositionem diuinae prouidentiae omnia
reducere uoluerunt, quaecumque in his inferioribus a casu contingere uidentur.
unde omnia fato agi dixerunt, ordinationem quae est in rebus ex diuina
prouidentia fatum nominantes. unde boetius dicit quod fatum est inhaerens rebus
mobilibus dispositio, per quam prouidentia suis quaeque nectit ordinibus. in qua
fati descriptione, dispositio pro ordinatione ponitur. in rebus autem inhaerens
ponitur ut distinguatur fatum a prouidentia: nam ipsa ordinatio secundum quod in
mente diuina est, nondum rebus impressa, prouidentia est; secundum uero quod iam
est explicata in rebus, fatum nominatur. mobilibus autem dicit ut ostendat quod
ordo prouidentiae rebus contingentiam et mobilitatem non aufert, ut quidam
posuerunt. secundum hanc ergo acceptionem, negare fatum est prouidentiam diuinam
negare. sed quia cum infidelibus nec nomina debemus habere communia, ne ex
consortio nominum possit sumi erroris occasio; nomine fati non est a fidelibus
utendum, ne uideamur illis assentire qui male de fato senserunt, omnia
necessitati siderum subiicientes. unde augustinus dicit, in u de ciuitate dei:
si quis uoluntatem uel potestatem dei fati nomine appellat, sententiam teneat,
linguam corrigat. et gregorius, secundum eundem intellectum, dicit: absit a
fidelium mentibus ut fatum aliquid esse dicant. de certitudine diuinae
prouidentiae. difficultas autem quaedam ex praemissis suboritur. si enim omnia
quae hic inferius aguntur, etiam contingentia, prouidentiae diuinae subduntur,
oportet, ut uidetur, uel prouidentiam non esse certam; uel omnia ex necessitate
contingere. ostendit enim philosophus, in ui metaph., quod, si omnem effectum
ponimus habere aliquam causam per se; et iterum quod, qualibet causa per se
posita, necessarium sit effectum poni: sequetur quod omnia futura ex necessitate
eueniant. si enim quilibet effectus habeat causam per se, quodlibet futurum erit
reducere in aliquam causam praesentem uel praeteritam. sicut, si quaeratur de
aliquo utrum sit occidendus a latronibus, huius effectus praecedit causa
occursus latronum; hunc autem effectum iterum praecedit alia causa, scilicet
quod ipse exiuit domum; hunc autem adhuc alia, quod uult quaerere aquam; quam
quidem praecedit causa, scilicet sitis; et haec causatur ex comestione salsorum;
quod iam est uel fuit. si ergo, causa posita, necesse est effectum poni, necesse
est, si comedit salsa, quod sitiat; et si sitit, quod uelit quaerere aquam; et
si uult quaerere aquam, quod exeat domum; et si exit domum, quod occurrant ei
latrones; et si occurrunt, quod occidatur. ergo, de primo ad ultimum, necesse
est hunc comedentem salsa a latronibus occidi. concludit ergo philosophus non
esse uerum quod, posita causa, necesse sit effectum poni: quia aliquae causae
sunt quae possunt deficere. neque iterum uerum est quod omnis effectus habeat
per se causam: quia quod est per accidens, scilicet istum uolentem aquam
quaerere occurrere latronibus, non habet aliquam causam. ex hac autem ratione
apparet quod omnes effectus qui reducuntur in aliquam causam per se, praesentem
uel praeteritam, qua posita necesse sit effectum poni, ex necessitate
contingunt. uel ergo oportet dicere quod non omnes effectus diuinae prouidentiae
subdantur. et sic prouidentia non est de omnibus. quod prius fuit ostensum. uel
non est necessarium ut, prouidentia posita, effectus eius ponatur. et sic
prouidentia non est certa. aut est necessarium quod omnia ex necessitate
contingant. prouidentia enim non solum est in praesenti tempore uel praeterito,
sed aeterno: quia nihil potest esse in deo non aeternum. adhuc. si diuina
prouidentia est certa, oportet hanc conditionalem esse ueram: si deus prouidit
hoc, hoc erit. huius autem conditionalis antecedens est necessarium: quia est
aeternum. ergo consequens est necessarium: oportet enim omnis conditionalis
consequens esse necessarium cuius antecedens est necessarium; et ideo consequens
est sicut conclusio antecedentis; quicquid autem ex necessario sequitur, oportet
esse necessarium. sequitur igitur, si diuina prouidentia est certa, quod omnia
ex necessitate proueniant. amplius. sit aliquid esse prouisum a deo, puta quod
talis sit regnaturus. aut ergo possibile est accidere quod non regnet: aut non.
si quidem non est possibile ipsum non regnare, ergo impossibile est ipsum non
regnare: ergo necessarium est eum regnare. si autem possibile est eum non
regnare; possibili autem posito, non sequitur aliquid impossibile; sequitur
autem diuinam prouidentiam deficere; non est igitur impossibile diuinam
prouidentiam deficere. aut igitur oportet, si omnia sunt prouisa a deo, quod
diuina prouidentia non sit certa; aut quod omnia ex necessitate eueniant. item.
argumentatur sic tullius, in libro de diuinatione. si omnia a deo prouisa sunt,
certus est ordo causarum. si autem hoc uerum est, omnia fato aguntur. quod si
omnia fato aguntur, nihil est in nostra potestate, nullum est uoluntatis
arbitrium. sequitur igitur quod tollatur liberum arbitrium, si diuina
prouidentia sit certa. et eodem modo sequetur quod omnes causae contingentes
tollantur. praeterea. diuina prouidentia causas medias non excludit, ut supra
ostensum est. inter causas autem sunt aliquae contingentes et deficere ualentes.
deficere igitur potest prouidentiae effectus. non est igitur dei prouidentia
certa. oportet autem, ad horum solutionem, aliqua repetere ex his quae supra
posita sunt: ut manifestum fiat quod nihil diuinam prouidentiam effugit; et quod
ordo diuinae prouidentiae omnino immutari non potest; nec tamen oportet quod ea
quae ex prouidentia diuina proueniunt, ex necessitate cuncta eueniant. primo
namque considerandum est quod, cum deus sit omnium existentium causa, rebus
omnibus conferens esse, oportet quod suae prouidentiae ordo omnes res
complectatur. quibus enim esse largitus est, oportet quod et conseruationem
largiatur, et perfectionem conferat in ultimo fine. cum autem in quolibet
prouidente duo considerari oporteat, scilicet ordinis praemeditationem, et
praemeditati ordinis institutionem in rebus quae prouidentiae subduntur, quorum
primum ad cognoscitiuam uirtutem pertinet, aliud uero ad operatiuam: hoc inter
utrumque differt, quod in praemeditando ordinem, tanto est prouidentia
perfectior, quanto magis usque ad minima ordo prouidentiae potest produci. quod
enim nos omnium particularium ordinem praemeditari non possumus circa ea quae
sunt disponenda a nobis, ex defectu nostrae cognitionis prouenit, quae cuncta
singularia complecti non potest, tanto autem in prouidendo unusquisque solertior
habetur, quanto plura singularia praemeditari potest; cuius autem prouisio in
solis uniuersalibus consisteret, parum de prudentia participaret. simile autem
in omnibus operatiuis artibus considerari potest. sed in hoc quod ordo
praemeditatus rebus imponitur, tanto est dignior et perfectior prouidentia
gubernantis, quanto est uniuersalior, et per plura ministeria suam explicat
praemeditationem: quia et ipsa ministeriorum dispositio magnam partem prouisi
ordinis habet. oportet autem quod diuina prouidentia in summo perfectionis
consistat: quia ipse est simpliciter et uniuersaliter perfectus, ut in primo
libro ostensum est. in prouidendo igitur suae sapientiae meditatione sempiterna
omnia ordinat quantumcumque minima uideantur: quaecumque uero rerum aliquid
operantur, instrumentaliter agunt ab eo mota, et ei obtemperando ministrant, ad
ordinem prouidentiae, ab aeterno, ut ita dicam, excogitatum, explicandum in
rebus. si autem omnia quae agere possunt, necesse est ut in agendo ei
ministrent, impossibile est quod aliquod agens diuinae prouidentiae executionem
impediat sibi contrarium agendo. neque etiam possibile est diuinam prouidentiam
impediri per defectum alicuius agentis uel patientis: cum omnis uirtus actiua
uel passiua sit in rebus secundum diuinam dispositionem causata. impossibile est
etiam quod impediatur diuinae prouidentiae executio per prouidentis mutationem:
cum deus sit omnino immutabilis, ut supra ostensum est. relinquitur ergo quod
diuina prouisio omnino cassari non potest. deinceps autem considerandum est quod
omne agens intendit ad bonum et melius secundum quod potest, ut supra ostensum
est. bonum autem et melius non eodem modo consideratur in toto et partibus. in
toto enim bonum est integritas, quae ex partium ordine et compositione
relinquitur. unde melius est toti quod sit inter partes eius disparitas, sine
qua ordo et perfectio totius esse non potest, quam quod omnes partes essent
aequales, unaquaque earum perueniente ad gradum nobilissimae partis: quaelibet
autem pars inferioris gradus, in se considerata, melior esset si esset in gradu
superioris partis. sicut patet in corpore humano: dignior enim pars esset pes si
oculi pulchritudinem et uirtutem haberet; corpus autem totum esset imperfectius,
si ei officium pedis deesset. ad aliud igitur tendit intentio particularis
agentis, et uniuersalis: nam particulare agens tendit ad bonum partis absolute,
et facit eam quanto meliorem potest; uniuersale autem agens tendit ad bonum
totius. unde aliquis defectus est praeter intentionem particularis agentis, qui
est secundum intentionem agentis uniuersalis. sicut patet quod generatio feminae
est praeter intentionem naturae particularis, idest, huius uirtutis quae est in
hoc semine, quae ad hoc tendit quod perficiat conceptum quanto magis potest: est
autem de intentione naturae uniuersalis, idest, uirtutis uniuersalis agentis ad
generationem inferiorum, quod femina generetur, sine qua generatio multorum
animalium compleri non posset. et eodem modo corruptio, et diminutio, et omnis
defectus, est de intentione naturae uniuersalis, non autem naturae particularis:
nam quaelibet res fugit defectum, tendit uero ad perfectionem, quantum in se
est. patet ergo quod de intentione agentis particularis est quod effectus suus
fiat perfectus quantumcumque potest in genere suo: de intentione autem naturae
uniuersalis est quod hic effectus fiat perfectus tali perfectione, puta
perfectione masculi, ille autem perfectione feminae. inter partes autem totius
uniuersi prima distinctio apparet secundum contingens et necessarium: superiora
enim in entibus sunt necessaria et incorruptibilia et immobilia; a qua quidem
conditione tanto magis deficiunt, quanto in inferiori gradu constituuntur; ita
quod infima corrumpuntur quidem quantum ad esse suum, mouentur uero quantum ad
suas dispositiones, suos etiam effectus non de necessitate, sed contingenter
producunt. quodlibet igitur agens quod est pars uniuersi, intendit quantum
potest in suo esse et naturali dispositione persistere, et suum stabilire
effectum: deus autem, qui est uniuersi gubernator, intendit quod effectum eius
hic quidem stabiliatur per modum necessitatis, hic autem contingenter. et
secundum hoc diuersas eis causas adaptat, his quidem necessarias, his autem
contingentes. cadit igitur sub ordine diuinae prouidentiae non solum hunc
effectum esse, sed hunc effectum esse contingenter, alium autem necessario. et
secundum hoc, quaedam eorum quae diuinae prouidentiae subduntur sunt necessaria,
quaedam uero contingentia, non autem omnia necessaria. patet ergo quod, etsi
diuina prouidentia est per se causa huius effectus futuri; et est in praesenti
uel praeterito, magis autem ab aeterno: non sequitur, ut prima ratio procedebat,
quod effectus iste sit de necessitate futurus; est enim diuina prouidentia per
se causa quod hic effectus contingenter proueniat. et hoc cassari non potest. ex
quo etiam patet quod haec conditionalis est uera, si deus prouidit hoc futurum,
hoc erit: sicut secunda ratio procedebat. sed sic erit sicut deus prouidit illud
esse futurum. prouidit autem illud esse futurum contingenter. sequitur ergo
infallibiliter quod erit contingenter, et non necessario. patet etiam quod hoc
quod ponitur esse prouisum a deo ut sit futurum, si sit de genere contingentium,
poterit non esse secundum se consideratum: sic enim prouisum est ut sit
contingens, potens non esse. non tamen est possibile quod ordo prouidentiae
deficiat quin contingenter eueniat. et sic tertia ratio soluitur. unde potest
poni quod iste non sit regnaturus si secundum se consideretur: non autem si
consideretur ut prouisum. illud etiam quod tullius obiicit, secundum praemissa
friuolum apparet. cum enim diuinae prouidentiae non solum subdantur effectus,
sed etiam causae et modi essendi, sicut ex praemissis patet, non sequitur quod,
si omnia diuina prouidentia aguntur, quod nihil sit in nobis. sic enim sunt a
deo prouisa ut per nos libere fiant. neque autem defectibilitas causarum
secundarum, quibus mediantibus effectus prouidentiae producuntur, certitudinem
diuinae prouidentiae potest auferre, ut quinta ratio procedebat: cum ipse deus
in omnibus operetur, et pro suae arbitrio uoluntatis, ut supra ostensum est.
unde ad eius prouidentiam pertinet ut causas defectibiles quandoque sinat
deficere, quandoque eas a defectu conseruet. ea uero quae ad necessitatem
prouisorum a deo possent assumi ex certitudine scientiae, supra soluta sunt, cum
de dei scientia ageretur. quod immobilitas diuinae prouidentiae utilitatem
orationis non excludit. considerare etiam oportet quod, sicut prouidentiae
immobilitas necessitatem rebus prouisis non imponit, ita etiam nec orationis
utilitatem excludit. non enim ad hoc oratio ad deum funditur ut aeterna
prouidentiae dispositio immutetur, hoc enim impossibile est: sed ut aliquis
illud quod desiderat, assequatur a deo. piis enim desideriis rationalis
creaturae conueniens est quod deus assentiat, non tanquam desideria nostra
moueant immobilem deum: sed ex sua bonitate procedit ut conuenienter desiderata
perficiat. cum enim omnia naturaliter bonum desiderent, ut supra probatum est;
ad supereminentiam autem diuinae bonitatis pertinet quod esse, et bene esse,
omnibus ordine quodam distribuat: consequens est ut, secundum suam bonitatem,
desideria pia, quae per orationem explicantur, adimpleat. adhuc. ad mouentem
pertinet ut id quod mouetur, perducat ad finem: unde et per eandem naturam
aliquid mouetur ad finem, et consequitur finem, et in eo quiescit. omne autem
desiderium est quidam motus ad bonum. qui quidem non potest rebus inesse nisi a
deo, qui est per essentiam suam bonus, et fons bonitatis: mouens enim omne mouet
ad aliquid simile sibi. ad deum igitur pertinet, secundum suam bonitatem, quod
desideria conuenientia, quae per orationes explicantur, ad effectum conuenientem
perducat. item. quanto aliqua sunt propinquiora mouenti, tanto efficacius
impressionem mouentis assequuntur: nam et quae propinquiora sunt igni, magis ab
ipso calefiunt. substantiae autem intellectuales propinquiores sunt deo quam
substantiae naturales inanimatae. efficacior est igitur impressio diuinae
motionis in substantiis intellectualibus quam in substantiis aliis naturalibus.
corpora autem naturalia in tantum participant de motione diuina quod naturalem
boni appetitum consequuntur ex eo, et etiam appetitus impletionem, quod quidem
fit dum proprios fines consequuntur. multo igitur magis intellectuales
substantiae desideriorum suorum, quae per orationem deo offeruntur, impletionem
consequuntur. amplius. de ratione amicitiae est quod amans uelit impleri
desiderium amati, inquantum uult eius bonum et perfectionem: propter quod
dicitur quod amicorum est idem uelle. ostensum est autem supra quod deus suam
creaturam amat; et tanto magis unamquamque quanto plus de eius bonitate
participat, quae est primum et principale amatum ab ipso. uult igitur impleri
desideria rationalis creaturae, quae perfectissime diuinam bonitatem participat
inter ceteras creaturas. sua autem uoluntas est perfectiua rerum: est enim causa
rerum per suam uoluntatem, ut supra ostensum est. ad bonitatem igitur diuinam
pertinet ut impleat desideria rationalis creaturae sibi per orationem proposita.
praeterea. bonum creaturae deriuatum est secundum quandam similitudinem a
bonitate diuina. hoc autem maxime commendabile in hominibus apparet, ut iuste
petentibus assensum non denegent: ex hoc enim uocantur liberales, clementes,
misericordes et pii. maxime igitur hoc ad diuinam bonitatem pertinet, ut pias
orationes exaudiat. hinc est quod dicitur in psalmo: uoluntatem timentium se
faciet, et orationes eorum exaudiet, et saluos faciet eos. et matth. 7-8,
dominus dicit: omnis qui petit accipit, et qui quaerit inuenit, et pulsanti
aperietur. non est autem inconueniens si quandoque etiam petitiones orantium non
admittantur a deo. ea enim ratione ostensum est quod deus desideria rationalis
creaturae adimplet, inquantum desiderat bonum. quandoque autem contingit quod id
quod petitur non est uerum bonum, sed apparens, simpliciter autem malum. non est
igitur talis oratio deo exaudibilis. hinc est quod dicitur iac. 4-3: petitis et
non accipitis, eo quod male petatis. similiter autem ex hoc quod deus ad
desiderandum mouet, ostensum est conueniens esse quod desideria impleat. mobile
autem ad finem motus non perducitur a mouente nisi motus continuetur. si igitur
motus desiderii per orationis instantiam non continuetur, non est inconueniens
si oratio effectum debitum non sortiatur. hinc est quod dominus dicit, lucae
18-1: quoniam oportet semper orare, et non deficere. et i thess. 5-17, dicit
apostolus: sine intermissione orate. rursus. ostensum est quod deus rationalis
creaturae decenter desiderium implet inquantum ei appropinquat. appropinquat
autem ei aliquis per contemplationem, et deuotam affectionem, et humilem et
firmam intentionem. illa igitur oratio quae sic deo non appropinquat, non est a
deo exaudibilis. unde et in psalmo dicitur: respexit in orationem humilium; iac.
1-6: postulet autem in fide, nihil haesitans. item. ostensum est quod ratione
amicitiae, deus uota piorum exaudit. qui igitur a dei amicitia declinat, non est
dignum ut eius oratio exaudiatur. hinc est quod prou. 28-9 dicitur: qui declinat
aurem suam ne audiat legem, oratio eius erit execrabilis. et isaiae 1-15: cum
multiplicaueritis orationes, non exaudiam: manus enim uestrae sanguine plenae
sunt. ex hac etiam radice procedit quod quandoque aliquis dei amicus non auditur
quando pro his rogat qui non sunt dei amici: secundum illud ierem. 7-16: tu ergo
noli orare pro populo hoc, nec assumas pro eis laudem et orationem, et non
obsistas mihi: quia non exaudiam te. contingit autem quandoque quod aliquis ex
amicitia denegat quod petitur ab amico, quia cognoscit hoc ei esse nociuum, uel
contrarium ei magis expedire: ut medicus infirmanti quandoque negat quod petit,
considerans quod non expedit ei ad salutem corporis consequendam. unde, cum
ostensum sit quod deus ex amore quem ad creaturam rationalem habet, eius
desideria impleat sibi per orationem proposita, non est mirandum si quandoque
eorum etiam quos praecipue diligit, petitionem non implet, ut impleat quod
petenti magis expedit ad salutem. propter quod a paulo stimulum carnis non
amouit, quamuis hoc ter peteret, prouidens hoc ei esse utile ad humilitatis
conseruationem, ut habetur ii cor. 12-8-9. unde et matth. 20-22, quibusdam
dominus dicit: nescitis quid petatis. et rom. 8-26 dicitur: nam quid oremus
sicut oportet, nescimus. et propter hoc augustinus dicit, in epist. ad paul. et
ther.: bonus dominus, qui non tribuit saepe quod uolumus, ut quod mallemus
attribuat. patet igitur ex praemissis quod aliquorum quae fiunt a deo, causa
sunt orationes et pia desideria. ostensum est autem supra quod diuina
prouidentia causas alias non excludit: quin potius ordinat eas ad hoc quod ordo
quem apud se statuit, rebus imponatur; et sic causae secundae non repugnant
prouidentiae, sed magis prouidentiae exequuntur effectum. sic igitur orationes
apud deum efficaces sunt, nec tamen ordinem immutabilem diuinae prouidentiae
soluunt: quia et hoc ipsum quod tali petenti hoc concedatur, sub ordine diuinae
prouidentiae cadit. simile est ergo dicere non esse orandum ut aliquid
consequamur a deo quia ordo suae prouidentiae est immutabilis, ac si diceretur
quod non est ambulandum ut perueniamus ad locum, nec comedendum ut nutriamur:
quae omnia patent esse absurda. excluditur ergo ex praemissis duplex error circa
orationem. quidam enim dixerunt nullum esse orationis fructum. quod quidem
dicebant tam illi qui negabant diuinam prouidentiam omnino, sicut epicurei; quam
illi qui res humanas diuinae prouidentiae subtrahebant, sicut aliqui
peripateticorum; necnon et illi qui omnia quae prouidentiae subsunt, ex
necessitate contingere arbitrabantur, sicut stoici. ex his enim omnibus sequitur
quod nullus sit orationis fructus, et per consequens quod omnis deitatis cultus
fiat in uanum: qui quidem error tangitur malach. 3-14: dixistis, inquit, uanus
est qui seruit deo. et quod emolumentum quia custodiuimus praecepta eius, et
quia ambulauimus tristes coram domino exercituum? quidam uero e contrario
diuinam dispositionem orationibus uertibilem esse dicebant: sicut et aegyptii
dicebant quod fatum orationibus et quibusdam imaginibus, subfumigationibus, siue
incantationibus, uertebatur. et ad hunc sensum pertinere uidentur quaedam quae
in scripturis diuinis dicuntur, secundum id quod prima facie apparet ex eis.
dicitur enim isaiae 38 quod isaias, ex mandato domini, dixit ezechiae regi, haec
dicit dominus: dispone domui tuae, quia morieris tu, et non uiues; et quod post
orationem ezechiae, factum est uerbum domini ad isaiam dicens, uade, et dic
ezechiae: audiui orationem tuam. ecce, ego adiiciam super dies tuos quindecim
annos. et ierem. 18 dicitur ex persona domini: repente loquar aduersus gentem et
aduersus regnum, ut eradicem et destruam et disperdam illud. si poenitentiam
egerit gens illa a malo suo, quod locutus sum aduersus eam, agam et ego
poenitentiam super malo quod cogitaui ut facerem ei. et ioelis 2-13 conuertimini
ad dominum deum uestrum, quia benignus et misericors est. quis scit si
conuertatur et ignoscat deus? haec autem si secundum suam superficiem
intelligantur, ad inconueniens ducunt. sequitur enim primo, quod uoluntas dei
sit mutabilis. item, quod aliquid ex tempore deo adueniat. et ulterius, quod
aliqua quae temporaliter in creaturis sunt, sint causa alicuius existentis in
deo. quae sunt manifeste impossibilia, sicut ex superioribus patet. aduersantur
etiam auctoritatibus sacrae scripturae, quae infallibilem continent ueritatem et
expressam. dicitur enim num. 23-19: non est deus quasi homo, ut mentiatur; nec
ut filius hominis, ut mutetur. dixit ergo, et non faciet? locutus est, et non
implebit? et i reg. 15-29: triumphator in israel non parcet, et poenitudine non
flectetur: neque enim homo est, ut agat poenitentiam. et malach. 3-6: ego
dominus, et non mutor. si quis autem diligenter consideret circa praedicta,
inueniet quod omnis error qui in his accidit, ex hoc prouenit quod non
consideratur differentia inter uniuersalem ordinem et particularem. cum enim
omnes effectus ordinem ad inuicem habeant secundum quod in una causa conueniunt,
oportet tanto esse communiorem ordinem, quanto est uniuersalior causa. unde ab
uniuersali causa, quae deus est, ordo proueniens necesse est quod omnia
complectatur. nihil igitur prohibet aliquem particularem ordinem uel per
orationem, uel per aliquem alium modum immutari: est enim extra illum ordinem
aliquid quod possit ipsum immutare. propter quod non est mirum si aegyptii,
reducentes rerum humanarum ordinem in corpora caelestia, posuerunt fatum ex
stellis proueniens aliquibus orationibus et ritibus posse immutari: nam extra
caelestia corpora, et supra ea, est deus, qui potest impedire caelestium
corporum effectum qui in istis inferioribus ex illorum impressione secuturus
erat. sed extra ordinem complectentem omnia, non potest poni aliquid per quod
possit ordo ab uniuersali causa dependens euerti. propter quod stoici, qui in
deum sicut in causam uniuersalem omnium ordinis rerum reductionem considerabant,
ponebant quod ordo institutus a deo nulla ratione potest immutari. sed in hoc
iterum a consideratione uniuersalis ordinis recedebant, quod ponebant orationes
ad nihil utiles esse, tanquam arbitrarentur uoluntates hominum et eorum
desideria, ex quibus orationes procedunt, sub illo uniuersali ordine non
comprehendi. cum enim dicunt quod, siue orationes fiant siue non, nihilominus
idem effectus sequitur in rebus ex uniuersali ordine rerum, manifeste ab illo
uniuersali ordine uota orantium sequestrant. si enim haec sub illo ordine
comprehendantur, sicut per alias causas, ita et per haec, ex diuina ordinatione,
aliqui effectus sequentur. idem ergo erit excludere orationis effectum, et
omnium aliarum causarum. quod si aliis causis immobilitas diuini ordinis
effectus non subtrahit, neque orationum efficaciam tollit. ualent igitur
orationes, non quasi ordinem aeternae dispositionis immutantes, sed quasi sub
tali ordine etiam ipsae existentes. nihil autem prohibet per orationum
efficaciam aliquem particularem ordinem alicuius inferioris causae mutari, deo
faciente, qui omnes supergreditur causas, unde sub nulla necessitate ordinis
alicuius causae continetur, sed, e conuerso, omnis necessitas ordinis inferioris
causae continetur sub ipso quasi ab eo institutus. inquantum ergo per orationem
immutatur aliquid de ordine inferiorum causarum instituto a deo, propter
orationes piorum, dicitur deus conuerti, uel poenitere: non quod aeterna eius
dispositio mutetur, sed quia mutatur aliquis eius effectus. unde et gregorius
dicit quod non mutat deus consilium etsi quandoque mutet sententiam: non,
inquam, illam quae exprimit dispositionem aeternam; sed illam sententiam quae
exprimit ordinem inferiorum causarum, secundum quem ezechias erat moriturus, uel
gens aliqua pro suis peccatis euertenda. talis autem sententiae mutatio dicitur
transumptiua locutione dei poenitentia, inquantum deus ad similitudinem
poenitentis se habet, cuius est mutare quod fecerat. per quem modum dicitur
etiam metaphorice irasci, inquantum puniendo facit irascentis effectum. quomodo
dispositio prouidentiae habeat rationem. ex his autem quae praemissa sunt,
manifeste uideri potest quod ea quae sunt per diuinam prouidentiam dispensata,
sequuntur aliquam rationem. ostensum enim est quod deus per suam prouidentiam
omnia ordinat in diuinam bonitatem sicut in finem: non autem hoc modo quod suae
bonitati aliquid per ea quae fiunt accrescat, sed ut similitudo suae bonitatis,
quantum possibile est, imprimatur in rebus. quia uero omnem creatam substantiam
a perfectione diuinae bonitatis deficere necesse est, ut perfectius diuinae
bonitatis similitudo rebus communicaretur, oportuit esse diuersitatem in rebus,
ut quod perfecte ab uno aliquo repraesentari non potest, per diuersa diuersimode
perfectiori modo repraesentaretur: nam et homo, cum mentis conceptum uno uocali
uerbo uidet sufficienter exprimi non posse, uerba diuersimode multiplicat ad
exprimendam per diuersa suae mentis conceptionem. et in hoc etiam diuinae
perfectionis eminentia considerari potest, quod perfecta bonitas, quae in deo
est unite et simpliciter, in creaturis esse non potest nisi secundum modum
diuersum et per plura. res autem per hoc diuersae sunt, quod formas habent
diuersas, a quibus speciem sortiuntur. sic igitur ex fine sumitur ratio
diuersitatis formarum in rebus. ex diuersitate autem formarum sumitur ratio
ordinis rerum. cum enim forma sit secundum quam res habet esse; res autem
quaelibet secundum quod habet esse, accedat ad similitudinem dei, qui est ipsum
suum esse simplex: necesse est quod forma nihil sit aliud quam diuina similitudo
participata in rebus; unde conuenienter aristoteles, in i physic., de forma
loquens, dicit quod est diuinum quoddam et appetibile. similitudo autem ad unum
simplex considerata diuersificari non potest nisi secundum quod magis uel minus
similitudo est propinqua uel remota. quanto autem aliquid propinquius ad diuinam
similitudinem accedit, perfectius est. unde in formis differentia esse non
potest nisi secundum quod una perfectior existit quam alia: propter quod
aristoteles, in uiii metaphys., definitiones, per quas naturae rerum et formae
significantur, assimilat numeris, in quibus species uariantur per additionem uel
subtractionem unitatis, ut ex hoc detur intelligi quod formarum diuersitas
diuersum gradum perfectionis requirit. et hoc euidenter apparet naturas rerum
speculanti. inueniet enim, si quis diligenter consideret, gradatim rerum
diuersitatem compleri: nam supra inanimata corpora inueniet plantas; et super
has irrationalia animalia; et super has intellectuales substantias; et in
singulis horum inueniet diuersitatem secundum quod quaedam sunt aliis
perfectiora, in tantum quod ea quae sunt suprema inferioris generis, uidentur
propinqua superiori generi, et e conuerso, sicut animalia immobilia sunt similia
plantis; unde et dionysius dicit, uii cap. de diu. nom., quod diuina sapientia
coniungit fines primorum principiis secundorum. unde patet quod rerum diuersitas
exigit quod non sint omnia aequalia, sed sit ordo in rebus et gradus. ex
diuersitate autem formarum, secundum quas rerum species diuersificantur,
sequitur et operationum differentia. cum enim unumquodque agat secundum quod est
actu, quae enim sunt in potentia, secundum quod huiusmodi, inueniuntur actionis
expertia; est autem unumquodque ens actu per formam: oportet quod operatio rei
sequatur formam ipsius. oportet ergo, si sunt diuersae formae, quod habeant
diuersas operationes. quia uero per propriam actionem res quaelibet ad proprium
finem pertingit, necesse est et proprios fines diuersificari in rebus: quamuis
sit finis ultimus omnibus communis. sequitur etiam ex diuersitate formarum
diuersa habitudo materiae ad res. cum enim formae diuersae sint secundum quod
quaedam sunt aliis perfectiores, sunt inter eas aliquae in tantum perfectae quod
sunt per se subsistentes et perfectae, ad nihil indigentes materiae fulcimento.
quaedam uero per se perfecte subsistere non possunt, sed materiam pro fundamento
requirunt: ut sic illud quod subsistit non sit forma tantum, neque materia
tantum, quae per se non est ens actu, sed compositum ex utroque. non autem
possent materia et forma ad aliquid unum constituendum conuenire nisi esset
aliqua proportio inter ea. si autem proportionata oportet ea esse, necesse est
quod diuersis formis diuersae materiae respondeant. unde fit ut quaedam formae
requirant materiam simplicem, quaedam uero materiam compositam; et secundum
diuersas formas, diuersam partium compositionem oportet esse, congruentem ad
speciem formae et ad operationem ipsius. ex diuersa autem habitudine ad materiam
sequitur diuersitas agentium et patientium. cum enim agat unumquodque ratione
formae, patiatur uero et moueatur ratione materiae, oportet quod illa quorum
formae sunt perfectiores et minus materiales, agant in illa quae sunt magis
materialia, et quorum formae sunt imperfectiores. ex diuersitate autem formarum
et materiarum et agentium sequitur diuersitas proprietatum et accidentium. cum
enim substantia sit causa accidentis, sicut perfectum imperfecti, oportet quod
ex diuersis principiis substantialibus diuersa accidentia propria consequantur.
rursus, cum ex diuersis agentibus sint diuersae impressiones in patientibus,
oportet quod secundum diuersa agentia, diuersa sint accidentia quae ab agentibus
imprimuntur. patet ergo ex dictis quod, cum per diuinam prouidentiam rebus
creatis diuersa accidentia, et actiones et passiones, et collocationes
distribuantur, non hoc absque ratione accidit. hinc est quod sacra scriptura
rerum productionem et gubernationem sapientiae et prudentiae diuinae attribuit.
dicitur enim prou. 3-19 dominus sapientia fundauit terram, stabiliuit caelos
prudentia. sapientia illius eruperunt abyssi, et nubes rore concrescunt. et sap.
8-1 dicitur de dei sapientia quod attingit a fine usque ad finem fortiter, et
disponit omnia suauiter. et 11-21 eiusdem dicitur omnia in mensura, numero et
pondere disposuisti: ut per mensuram quantitatem, siue modum aut gradum
perfectionis uniuscuiusque rei intelligamus; per numerum uero pluralitatem et
diuersitatem specierum, consequentem ex diuersis perfectionis gradibus; per
pondus uero inclinationes diuersas ad proprios fines et operationes, et agentia
et patientia, et accidentia quae sequuntur distinctionem specierum. in praedicto
autem ordine, secundum quem ratio diuinae prouidentiae attenditur, primum esse
diximus diuinam bonitatem, quasi ultimum finem, qui est primum principium in
agendis; dehinc uero rerum numerositatem; ad quam constituendam necesse est
gradus diuersos in formis et materiis, et agentibus et patientibus, et
actionibus et accidentibus esse. sicut ergo prima ratio diuinae prouidentiae
simpliciter est diuina bonitas, ita prima ratio in creaturis est earum
numerositas, ad cuius institutionem et conseruationem omnia alia ordinari
uidentur. et secundum hoc rationabiliter uidetur esse a boetio dictum, in
principio suae arithmeticae, quod omnia quaecumque a primaeua rerum natura
constituta sunt, ex numerorum uidentur ratione esse formata. est autem
considerandum quod operatiua ratio et speculatiua partim quidem conueniunt,
partim uero differunt. conueniunt quidem in hoc quod, sicut ratio speculatiua
incipit ab aliquo principio et per media deuenit ad conclusionem intentam, ita
ratio operatiua incipit ab aliquo primo et per aliqua media peruenit ad
operationem uel operatum quod intenditur. principium autem in speculatiuis est
forma et quod quid est: in operatiuis uero finis, quod quandoque quidem est
forma, quandoque aliquid aliud. principium etiam in speculatiuis semper oportet
esse necessarium: in operatiuis autem quandoque quidem est necessarium,
quandoque autem non; necessarium enim est hominem uelle felicitatem ut finem,
non necessarium autem uelle domus aedificationem. similiter in demonstratiuis
semper posteriora ad priora de necessitate sequuntur: non autem in operatiuis
semper, sed tunc solum quando ad finem non nisi per hanc uiam perueniri potest;
sicut necessarium est uolenti aedificare domum quod quaerat ligna, sed quod
quaerat ligna abiegna, hoc ex simplici uoluntate ipsius dependet, non autem ex
ratione domus aedificandae. sic igitur quod deus suam bonitatem amet, hoc
necessarium est: sed hoc non necessario sequitur, quod per creaturas
repraesentetur, cum sine hoc diuina bonitas sit perfecta. unde quod creaturae in
esse producantur, etsi ex ratione diuinae bonitatis originem habeat, tamen ex
simplici dei uoluntate dependet. supposito autem quod deus creaturis suam
bonitatem communicare, secundum quod est possibile, uelit per similitudinis
modum: ex hoc rationem accipit quod sint creaturae diuersae. non autem ex
necessitate sequitur quod secundum hanc uel illam perfectionis mensuram, aut
secundum hunc uel illum numerum rerum. supposito autem ex diuina uoluntate quod
hunc numerum in rebus statuere uelit, et hanc unicuique rei perfectionis
mensuram: ex hoc rationem accipit quod habeat formam talem et materiam talem. et
similiter in consequentibus patet. manifestum igitur fit quod prouidentia
secundum rationem quandam res dispensat: et tamen haec ratio sumitur ex
suppositione uoluntatis diuinae. sic igitur per praemissa duplex error
excluditur. eorum scilicet qui credunt quod omnia simplicem uoluntatem sequuntur
absque ratione. qui est error loquentium in lege saracenorum, ut rabbi moyses
dicit: secundum quos nulla differentia est quod ignis calefaciat et infrigidet,
nisi quia deus ita uult. excluditur etiam error eorum qui dicunt causarum
ordinem ex diuina prouidentia secundum modum necessitatis prouenire. quorum
utrumque patet esse falsum ex dictis. sunt autem quaedam uerba scripturae quae
uidentur simplici uoluntati diuinae omnia attribuere. quae non dicuntur ad hoc
ut ratio tollatur a prouidentiae dispensatione, sed ut omnium primum principium
dei uoluntas ostendatur, sicut iam supra dictum est. sicut est illud psalmi,
omnia quaecumque uoluit dominus, fecit; et iob 11, quis ei dicere potest: cur
ita facis? et rom. 9-19, uoluntati enim eius quis resistit? et augustinus dicit,
iii de trin.: non nisi dei uoluntas causa est prima sanitatis et aegritudinis;
praemiorum atque poenarum, gratiarum atque retributionum. sic ergo, cum
quaeritur propter quid de aliquo naturali effectu, possumus reddere rationem ex
aliqua proxima causa: dum tamen, sicut in primam causam, reducamus omnia in
uoluntatem diuinam. sicut, si quaeratur, quare lignum est calefactum ad
praesentiam ignis? dicitur, quia calefactio est naturalis actio ignis. hoc
autem: quia calor est proprium accidens eius. hoc autem consequitur propriam
formam eius. et sic inde, quousque perueniatur ad diuinam uoluntatem. unde, si
quis respondet quaerenti quare lignum calefactum est, quia deus uoluit:
conuenienter quidem respondet si intendit reducere quaestionem in primam causam;
inconuenienter uero si intendit omnes alias excludere causas. quomodo deus
possit facere praeter ordinem suae prouidentiae, et quomodo non. ex praemissis
autem accipi potest duplicis ordinis consideratio: quorum unus quidem dependet
ex prima omnium causa, unde et omnia complectitur; alius autem particularis, qui
ex aliqua causa creata dependet, et continet illa quae causae illi subduntur. et
hic quidem multiplex est, secundum diuersitatem causarum quae inter creaturas
inueniuntur. unus tamen eorum sub altero continetur: sicut et causarum una sub
altera existit. unde oportet quod omnes particulares ordines sub illo uniuersali
ordine contineantur, et ab illo descendant qui inuenitur in rebus secundum quod
a prima causa dependent. huius exemplum in politicis considerari potest. nam
omnes domestici unius patrisfamilias ordinem quendam ad inuicem habent secundum
quod ei subduntur; rursus, tam ipse paterfamilias, quam omnes alii qui sunt suae
ciuitatis, ordinem quendam ad inuicem habent, et ad principem ciuitatis; qui
iterum, cum omnibus qui sunt in regno aliquo, ordinem habent ad regem. ordinem
autem uniuersalem, secundum quem omnia ex diuina prouidentia ordinantur,
possumus considerare dupliciter: scilicet quantum ad res quae subduntur ordini;
et quantum ad ordinis rationem, quae ex principio ordinis dependet. ostensum est
autem in secundo quod res ipsae quae a deo sub ordine ponuntur, proueniunt ab
ipso non sicut ab agente per necessitatem naturae, uel cuiuscumque alterius, sed
ex simplici uoluntate, maxime quantum ad primam rerum institutionem. relinquitur
ergo quod praeter ea quae sub ordine diuinae prouidentiae cadunt, deus aliqua
facere potest; non enim est eius uirtus ad has res obligata. si autem
consideremus praedictum ordinem quantum ad rationem a principio dependentem, sic
praeter ordinem illum deus facere non potest. ordo enim ille procedit, ut
ostensum est, ex scientia et uoluntate dei omnia ordinante in suam bonitatem
sicut in finem. non est autem possibile quod deus aliquid faciat quod non sit ab
eo uolitum: cum creaturae ab ipso non prodeant naturaliter, sed per uoluntatem,
ut ostensum est. neque etiam est possibile ab eo aliquid fieri quod eius
scientia non comprehendatur: cum uoluntas esse non possit nisi de aliquo noto.
neque iterum est possibile quod in creaturis aliquid faciat quod in suam
bonitatem non sit ordinatum sicut in finem: cum sua bonitas sit proprium
obiectum uoluntatis ipsius. similiter autem, cum deus sit omnino immutabilis,
impossibile est quod aliquid uelit cum prius noluerit; aut aliquid de nouo
incipiat scire, uel in suam ordinet bonitatem. nihil igitur deus facere potest
quin sub ordine suae prouidentiae cadat: sicut non potest aliquid facere quod
eius operationi non subdatur. potest tamen alia facere quam ea quae subduntur
eius prouidentiae uel operationi, si absolute consideretur eius potestas: sed
nec potest facere aliqua quae sub ordine prouidentiae ipsius ab aeterno non
fuerint, eo quod mutabilis esse non potest. hanc autem distinctionem quidam non
considerantes, in diuersos errores inciderunt. quidam enim immobilitatem diuini
ordinis ad res ipsas quae ordini subduntur, extendere conati sunt, dicentes quod
omnia necesse est esse sicut sunt: in tantum quod quidam dixerunt quod deus non
potest alia facere quam quae facit. contra quod est quod habetur matth. 26-53:
an non possum rogare patrem meum, et exhibebit mihi plus quam duodecim legiones
angelorum? quidam autem, e conuerso, mutabilitatem rerum quae diuinae
prouidentiae subiiciuntur, in mutabilitatem diuinae prouidentiae transtulerunt,
de eo carnaliter sapientes quod deus, ad modum carnalis hominis, sit in sua
uoluntate mutabilis. contra quod dicitur num. 23-19: non est deus ut homo, ut
mentiatur: nec quasi filius hominis, ut mutetur. alii uero contingentia diuinae
prouidentiae subtraxerunt. contra quos dicitur thren. 3-37: quis est iste qui
dixit ut fieret aliquid, domino non iubente? quod deus potest operari praeter
ordinem rebus inditum, producendo effectus absque causis proximis. restat autem
ostendere quod praeter ordinem ab ipso rebus inditum agere possit. est enim ordo
diuinitus institutus in rebus ut inferiora per superiora moueantur a deo, ut
supra dictum est. potest autem deus praeter hunc ordinem facere: ut scilicet
ipse effectum aliquem in inferioribus operetur, nihil ad hoc agente superiori
agente. in hoc enim differt agens secundum necessitatem naturae, ab agente
secundum uoluntatem, quod ab agente secundum necessitatem naturae effectus non
potest sequi nisi secundum modum uirtutis actiuae: unde agens quod est maximae
uirtutis, non potest immediate producere effectum aliquem paruum, sed producit
effectum suae uirtuti proportionatum; in quo tamen inuenitur quandoque minor
uirtus quam in causa, et sic per multa media tandem a causa suprema prouenit
aliquis paruus effectus. in agente autem per uoluntatem non est sic. nam agens
per uoluntatem statim sine medio potest producere quemcumque effectum qui suam
non excedat uirtutem: artifex enim perfectissimus potest facere opus quale
faciat artifex imperfectus. deus autem operatur per uoluntatem, et non per
necessitatem naturae, ut supra ostensum est. igitur minores effectus, qui fiunt
per causas inferiores, potest facere immediate absque propriis causis. adhuc.
uirtus diuina comparatur ad omnes uirtutes actiuas sicut uirtus uniuersalis ad
uirtutes particulares, sicut per supra dicta patet. uirtus autem actiua
uniuersalis ad particularem effectum producendum determinari potest dupliciter.
uno modo, per causam mediam particularem: sicut uirtus actiua caelestis corporis
determinatur ad effectum generationis humanae per uirtutem particularem quae est
in semine; sicut et in syllogismis uirtus propositionis uniuersalis determinatur
ad conclusionem particularem per assumptionem particularem. alio modo, per
intellectum, qui determinatam formam apprehendit, et eam in effectum producit.
diuinus autem intellectus non solum est cognoscitiuus suae essentiae, quae est
quasi uniuersalis uirtus actiua; neque etiam tantum uniuersalium et primarum
causarum; sed omnium particularium, sicut per supra dicta patet. potest igitur
producere immediate omnem effectum quem producit quodcumque particulare agens.
amplius. cum accidentia consequantur principia substantialia rei, oportet quod
ille qui immediate substantiam rei producit, possit immediate circa ipsam rem
operari quaecumque ad substantiam ipsius consequuntur: generans enim, quod dat
formam, dat omnes proprietates et motus consequentes. ostensum autem est supra
quod deus, in prima rerum institutione, omnes res per creationem immediate in
esse produxit. potest igitur immediate unamquamque rem mouere ad aliquem
effectum absque mediis causis. item. ordo rerum profluit a deo in res secundum
quod est praeexcogitatus in intellectu ipsius: sicut uidemus in rebus humanis
quod princeps ciuitatis ordinem apud se praemeditatum ciuibus imponit.
intellectus autem diuinus non est determinatus ad hunc ordinem ex necessitate,
ut nullum alium ordinem intelligere possit: cum et nos alium ordinem per
intellectum apprehendere possumus; potest enim intelligi a nobis quod deus
hominem absque semine ex terra formet. potest igitur deus, praeter inferiores
causas, effectum illis causis proprium operari. praeterea. licet ordo rebus
inditus a prouidentia diuina diuinam bonitatem suo modo repraesentet, non tamen
ipsam repraesentat perfecte: cum non pertingat bonitas creaturae ad aequalitatem
bonitatis diuinae. quod autem non repraesentatur perfecte per aliquod
exemplatum, potest iterum praeter hoc alio modo repraesentari. repraesentatio
autem diuinae bonitatis in rebus est finis productionis rerum a deo, ut supra
ostensum est. non est igitur uoluntas diuina determinata ad hunc ordinem
causarum et effectuum, ut non possit uelle effectum aliquem in inferioribus
producere immediate absque aliis causis. adhuc. uniuersa creatura magis est deo
subdita quam corpus humanum sit subditum animae eius: nam anima est corpori
proportionata ut forma ipsius, deus autem omnem proportionem creaturae excedit.
ex hoc autem quod anima imaginatur aliquid et uehementer afficitur ad illud,
sequitur aliquando immutatio in corpore ad sanitatem uel aegritudinem absque
actione principiorum corporalium quae sunt nata in corpore aegritudinem uel
sanitatem causare. multo igitur magis ex uoluntate diuina potest effectus
aliquis sequi in creaturis absque causis quae natae sunt, secundum naturam,
illum effectum producere. praeterea. secundum naturae ordinem, uirtutes actiuae
elementorum sub uirtutibus actiuis corporum caelestium ordinantur. proprium
autem effectum uirtutum elementarium interdum uirtus caelestis efficit absque
actione elementi: sicut patet cum sol calefacit absque ignis actione. multo
igitur magis et diuina uirtus, absque actione causarum creatarum, potest
producere proprios effectus earum. si autem quis dicat quod, cum ordinem istum
rebus deus indiderit, non potest esse absque mutatione ipsius ut, praeter
ordinem ab ipso statutum, operetur in rebus effectus absque propriis causis
producendo: ex ipsa rerum natura repelli potest. ordo enim inditus rebus a deo,
secundum id est quod in rebus frequenter accidere solet, non autem ubique
secundum id quod est semper: multae enim naturalium causarum effectus suos
producunt eodem modo ut frequenter, non autem ut semper; nam quandoque, licet ut
in paucioribus, aliter accidit, uel propter defectum uirtutis agentis, uel
propter materiae indispositionem, uel propter aliquod fortius agens; sicut cum
natura in homine generat digitum sextum. non autem propter hoc deficit aut
mutatur prouidentiae ordo: nam et hoc ipsum quod naturalis ordo, institutus
secundum ea quae sunt frequenter, quandoque deficiat, prouidentiae subest
diuinae. si ergo per aliquam uirtutem creatam fieri potest ut ordo naturalis
mutetur ab eo quod est frequenter ad id quod est raro, absque mutatione
prouidentiae diuinae; multo magis diuina uirtus quandoque aliquid facere potest,
sine suae prouidentiae praeiudicio, praeter ordinem naturalibus inditum rebus a
deo. hoc enim ipsum ad suae uirtutis manifestationem facit interdum. nullo enim
modo melius manifestari potest quod tota natura diuinae subiecta est uoluntati,
quam ex hoc quod quandoque ipse praeter naturae ordinem aliquid operatur: ex hoc
enim apparet quod ordo rerum processit ab eo non per necessitatem naturae, sed
per liberam uoluntatem. nec debet haec ratio friuola reputari, quod deus aliquid
facit in natura ad hoc quod se mentibus hominum manifestet: cum supra ostensum
sit quod omnes creaturae corporales ad naturam intellectualem ordinentur
quodammodo sicut in finem; ipsius autem intellectualis naturae finis est diuina
cognitio, ut in superioribus est ostensum. non est ergo mirum si, ad cognitionem
de deo intellectuali naturae praebendam, fit aliqua immutatio in substantia
corporali. quod ea quae deus facit praeter naturae ordinem non sunt contra
naturam. considerandum tamen uidetur quod, licet deus interdum praeter ordinem
rebus inditum aliquid operetur, nihil tamen facit contra naturam. cum enim deus
sit actus purus, omnia uero alia habeant aliquid de potentia admixtum, oportet
quod deus comparetur ad omnia sicut mouens ad motum, et actiuum ad id quod est
in potentia. quod autem est in potentia secundum ordinem naturalem in respectu
alicuius agentis, si aliquid imprimatur in ipsum ab illo agente, non est contra
naturam simpliciter, etsi sit aliquando contrarium particulari formae quae
corrumpitur per huiusmodi actionem: cum enim generatur ignis et corrumpitur aer
igne agente, est generatio et corruptio naturalis. quicquid igitur a deo fit in
rebus creatis, non est contra naturam, etsi uideatur esse contra ordinem
proprium alicuius naturae. adhuc. cum deus sit primum agens, ut supra ostensum
est, omnia quae sunt post ipsum, sunt quasi quaedam instrumenta ipsius. ad hoc
autem sunt instrumenta instituta ut deseruiant actioni principalis agentis, dum
mouentur ab ipso: unde talis instrumenti materia et forma esse debet ut sit
competens actioni quam intendit principale agens. et propter hoc non est contra
naturam instrumenti ut moueatur a principali agente, sed est ei maxime
conueniens. neque igitur est contra naturam cum res creatae mouentur
qualitercumque a deo: sic enim institutae sunt ut ei deseruiant. praeterea. in
agentibus etiam corporalibus hoc uidetur, quod motus qui sunt in inferioribus
corporibus ex impressione superiorum, non sunt uiolenti neque contra naturam,
quamuis non uideantur conuenientes motui naturali quem corpus inferius habet
secundum proprietatem suae formae: non enim dicimus quod fluxus et refluxus
maris sit motus uiolentus, cum sit ex impressione caelestis corporis, licet
naturalis motus aquae sit solum ad unam partem, scilicet ad medium. multo igitur
magis quicquid a deo fit in qualibet creatura, non potest dici uiolentum neque
contra naturam. item. prima mensura essentiae et naturae cuiuslibet rei est
deus, sicut primum ens, quod est omnibus causa essendi. cum autem per mensuram
de unaquaque re sumatur iudicium, oportet hoc dici naturale unicuique rei per
quod conformatur suae mensurae. hoc igitur erit naturale unicuique rei quod ei a
deo inditum est. ergo et si eidem rei a deo aliquid aliter imprimatur, non est
contra naturam. amplius. omnes creaturae comparantur ad deum sicut artificiata
ad artificem, ut ex praemissis patet. unde tota natura est sicut quoddam
artificiatum diuinae artis. non est autem contra rationem artificii si artifex
aliter aliquid operetur in suo artificio, etiam postquam ei primam formam dedit.
neque ergo est contra naturam si deus in rebus naturalibus aliquid operetur
aliter quam consuetus cursus naturae habet. hinc est quod augustinus dicit:
deus, creator et conditor omnium naturarum, nihil contra naturam facit: quia id
est naturale cuique rei quod facit a quo est omnis modus, numerus et ordo
naturae. de miraculis. haec autem quae praeter ordinem communiter in rebus
statutum quandoque diuinitus fiunt, miracula dici solent: admiramur enim aliquid
cum, effectum uidentes, causam ignoramus. et quia causa una et eadem a quibusdam
interdum est cognita et a quibusdam ignota, inde contingit quod uidentium simul
aliquem effectum, aliqui mirantur et aliqui non mirantur: astrologus enim non
miratur uidens eclipsim solis, quia cognoscit causam; ignarus autem huius
scientiae necesse habet admirari, causam ignorans. sic igitur est aliquid mirum
quoad hunc, non autem quoad illum. illud ergo simpliciter mirum est quod habet
causam simpliciter occultam: et hoc sonat nomen miraculi, quod scilicet sit de
se admiratione plenum, non quoad hunc uel illum tantum. causa autem simpliciter
occulta omni homini est deus: probatum enim est supra quod eius essentiam nullus
homo in statu huius uitae intellectu capere potest. illa igitur proprie miracula
dicenda sunt quae diuinitus fiunt praeter ordinem communiter obseruatum in
rebus. horum autem miraculorum diuersi sunt gradus et ordines. nam summum gradum
inter miracula tenent in quibus aliquid fit a deo quod natura nunquam facere
potest: sicut quod duo corpora sint simul, quod sol retrocedat aut stet, quod
mare diuisum transeuntibus iter praebeat. et inter haec etiam ordo attenditur.
nam quanto maiora sunt illa quae deus operatur, et quanto magis sunt remota a
facultate naturae, tanto miraculum maius est: sicut maius est miraculum quod sol
retrocedat quam quod mare diuidatur. secundum autem gradum in miraculis tenent
illa in quibus deus aliquid facit quod natura facere potest, sed non per illum
ordinem. opus enim naturae est quod aliquod animal uiuat, uideat et ambulet: sed
quod post mortem uiuat, post caecitatem uideat, post debilitatem claudus
ambulet, hoc natura facere non potest, sed deus interdum miraculose operatur.
inter haec etiam miracula gradus attenditur, secundum quod illud quod fit, magis
est a facultate naturae remotum. tertius autem gradus miraculorum est cum deus
facit quod consuetum est fieri operatione naturae, tamen absque principiis
naturae operantibus: sicut cum aliquis a febre curabili per naturam, diuina
uirtute curatur; et cum pluit sine operatione principiorum naturae. quod solus
deus facit miracula. ex praemissis autem ostendi potest quod miracula facere
solus deus potest. quod enim est sub ordine totaliter constitutum, non potest
supra ordinem illum operari. omnis autem creatura constituta est sub ordine quem
deus in rebus statuit. nulla ergo creatura potest supra hunc ordinem operari.
quod est miracula facere. item. quando aliqua uirtus finita proprium effectum
operatur ad quem determinatur, non est miraculum: licet possit esse mirum alicui
qui illam uirtutem non comprehendit; sicut mirum uidetur ignaris quod magnes
trahit ferrum, uel quod aliquis paruus piscis sit retinens nauem. omnis autem
creaturae potentia est limitata ad aliquem determinatum effectum, uel ad
aliquos. quicquid igitur uirtute cuiuscumque creaturae fiat, non potest dici
miraculum proprium, etsi sit mirum uirtutem illius creaturae non comprehendenti.
quod autem fit uirtute diuina, quae, cum sit infinita, de se incomprehensibilis
est, uere miraculum est. amplius. omnis creatura in sua actione requirit
subiectum aliquod in quod agat: solius enim dei est ex nihilo aliquid facere, ut
supra ostensum est. nihil autem quod requirit in sua actione subiectum, potest
agere nisi illa ad quae subiectum illud est in potentia: hoc enim agens in
subiectum aliquod operatur, ut educat illud de potentia in actum. nulla igitur
creatura, sicut nec creare potest, ita nec agere in aliqua re nisi quod est in
potentia illius rei. fiunt autem multa miracula diuinitus dum in re aliqua fit
diuina uirtute quod non est in potentia illius rei: sicut quod mortuus
reuiuiscat, quod sol retrocedat, quod duo corpora sint simul. haec igitur
miracula nulla uirtute creata fieri possunt. adhuc. subiectum in quod agitur,
ordinem habet et ad agens quod reducit ipsum de potentia in actum, et ad actum
in quem reducitur. sicut ergo subiectum aliquod est in potentia ad aliquem
determinatum actum, et non ad quemlibet, ita non potest reduci de potentia in
actum determinatum nisi per agens aliquod determinatum: requiritur enim agens
diuersimode ad reducendum in diuersum actum; nam, cum aer sit potentia ignis et
aqua, alio agente fit actu ignis, et actu aqua. similiter etiam patet quod
materia corporalis in actum aliquem perfectum non reducitur a sola uirtute
uniuersali agente, sed oportet esse aliquod agens proprium, per quod
determinetur impressio uniuersalis uirtutis ad determinatum effectum; in actum
autem minus perfectum potest reduci materia corporalis sola uirtute uniuersali,
absque particulari agente: animalia enim perfecta non generantur ex sola uirtute
caelesti, sed requiritur determinatum semen; ad generationem uero quorundam
imperfectorum animalium sola uirtus caelestis sufficit, sine semine. effectus
igitur qui in his inferioribus fiunt, si sint nati fieri a causis superioribus
uniuersalibus sine operatione causarum particularium inferiorum, non est
miraculum si sic fiant: sicut non est miraculum quod animalia ex putrefactione
sine semine nascantur. si autem non sunt nati fieri per solas causas superiores,
requiruntur ad eorum complementum causae inferiores particulares. cum autem
aliquis effectus producitur ab aliqua causa superiori mediantibus propriis
principiis, non est miraculum. nullo igitur modo uirtute superiorum creaturarum
aliqua miracula fieri possunt. amplius. eiusdem rationis esse uidetur quod
aliquid operetur ex subiecto; et quod operetur id ad quod est in potentia
subiectum; et quod ordinate operetur per determinata media. nam subiectum non
fit in potentia propinqua ad ultimum nisi cum fuerit actu in media: sicut cibus
non est statim potentia caro, sed cum fuerit conuersus in sanguinem. omnis autem
creatura necesse habet subiecto ad hoc quod aliquid faciat: nec potest facere
nisi ad quod subiectum est in potentia, ut ostensum est. ergo non potest facere
aliquid nisi subiectum reducat in actum per determinata media. miracula igitur,
quae fiunt ex hoc quod aliquis effectus producitur non illo ordine quo
naturaliter fieri potest, uirtute creaturae fieri non possunt. adhuc. inter
species motus ordo quidam naturalis attenditur: nam primus motuum est motus
localis, unde et causa aliorum existit; primum enim in quolibet genere causa
inuenitur eorum quae in illo genere consequuntur. omnis autem effectus qui in
his inferioribus producitur, per aliquam generationem uel alterationem necesse
est ut producatur. oportet igitur quod per aliquid localiter motum hoc
proueniat, si fiat ab aliquo agente incorporali, quod proprie localiter moueri
non possit. effectus autem qui fiunt a substantiis incorporeis per corporea
instrumenta, non sunt miraculosi: corpora enim non operantur nisi naturaliter.
non igitur substantiae creatae incorporeae possunt aliqua miracula facere
propria uirtute. et multo minus substantiae corporeae, quarum omnis actio
naturalis est. solius igitur dei est miracula facere. ipse enim est superior
ordine quo uniuersa continentur, sicut a cuius prouidentia totus hic ordo fluit.
eius etiam uirtus, cum sit omnino infinita, non determinatur ad aliquem
specialem effectum; neque ad hoc quod effectus ipsius producatur aliquo
determinato modo uel ordine. hinc est quod in psalmo dicitur de deo: qui facit
mirabilia magna solus. quo modo substantiae spirituales aliqua mirabilia
operantur, quae tamen non sunt uere miracula. fuit autem positio auicennae quod
substantiis separatis multo magis obedit materia ad productionem alicuius
effectus, quam contrariis agentibus in materia. unde ponit quod ad
apprehensionem praedictarum substantiarum sequitur interdum effectus aliquis in
istis inferioribus, uel pluuiarum, uel sanitatis alicuius infirmi, absque aliquo
corporeo agente medio. cuius quidem signum ab anima nostra accepit, quae cum
fuerit fortis in sua imaginatione, ad solam apprehensionem immutatur corpus:
sicut cum quis ambulans super trabem in alto positam, cadit de facili, quia
imaginatur casum ex timore; non autem caderet si esset trabs illa posita super
terram, unde casum timere non posset. manifestum est etiam quod ad solam
apprehensionem animae calescit corpus, sicut accidit in concupiscentibus uel
iratis; aut etiam infrigidatur, sicut accidit in timentibus. quandoque etiam
immutatur ex forti apprehensione ad aliquam aegritudinem, puta febrem, uel etiam
lepram. et per hunc modum dicit quod, si anima sit pura, non subiecta
corporalibus passionibus, et fortis in sua apprehensione, obedit apprehensioni
eius non solum corpus proprium, sed etiam corpora exteriora: adeo quod ad eius
apprehensionem sanetur aliquis infirmus, uel aliquid huiusmodi aliud accidat. et
hoc ponit esse causam fascinationis: quia anima scilicet alicuius uehementer
affecta in maliuolentia, habet impressionem nocumenti in aliquem, maxime puerum,
qui propter corporis teneritudinem est facile susceptiuus impressionis. unde
uult quod multo amplius ad apprehensionem substantiarum separatarum, quas ponit
animas uel motores orbium, sequantur aliqui effectus in istis inferioribus
absque actione alicuius corporalis agentis. haec autem positio satis consona est
aliis suis positionibus. ponit enim quod omnes formae substantiales effluunt in
haec inferiora a substantia separata; et quod corporalia agentia non sunt nisi
disponentia materiam ad suscipiendam impressionem agentis separati. quod quidem
non est uerum secundum aristotelis doctrinam, qui probat in uii metaphys., quod
formae quae sunt in materia, non sunt a formis separatis, sed a formis quae sunt
in materia: sic enim inuenietur similitudo inter faciens et factum. exemplum
etiam quod sumitur de impressione animae in corpus, non multum adiuuat eius
intentionem. non enim ex apprehensione sequitur aliqua immutatio corporis nisi
apprehensioni adiuncta fuerit affectio aliqua, ut gaudii uel timoris, aut
concupiscentiae, aut alterius passionis. huiusmodi autem passiones accidunt cum
aliquo determinato motu cordis, ex quo consequitur ulterius immutatio totius
corporis, uel secundum motum localem uel secundum alterationem aliquam. unde
adhuc remanet quod apprehensio substantiae spiritualis non alterat corpus nisi
mediante motu locali. quod autem de fascinatione inducit, non ob hoc accidit
quod apprehensio unius immediate immutet corpus alterius: sed quia, mediante
motu cordis, immutat corpus coniunctum; cuius immutatio peruenit ad oculum, a
quo infici potest aliquid extrinsecum, praecipue si sit facile immutabile; sicut
etiam oculus menstruatae inficit speculum. substantia igitur spiritualis creata
propria uirtute nullam formam inducere potest in materiam corporalem, quasi
materia ad hoc sibi obediente ut exeat in actum alicuius formae, nisi per motum
localem alicuius corporis. est enim hoc in uirtute substantiae spiritualis
creatae, ut corpus obediat sibi ad motum localem. mouendo autem localiter
aliquod corpus, adhibet aliqua naturaliter actiua ad effectus aliquos
producendos: sicut etiam ars fabrilis adhibet ignem ad mollificationem ferri.
hoc autem non est miraculosum, proprie loquendo. unde relinquitur quod
substantiae spirituales creatae non faciant miracula propria uirtute. dico autem
propria uirtute: quia nihil prohibet huiusmodi substantias, inquantum agunt in
uirtute diuina, miracula facere. quod etiam ex hoc uidetur, quod unus ordo
angelorum specialiter deputatur, ut gregorius dicit, ad miracula facienda. qui
etiam dicit quod quidam sancti miracula interdum faciunt ex potestate, non solum
ex intercessione. considerandum tamen est quod, cum res aliquas naturales uel
angeli uel daemones adhibent ad aliquos determinatos effectus, utuntur eis quasi
instrumentis quibusdam, sicut et medicus utitur ut instrumentis aliquibus herbis
ad sanandum. ex instrumento autem procedit non solum suae uirtuti correspondens
effectus, sed etiam ultra propriam uirtutem, inquantum agit in uirtute
principalis agentis: serra enim, aut securis, non posset facere lectum nisi
inquantum agunt ut motae ab arte ad talem effectum; nec calor naturalis posset
carnem generare nisi uirtute animae uegetabilis, quae utitur ipso quasi quodam
instrumento. conueniens est igitur quod ex ipsis rebus naturalibus proueniant
aliqui altiores effectus ex hoc quod spirituales substantiae eis utuntur quasi
instrumentis quibusdam. sic ergo, licet tales effectus simpliciter miracula dici
non possint, quia ex naturalibus causis proueniunt, mirabiles tamen nobis
redduntur dupliciter. uno modo, ex hoc quod per spirituales substantias tales
causae modo nobis inconsueto ad effectus proprios apponuntur: unde et
ingeniosorum artificum opera mira redduntur cum ab aliis non percipitur qualiter
operantur. alio modo, ex hoc quod causae naturales appositae ad effectus aliquos
producendos, aliquid uirtutis sortiuntur ex hoc quod sunt instrumenta
spiritualium substantiarum. et hoc magis accedit ad rationem miraculi. quod
opera magorum non sunt solum ex impressione caelestium corporum. fuerunt autem
quidam dicentes quod huiusmodi opera nobis mirabilia quae per artes magicas
fiunt, non ab aliquibus spiritualibus substantiis fiunt, sed ex uirtute
caelestium corporum. cuius signum uidetur quod ab exercentibus huiusmodi opera
stellarum certus situs consideratur. adhibentur etiam quaedam herbarum et
aliarum corporalium rerum auxilia, quasi ad praeparandam inferiorem materiam ad
suscipiendam influentiam uirtutis caelestis. hoc autem expresse apparentibus
aduersatur. cum enim non sit possibile ex aliquibus corporeis principiis
intellectum causari, ut supra probatum est, impossibile est quod effectus qui
sunt proprii intellectualis naturae, ex uirtute caelestis corporis causentur. in
huiusmodi autem operationibus magorum apparent quaedam quae sunt propria
rationalis naturae opera: redduntur enim responsa de furtis sublatis, et de
aliis huiusmodi, quod non posset fieri nisi per intellectum. non est igitur
uerum omnes huiusmodi effectus ex sola uirtute caelestium corporum causari.
praeterea. ipsa loquela proprius actus est rationalis naturae. apparent autem
aliqui colloquentes hominibus in praedictis operationibus, et ratiocinantes de
diuersis. non est igitur possibile quod huiusmodi fiant sola uirtute caelestium
corporum. si quis autem dicat quod huiusmodi apparentiae non sunt secundum
sensum exteriorem, sed secundum imaginationem tantum: hoc quidem, primo, non
uidetur uerum. non enim alicui apparent formae imaginatae quasi res uerae, nisi
fiat alienatio ab exterioribus sensibus: quia non potest esse quod
similitudinibus intendatur tanquam rebus, nisi ligato naturali iudicatorio
sensus. huiusmodi autem collocutiones et apparitiones fiunt ad homines qui
utuntur libere sensibus exterioribus. non est igitur possibile quod huiusmodi
uisa uel audita sint secundum imaginationem tantum. deinde, ex quibuscumque
formis imaginatis non potest alicui prouenire intellectualis cognitio ultra
facultatem naturalem uel acquisitam sui intellectus: quod etiam in somniis
patet, in quibus, etsi sit aliqua praesignatio futurorum, non tamen quicumque
uidens somnia, eorum significata intelligit. per huiusmodi autem uisa uel audita
quae apparent in operibus magorum, plerumque aduenit alicui intellectualis
cognitio aliquorum quae sui intellectus facultatem excedunt: sicut reuelatio
occultorum thesaurorum, manifestatio futurorum, et quandoque etiam de aliquibus
documentis scientiae alicuius uera respondentur. oportet ergo quod uel illi
apparentes et colloquentes non uideantur secundum imaginationem tantum: uel
saltem quod hoc fiat uirtute alicuius intellectus superioris, quod homo per
huiusmodi imaginationes in cognitionem talium adducatur; et non fiat hoc uirtute
solum caelestium corporum. adhuc. quod uirtute caelestium corporum fit, est
effectus naturalis: nam formae naturales sunt quae in inferioribus causantur ex
uirtute caelestium corporum. quod igitur nulli rei potest esse naturale, non
potest fieri uirtute caelestium corporum. quaedam autem talia fieri dicuntur per
operationes praedictas: sicut quod ad praesentiam alicuius quaecumque sera ei
pandatur, quod aliquis inuisibilis reddatur, et multa huiusmodi narrantur. non
est igitur possibile hoc fieri uirtute caelestium corporum. amplius. cuicumque
uirtute caelestium corporum confertur quod posterius est, confertur et ei quod
prius est. moueri autem ex se consequitur ad habere animam: animatorum enim
proprium est quod moueant seipsa. impossibile est igitur fieri uirtute
caelestium corporum quod aliquod inanimatum per se moueatur. fieri autem hoc per
magicas artes dicitur, quod aliqua statua per se moueatur, aut uocem emittat.
non est ergo possibile quod effectus magicarum artium fiat uirtute caelesti. si
autem dicatur quod statua illa sortitur aliquod principium uitae uirtute
caelestium corporum, hoc est impossibile. principium enim uitae in omnibus
uiuentibus est forma substantialis: uiuere enim est esse uiuentibus, ut
philosophus dicit, in ii de anima. impossibile est autem quod aliquid recipiat
aliquam formam substantialem de nouo nisi amittat formam quam prius habuit:
generatio enim unius est corruptio alterius. in fabricatione autem alicuius
statuae non abiicitur aliqua forma substantialis, sed fit transmutatio solum
secundum figuram, quae est accidens: manet enim forma cupri, uel alicuius
huiusmodi. non est igitur possibile quod huiusmodi statuae sortiantur aliquod
principium uitae. adhuc. si aliquid per principium uitae moueatur, necesse est
quod habeat sensum: mouens enim est sensus uel intellectus. intellectus autem in
generabilibus et corruptibilibus non est sine sensu. sensus autem non potest
esse ubi non est tactus: nec tactus sine organo medie temperato. talis autem
temperies non inuenitur in lapide uel cera uel metallo, ex quo fit statua. non
est igitur possibile quod huiusmodi statuae moueantur per principium uitae.
amplius. uiuentia perfecta non solum generantur uirtute caelesti, sed etiam ex
semine: homo enim generat hominem et sol. quae uero ex sola uirtute caelesti
sine semine generantur, sunt animalia generata ex putrefactione, quae inter alia
ignobiliora sunt. si igitur per uirtutem caelestem solam huiusmodi statuae
sortiuntur principium uitae, per quod moueant seipsa, oportet ea esse
ignobilissima inter animalia. quod tamen esset falsum, si per principium uitae
intrinsecum operarentur: nam in earum actibus apparent nobiles operationes, cum
respondeant de occultis. non est igitur possibile quod operentur uel moueantur
per principium uitae. item. effectum naturalem uirtute caelestium corporum
productum contingit inueniri absque artis operatione: etsi enim aliquo artificio
aliquis operetur ad generationem ranarum, uel aliquorum huiusmodi, contingit
tamen generari ranas absque omni artificio. si ergo uirtute caelestium corporum
huiusmodi statuae, quae per artem nigromanticam fiunt, sortiantur principium
uitae, erit inuenire generationem talium absque huiusmodi arte. hoc autem non
inuenitur. manifestum est igitur quod huiusmodi statuae non habent principium
uitae, neque mouentur uirtute caelestis corporis. per haec autem excluditur
positio hermetis, qui sic dixit, ut augustinus refert, uiii de ciuitate dei:
deus sicut effector est deorum caelestium, ita homo fictor est deorum qui in
templis sunt, humana proximitate contenti: statuas dico animatas, sensu et
spiritu plenas, tantaque facientes et talia; statuas futurorum praescias; easdem
de somniis et multis aliis rebus praedicentes; imbecillitates hominibus
facientes, eosque curantes; tristitiam laetitiamque dantes pro meritis. haec
etiam positio auctoritate diuina destruitur. dicitur enim in psalmo: simulacra
gentium argentum et aurum, opera manuum hominum. os habent et non loquentur:
neque enim est spiritus in ore ipsorum. non uidetur autem omnino negandum quin
in praedictis ex uirtute caelestium corporum aliquid uirtutis esse possit: ad
illos tamen solos effectus quos uirtute caelestium corporum aliqua inferiora
corpora producere possunt. unde magorum operationes efficaciam habeant.
inuestigandum autem relinquitur unde artes magicae efficaciam habeant. quod
quidem facile perpendi potest si modus operationis earum attendatur. in suis
enim operationibus utuntur uocibus quibusdam significatiuis ad determinatos
effectus producendos. uox autem, inquantum est significatiua, non habet uirtutem
nisi ex aliquo intellectu: uel ex intellectu proferentis; uel ex intellectu eius
ad quem profertur. ex proferentis quidem intellectu, sicut si aliquis
intellectus sit tantae uirtutis quod sua conceptione res possit causare, quam
quidem conceptionem uocis officio producendis effectibus quodammodo praesentat.
ex intellectu autem eius ad quem sermo dirigitur, sicut cum per significationem
uocis in intellectu receptam, audiens inducitur ad aliquid faciendum. non autem
potest dici quod uoces illae significatiuae a magis prolatae efficaciam habeant
ex intellectu proferentis. cum enim uirtus essentiam consequatur, uirtutis
diuersitas essentialium principiorum diuersitatem ostendit. intellectus autem
communiter hominum huius dispositionis inuenitur quod eius cognitio ex rebus
causatur, magis quam sua conceptione res causare possit. si igitur sint aliqui
homines qui uerbis conceptionem sui intellectus exprimentibus res possint
transmutare propria uirtute, erunt alterius speciei, et dicentur aequiuoce
homines. amplius. uirtus faciendi non acquiritur per disciplinam, sed solum
cognitio aliquid faciendi. per disciplinam autem aliqui acquirunt quod huiusmodi
operationes magicas efficiant. non igitur est in eis ad huiusmodi effectus
producendos uirtus aliqua, sed cognitio sola. si quis autem dicat quod huiusmodi
homines sua natiuitate, ex uirtute stellarum, sortiuntur prae ceteris uirtutem
praedictam, ita quod, quantumcumque alii instruantur, qui hoc ex natiuitate non
habent, efficaces in huiusmodi operibus esse non possunt: primo quidem dicendum
est quod corpora caelestia super intellectum imprimere non possunt, ut supra
ostensum est. non igitur ex uirtute stellarum sortiri potest intellectus
alicuius hanc uirtutem quod repraesentatio suae conceptionis per uocem sit
alicuius effectiua. si autem dicatur quod etiam imaginatio aliquid in prolatione
uocum significatiuarum operatur, super quam possunt corpora caelestia imprimere,
cum eius operatio sit per organum corporale: hoc non potest esse quantum ad
omnes effectus qui per huiusmodi artes fiunt. ostensum est enim quod non possunt
omnes huiusmodi effectus uirtute stellarum produci. ergo neque ex uirtute
stellarum aliquis sortiri potest hanc uirtutem ut eosdem effectus producat.
relinquitur igitur quod effectus huiusmodi compleantur per aliquem intellectum
ad quem sermo proferentis huiusmodi uoces dirigitur. huius autem signum est: nam
huiusmodi significatiuae uoces quibus magi utuntur, inuocationes sunt,
supplicationes, adiurationes, aut etiam imperia, quasi ad alterum colloquentis.
item. in obseruationibus huius artis utuntur quibusdam characteribus et figuris
determinatis. figura autem nullius actionis principium est neque passionis:
alias, mathematica corpora essent actiua et passiua. non ergo potest per figuras
determinatas disponi materia ad aliquem effectum naturalem suscipiendum. non
ergo utuntur magi figuris aliquibus quasi dispositionibus. relinquitur ergo quod
utantur eis solum quasi signis: non enim est aliquid tertium dare. signis autem
non utimur nisi ad alios intelligentes. habent igitur magicae artes efficaciam
ab alio intelligente, ad quem sermo magi dirigitur. si quis autem dicat quod
figurae aliquae appropriantur aliquibus caelestium corporum; et ita corpora
inferiora determinantur per aliquas figuras ad aliquorum caelestium corporum
impressiones suscipiendas: uidetur non rationabiliter dici. non enim ordinatur
aliquod patiens ad suscipiendam impressionem agentis nisi per hoc quod est in
potentia. illa ergo tantum determinant ipsum ad specialem impressionem
suscipiendum, per quae in potentia fit quodammodo. per figuras autem non
disponitur materia ut sit in potentia ad aliquam formam: quia figura abstrahit,
secundum suam rationem, ab omni materia et forma sensibili, cum sit quoddam
mathematicum. non ergo per figuras uel characteres determinatur aliquod corpus
ad suscipiendam aliquam influentiam caelestis corporis. praeterea. figurae
aliquae appropriantur corporibus caelestibus ut effectus ipsorum: nam figurae
inferiorum corporum causantur a corporibus caelestibus. praedictae autem artes
non utuntur characteribus aut figuris quasi effectibus caelestium corporum, sed
sunt effectus hominis operantis per artem. appropriatio igitur figurarum ad
aliqua caelestia corpora nihil ad propositum facere uidetur. item. per figuras
non disponitur aliqualiter materia naturalis ad formam, ut ostensum est. corpora
igitur in quibus sunt impressae huiusmodi figurae, sunt eiusdem habilitatis ad
recipiendam influentiam caelestem cum aliis corporibus eiusdem speciei. quod
autem aliquid agat in unum eorum quae sunt aequaliter disposita, propter aliquid
sibi appropriatum ibi inuentum, et non in aliud, non est operantis per
necessitatem naturae, sed per electionem. patet ergo quod huiusmodi artes
figuris utentes ad effectus aliquos producendos, non habent efficaciam ab aliquo
agente per naturam, sed ab aliqua intellectuali substantia per intellectum
agente. hoc etiam demonstrat et ipsum nomen quod talibus figuris imponunt,
characteres eos dicentes. character enim signum est. in quo datur intelligi quod
figuris huiusmodi non utuntur nisi ut signis exhibitis alicui intellectuali
naturae. quia uero figurae in artificialibus sunt quasi formae specificae,
potest aliquis dicere quod nihil prohibet quin constitutionem figurae, quae dat
speciem imagini, consequatur aliqua uirtus ex influentia caelesti, non secundum
quod figura est, sed secundum quod causat speciem artificiati, quod adipiscitur
uirtutem ex stellis. sed de litteris quibus inscribitur aliquid in imagine, et
aliis characteribus, nihil aliud potest dici quam quod signa sunt. unde non
habent ordinem nisi ad aliquem intellectum. quod etiam ostenditur per
sacrificia, prostrationes, et alia huiusmodi quibus utuntur, quae non possunt
esse nisi signa reuerentiae exhibitae alicui intellectuali naturae. quod
substantia intellectualis quae praestat efficaciam magicis operibus, non est
bona secundum uirtutem. est autem ulterius inquirendum quae sit haec
intellectualis natura, cuius uirtute tales operationes fiunt. et primo quidem
apparet quod non sit bona et laudabilis. praestare enim patrocinium aliquibus
quae sunt contraria uirtuti, non est alicuius intellectus bene dispositi. hoc
autem fit in huiusmodi artibus: fiunt enim plerumque ad adulteria, furta,
homicidia, et alia huiusmodi maleficia procuranda; unde utentes his artibus
malefici uocantur. non est ergo bene disposita secundum uirtutem intellectualis
natura cuius auxilio huiusmodi artes innituntur. item. non est intellectus bene
dispositi secundum uirtutem familiarem esse et patrocinium exhibere sceleratis,
et non quibuslibet optimis uiris. huiusmodi autem artibus utuntur plerumque
homines scelerati. non igitur intellectualis natura cuius auxilio hae artes
efficaciam habent, est bene disposita secundum uirtutem. adhuc. intellectus bene
dispositi est reducere homines in ea quae sunt hominum propria bona, quae sunt
bona rationis. abducere igitur ab istis, pertrahendo ad aliqua minima bona, est
intellectus indecenter dispositi. per huiusmodi autem artes non adipiscuntur
homines aliquem profectum in bonis rationis, quae sunt scientiae et uirtutes:
sed in quibusdam minimis, sicut in inuentione furtorum et deprehensione
latronum, et his similibus. non igitur substantiae intellectiuae quarum auxilio
hae artes utuntur, sunt bene dispositae secundum uirtutem. amplius. in
operationibus praedictarum artium illusio quaedam uidetur, et irrationabilitas:
requirunt enim huiusmodi artes hominem re uenerea non attrectatum, cum tamen
plerumque adhibeantur ad illicitos concubitus conciliandos. in operatione autem
intellectus bene dispositi nihil irrationabile et sibi diuersum apparet. non
igitur huiusmodi artes utuntur patrocinio intellectus bene dispositi secundum
uirtutem. praeterea. non est bene dispositus secundum intellectum qui per aliqua
scelera commissa prouocatur ad auxilium alicui ferendum. hoc autem fit in istis
artibus: nam aliqui in executione earum leguntur innocentes pueros occidisse.
non igitur sunt boni intellectus quorum auxilio ista fiunt. item. bonum proprium
intellectus est ueritas. cum igitur boni sit bonum adducere, cuiuslibet
intellectus bene dispositi esse uidetur alios perducere ad ueritatem. in
operationibus autem magorum pleraque fiunt quibus ludificentur homines et
decipiantur. intellectus igitur cuius auxilio utuntur, non est bene dispositus
secundum morem. adhuc. intellectus bene dispositus ueritate allicitur, in qua
delectatur, non autem mendaciis. magi autem in suis inuocationibus utuntur
quibusdam mendaciis, quibus alliciant eos quorum auxilio utuntur: comminantur
enim quaedam impossibilia, sicut quod, nisi ille qui inuocatur opem ferat,
inuocans caelum comminuet, aut sidera deponet; ut narrat porphyrius in epistola
ad anebontem. illae igitur intellectuales substantiae quibus adiuuantibus
operationes magorum perficiuntur, non uidentur bene dispositae secundum
intellectum. amplius. non uidetur esse habentis intellectum bene dispositum ut,
si sit superior, imperanti sibi subdatur sicut inferior: aut si sit inferior, ut
sibi ab eo quasi superiori supplicari patiatur. magi autem inuocant eos quorum
auxilio utuntur suppliciter, quasi superiores: cum autem aduenerint, imperant
eis quasi inferioribus. nullo igitur modo uidentur bene dispositi secundum
intellectum. per haec autem excluditur gentilium error, qui huiusmodi
operationes diis attribuebant. quod substantia intellectualis cuius auxilio
magicae artes utuntur, non est mala secundum suam naturam. non est autem
possibile quod sit naturalis malitia in substantiis intelligentibus quarum
auxilio magicae artes operantur. in illud enim in quod aliquid tendit secundum
suam naturam, non tendit per accidens, sed per se: sicut graue deorsum. sed si
huiusmodi intellectuales substantiae sint secundum suam naturam malae,
naturaliter in malum tendent. non igitur per accidens, sed per se tendent ad
malum. hoc autem est impossibile: ostensum est enim supra quod omnia per se
tendunt ad bonum, et nihil tendit ad malum nisi per accidens. non igitur
huiusmodi intellectuales substantiae sunt secundum suam naturam malae. adhuc.
quicquid est in rebus, oportet quod uel causa uel causatum sit: alioquin ad alia
ordinem non haberet. aut igitur huiusmodi substantiae sunt causae tantum, aut
etiam causata. si autem causae; malum autem non potest esse causa alicuius nisi
per accidens, ut supra ostensum est; omne autem quod est per accidens, oportet
reduci ad id quod est per se: oportet quod in eis sit aliquid prius quam eorum
malitia, per quod sint causae. primum autem in unoquoque est eius natura et
essentia. non igitur secundum suam naturam sunt malae huiusmodi substantiae.
idem etiam sequitur si sunt causata. nam nullum agens agit nisi intendens ad
bonum. malum ergo non potest esse effectus alicuius causae nisi per accidens.
quod autem causatur per accidens tantum, non potest esse secundum naturam: cum
omnis natura determinatum modum habeat quo procedit in esse. non est igitur
possibile quod huiusmodi substantiae sint malae secundum suam naturam. amplius.
unumquodque entium habet proprium esse secundum modum suae naturae. esse autem,
inquantum huiusmodi, est bonum: cuius signum est quod omnia esse appetunt. si
igitur huiusmodi substantiae secundum suam naturam essent malae, nullum esse
haberent. item. ostensum est supra quod nihil potest esse quin a primo ente esse
habeat; et quod primum ens est summum bonum. cum autem omne agens, inquantum
huiusmodi, agat sibi simile, oportet quod ea quae a primo ente sunt, bona sint.
praedictae igitur substantiae, secundum quod sunt et naturam aliquam habent, non
possunt esse malae. adhuc. impossibile est aliquid esse quod sit uniuersaliter
priuatum participatione boni: cum enim idem sit appetibile et bonum, si aliquid
esset omnino expers boni, nihil haberet in se appetibile; unicuique autem est
appetibile suum esse. oportet igitur quod, si aliquid secundum suam naturam
dicatur malum, quod hoc non sit quasi simpliciter malum, sed quia est malum
huic, uel quantum ad hoc: sicut uenenum non est simpliciter malum, sed huic, cui
est nociuum; unde quod est uni uenenum, est alteri cibus. hoc autem contingit ex
eo quod bonum particulare quod est proprium huius, est contrarium bono
particulari quod est proprium alterius: sicut calor, qui est bonum ignis, est
contrarium frigori, quod est bonum aquae, et destruit ipsum. illud igitur quod
secundum suam naturam ordinatur in bonum non particulare, sed simpliciter,
impossibile est quod neque secundum hunc modum possit naturaliter dici malum.
tale autem est omnis intellectus: nam eius bonum est in propria operatione, quae
est uniuersalium, et eorum quae sunt simpliciter. non est igitur possibile quod
aliquis intellectus sit secundum suam naturam malus, non solum simpliciter, sed
nec secundum quid. item. in unoquoque habente intellectum, naturali ordine
intellectus mouet appetitum: proprium enim obiectum uoluntatis est bonum
intellectum. bonum autem uoluntatis est in eo quod sequitur intellectum: sicut
in nobis bonum est quod est secundum rationem, quod autem est praeter hoc, malum
est. naturali igitur ordine substantia intellectualis uult bonum. impossibile
est igitur quod illae substantiae intellectuales quarum auxilio magicae artes
utuntur, sint naturaliter malae. praeterea. cum uoluntas tendat in bonum
intellectum naturaliter, sicut in proprium obiectum et finem, impossibile est
quod aliqua intellectualis substantia malam secundum naturam habeat uoluntatem,
nisi intellectus eius naturaliter erret circa iudicium boni. nullus autem
intellectus talis potest esse: falsa enim iudicia in operationibus intellectus
sunt sicut monstra in rebus naturalibus, quae non sunt secundum naturam, sed
praeter naturam; nam bonum intellectus, et eius finis naturalis est cognitio
ueritatis. impossibile est igitur quod aliquis intellectus sit qui naturaliter
in iudicio ueri decipiatur. non igitur possibile est quod sit aliqua substantia
intellectualis habens naturaliter malam uoluntatem. adhuc. nulla potentia
cognoscitiua deficit a cognitione sui obiecti nisi propter aliquem defectum aut
corruptionem suam, cum secundum propriam rationem ad cognitionem talis obiecti
ordinetur: sicut uisus non deficit a cognitione coloris nisi aliqua corruptione
circa ipsum existente. omnis autem defectus et corruptio est praeter naturam:
quia natura intendit esse et perfectionem rei. impossibile est igitur quod sit
aliqua uirtus cognoscitiua quae naturaliter deficiat a recto iudicio sui
obiecti. proprium autem obiectum intellectus est uerum. impossibile est igitur
quod sit aliquis intellectus naturaliter circa cognitionem ueri oberrans. neque
igitur uoluntas aliqua naturaliter potest a bono deficere. hoc etiam auctoritate
scripturae firmatur. dicitur enim i tim. 4-4: omnis creatura dei bona. et gen.
1-31: uidit deus cuncta quae fecerat, et erant ualde bona. per haec autem
excluditur error manichaeorum ponentium huiusmodi substantias intellectuales,
quas daemones consueto nomine dicimus uel diabolos, esse naturaliter malas.
excluditur etiam opinio quam porphyrius narrat, in epistola ad anebontem, dicens
quosdam opinari esse quoddam spirituum genus, cui exaudire magos sit proprium,
natura fallax, omniforme, simulans deos et daemones et animas defunctorum. et
hoc est quod efficiat haec omnia quae uidentur esse uel bona uel praua. ceterum
circa ea quae uere sunt bona, nihil opitulari: immo uero ista nec nosse. sed et
mala conciliare et insimulare, atque impedire nonnunquam uirtutis sedulos
sectatores, et plenum esse temeritatis et fastus, gaudere nidoribus,
adulationibus capi. haec quidem porphyrii uerba malitiam daemonum, quorum
auxilio artes magicae utuntur, satis aperte declarant. in hoc autem solo
reprehensibilia sunt, quod hanc malitiam naturaliter eis dicit inesse. rationes
quibus probari uidetur quod in daemonibus non possit esse peccatum. si autem in
daemonibus non est naturalis malitia; ostensum autem est eos esse malos:
necessario relinquitur quod sint uoluntate mali. oportet igitur inquirere
quomodo hoc possibile sit. uidetur enim omnino hoc impossibile esse. ostensum
est enim in secundo nullam substantiam intellectualem esse corpori naturaliter
unitam nisi animam humanam: uel secundum quosdam, animas corporum caelestium, de
quibus inconueniens est aestimare quod sint malae, cum motus caelestium corporum
sit ordinatissimus, et totius ordinis naturalis quodammodo principium. omnis
autem alia cognoscitiua potentia praeter intellectum utitur organis corporalibus
animatis. non est ergo possibile quod in huiusmodi substantiis sit aliqua uirtus
cognoscitiua nisi intellectus. quicquid igitur cognoscunt, intelligunt. in eo
autem quod quis intelligit, non errat: ex defectu enim intelligendi prouenit
omnis error. non potest igitur esse aliquis error in cognitione substantiarum
talium. nullum autem uoluntatis peccatum potest esse absque errore: quia
uoluntas semper tendit in bonum apprehensum; unde, nisi in apprehensione boni
erretur, non potest esse in uoluntate peccatum. uidetur igitur quod in huiusmodi
substantiis non possit esse uoluntatis peccatum. adhuc. in nobis peccatum
uoluntatis accidit circa ea de quibus in uniuersali scientiam ueram habemus, per
hoc quod in particulari impeditur iudicium rationis ex aliqua passione rationem
ligante. hae autem passiones in daemonibus esse non possunt: quia hae passiones
sunt partis sensitiuae, quae nullam habet operationem sine organo corporali. si
igitur huiusmodi substantiae separatae habent rectam scientiam in uniuersali,
impossibile est quod per defectum cognitionis in particulari uoluntas in malum
tendat. amplius. nulla uirtus cognoscitiua circa proprium obiectum decipitur,
sed solum circa extraneum: uisus enim non decipitur in iudicio colorum; sed, dum
homo per uisum iudicat de sapore uel de specie rei, in hoc deceptio accidit.
proprium autem obiectum intellectus est quidditas rei. in cognitione igitur
intellectus deceptio accidere non potest, si puras rerum quidditates
apprehendat, sed omnis deceptio intellectus accidere uidetur ex hoc quod
apprehendit formas rerum permixtas phantasmatibus, ut in nobis accidit. talis
autem modus cognoscendi non est in substantiis intellectualibus corpori non
unitis: quia phantasmata non possunt esse absque corpore. non est igitur
possibile quod in substantiis separatis accidat error in cognitione. ergo neque
peccatum uoluntatis. item. in nobis falsitas accidit in operatione intellectus
componentis et diuidentis, ex hoc quod non absolute rei quidditatem apprehendit,
sed rei apprehensae aliquid componit. in operatione autem intellectus qua
apprehendit quod quid est, non accidit falsum nisi per accidens, secundum quod
in hac etiam operatione permiscetur aliquid de operatione intellectus
componentis et diuidentis. quod quidem contingit inquantum intellectus noster
non statim, sed cum quodam inquisitionis ordine ad cognoscendam quidditatem
alicuius rei pertingit: sicut cum primo apprehendimus animal, et diuidentes per
oppositas differentias, altera relicta, unam generi apponimus, quousque
perueniamus ad definitionem speciei. in quo quidem processu potest falsitas
accidere, si accipiatur ut differentia generis quod non est generis differentia.
sic autem procedere ad cognoscendum de aliquo quid est, est intellectus
ratiocinando discurrentis de uno ad aliud. quod non competit substantiis
intellectualibus separatis, ut supra ostensum est. non uidetur igitur quod
possit aliquis error accidere in cognitione huiusmodi substantiarum. unde nec in
uoluntate earum peccatum accidere potest. praeterea. cum nullius rei appetitus
tendat nisi in proprium bonum, impossibile uidetur id cuius est singulariter
unum solum bonum, quod in suo appetitu erret. et propter hoc, etsi peccatum
accidat in rebus naturalibus propter defectum contingentem in executione
appetitus, nunquam peccatum accidit in appetitu naturali: semper enim lapis
tendit deorsum, siue perueniat siue impediatur. in nobis autem peccatum accidit
in appetendo, quia, cum sit natura nostra composita ex spirituali et corporali,
sunt in nobis plura bona: aliud enim est bonum nostrum secundum intellectum, et
aliud secundum sensum, uel etiam secundum corpus. horum autem diuersorum quae
sunt hominis bona, ordo quidam est, secundum quod id quod est minus principale,
ad principalius referendum est. unde peccatum uoluntatis in nobis accidit cum,
tali ordine non seruato, appetimus id quod est nobis bonum secundum quid, contra
id quod est bonum simpliciter. talis autem compositio et diuersitas bonorum non
est in substantiis separatis: quinimmo omne eorum bonum est secundum
intellectum. non est igitur in eis possibile quod sit peccatum uoluntatis, ut
uidetur. adhuc. in nobis peccatum uoluntatis accidit ex superabundantia uel
defectu, in quorum medio uirtus consistit. unde in his in quibus non est
accipere superabundantiam et defectum, sed solum medium, non contingit
uoluntatem peccare: nullus enim peccare potest in appetendo iustitiam, nam ipsa
iustitia medium quoddam est. substantiae autem intellectuales separatae non
possunt appetere nisi bona intellectualia: ridiculum enim est dicere quod bona
corporalia appetant qui secundum suam naturam incorporei sunt, aut bona
sensibilia quibus non est sensus. in bonis autem intellectualibus non est
accipere superabundantiam: nam secundum se media sunt superabundantiae et
defectus; sicut uerum medium est inter duos errores, quorum unus est secundum
plus, alter secundum minus; unde et sensibilia et corporalia bona in medio sunt
prout secundum rationem sunt. non uidetur igitur quod substantiae intellectuales
separatae secundum uoluntatem peccare possint. amplius. magis a defectibus
remota uidetur substantia incorporea quam corporalis. in substantiis autem
corporeis quae sunt a contrarietate remotae, nullus defectus accidere potest:
scilicet in corporibus caelestibus. multo igitur minus in substantiis separatis,
et a contrarietate remotis, et a materia, et a motu, ex quibus uidetur defectus
aliquis posse contingere, aliquod peccatum contingere potest. quod in daemonibus
possit esse peccatum, et qualiter. quod autem in daemonibus sit peccatum
uoluntatis, manifestum est ex auctoritate sacrae scripturae. dicitur enim i
ioan. 3-3, quod diabolus ab initio peccat. et ioan. 8-44, de diabolo dicitur
quod est mendax, et pater mendacii et quod homicida erat ab initio. et sap. 2-24
dicitur quod inuidia diaboli mors introiuit in orbem terrarum. si quis autem
sequi uellet platonicorum positiones, facilis esset uia ad soluendum praedicta.
dicunt enim daemones esse animalia corpore aerea: et sic, cum habeant sibi
corpora unita, potest in eis etiam esse pars sensitiua. unde et passiones, quae
nobis sunt causa peccati, eis attribuunt, scilicet iram, odium, et alia
huiusmodi: propter quod dicit apuleius quod sunt animo passiua. praeter hoc
etiam quod uniti corporibus esse perhibentur, secundum positiones platonis forte
posset in eis aliud genus cognitionis poni quam intellectus. nam secundum
platonem, etiam anima sensitiua incorruptibilis est. unde oportet quod habeat
operationem cui non communicet corpus. et sic nihil prohibet operationem
sensitiuae animae inueniri in substantia aliqua intellectuali, quamuis corpori
non unita: et per consequens passiones. et sic manet in eis eadem radix peccandi
quae est in nobis. sed utrumque praemissorum est impossibile. quod enim non sint
aliquae aliae substantiae intellectuales unitae corporibus praeter animas
humanas, ostensum est supra. quod autem operationes sensitiuae animae non
possint esse sine corpore, hinc apparet quod, corrupto aliquo organo sentiendi,
corrumpitur operatio una sensus: sicut, corrupto oculo, uisio deficit. propter
quod et, corrupto organo tactus, sine quo non potest esse animal, oportet quod
animal moriatur. ad euidentiam igitur praemissae dubitationis, considerandum est
quod, sicut est ordo in causis agentibus, ita etiam in causis finalibus: ut
scilicet secundarius finis a principali dependeat, sicut secundarium agens a
principali dependet. accidit autem peccatum in causis agentibus quando
secundarium agens exit ab ordine principalis agentis: sicut, cum tibia deficit
propter suam curuitatem ab executione motus quem uirtus appetitiua imperabat,
sequitur claudicatio. sic igitur et in causis finalibus, cum finis secundarius
non continetur sub ordine principalis finis, est peccatum uoluntatis, cuius
obiectum est bonum et finis. quaelibet autem uoluntas naturaliter uult illud
quod est proprium uolentis bonum, scilicet ipsum esse perfectum, nec potest
contrarium huius uelle. in illo igitur uolente nullum potest uoluntatis peccatum
accidere cuius proprium bonum est ultimus finis, quod non continetur sub
alterius finis ordine, sed sub eius ordine omnes alii fines continentur.
huiusmodi autem uolens est deus, cuius esse est summa bonitas, quae est ultimus
finis. in deo igitur peccatum uoluntatis esse non potest. in quocumque autem
alio uolente, cuius proprium bonum necesse est sub ordine alterius boni
contineri, potest peccatum accidere uoluntatis, si in sua natura consideratur.
licet enim naturalis inclinatio uoluntatis insit unicuique uolenti ad uolendum
et amandum sui ipsius perfectionem, ita quod contrarium huius uelle non possit;
non tamen sic est ei inditum naturaliter ut ita ordinet suam perfectionem in
alium finem quod ab eo deficere non possit: cum finis superior non sit suae
naturae proprius, sed superioris naturae. relinquitur igitur suo arbitrio quod
propriam perfectionem in superiorem ordinet finem. in hoc enim differunt
uoluntatem habentia ab his quae uoluntate carent, quod habentia uoluntatem
ordinant se et sua in finem, unde et liberi arbitrii esse dicuntur: quae autem
uoluntate carent, non ordinant se in finem, sed ordinantur a superiori agente,
quasi ab alio acta in finem, non autem a seipsis. potuit igitur in uoluntate
substantiae separatae esse peccatum ex hoc quod proprium bonum et perfectionem
in ultimum finem non ordinauit, sed inhaesit proprio bono ut fini. et quia ex
fine necesse est quod regulae actionis sumantur, consequens est ut ex seipsa, in
qua finem constituit, alia regulari disponeret, et ut eius uoluntas ab alio
superiori non regularetur. hoc autem soli deo debetur. et secundum hoc
intelligendum est quod appetiit dei aequalitatem: non quidem ut bonum suum esset
diuino bono aequale; hoc enim in intellectu cadere non poterat; et hoc appetendo
appeteret se non esse, cum distinctio specierum secundum diuersos gradus rerum
proueniat, ut ex supra dictis apparet. uelle autem alios regulare, et uoluntatem
suam a superiori non regulari, est uelle praeesse, et quodammodo non subiici,
quod est peccatum superbiae. unde conuenienter dicitur quod primum peccatum
daemonis fuit superbia. sed quia ex uno errore circa principium uarius et
multiplex error consequitur, ex prima inordinatione uoluntatis quae fuit in
daemone, consecutum est multiplex peccatum in uoluntate ipsius: et odii ad deum,
ut resistentem suae superbiae, et punientem iustissime suam culpam; et inuidiae
ad hominem; et multa alia huiusmodi. considerandum est etiam quod, cum proprium
alicuius bonum habet ordinem ad plura superiora, liberum est uolenti ut ab
ordine alicuius superiorum recedat et alterius ordinem non derelinquat, siue sit
superior siue inferior: sicut miles, qui ordinatur sub rege et sub duce
exercitus, potest uoluntatem suam ordinare in bonum ducis et non regis, aut e
conuerso. sed si dux ab ordine regis recedat, bona erit uoluntas militis
recedentis a uoluntate ducis et dirigentis uoluntatem suam in regem, mala autem
uoluntas militis sequentis uoluntatem ducis contra uoluntatem regis: ordo enim
inferioris principii dependet ab ordine superioris. substantiae autem separatae
non solum ordinantur sub deo, sed una etiam earum ordinatur sub alia, a prima
usque ad ultimam, ut in secundo ostensum est. et quia in quolibet uolente sub
deo potest esse peccatum uoluntatis, si in sua natura consideretur, possibile
fuit quod aliqua de superioribus, aut etiam suprema inter omnes, peccaret
secundum uoluntatem. et hoc quidem satis probabile est: non enim in suo bono
quieuisset sicut in fine nisi suum bonum ualde perfectum esset. potuit igitur
fieri quod de inferioribus aliquae, per propriam uoluntatem, bonum suum
ordinarent in ipsam, recedentes a diuino ordine, quae similiter peccauerunt:
aliae uero, seruantes in motu suae uoluntatis diuinum ordinem, ab ordine
peccantis, quamuis superioris secundum naturae ordinem, recte recederent.
quomodo uero in bonitate uel malitia immobiliter utrorumque uoluntas perseuerat,
ostendetur in quarto: hoc enim pertinet ad poenas uel praemia bonorum uel
malorum. hoc autem differt inter hominem et substantiam separatam, quod in uno
homine sunt plures appetitiuae uirtutes, quarum una sub altera ordinatur. quod
quidem in substantiis separatis non contingit: una tamen earum est sub altera.
peccatum autem in uoluntate contingit qualitercumque appetitus inferior
deflectatur. sicut igitur peccatum in substantiis separatis esset uel per hoc
quod deflecteretur ab ordine diuino, uel per hoc quod aliqua earum inferior
deflecteretur ab ordine alicuius superioris sub ordine diuino manentis; ita in
homine uno contingit peccatum dupliciter: uno modo, per hoc quod uoluntas humana
bonum proprium non ordinat in deum: quod quidem peccatum est commune et sibi et
substantiae separatae. alio modo, per hoc quod bonum inferioris appetitus non
regulatur secundum superiorem: puta quando delectabilia carnis, in quae
concupiscibilis tendit, uolumus non secundum ordinem rationis. huiusmodi autem
peccatum non contingit in substantiis separatis esse. solutio praemissarum
rationum. sic ergo quae obiecta sunt non difficile est soluere. non enim cogimur
dicere quod error fuerit in intellectu substantiae separatae iudicando bonum
quod bonum non sit: sed non considerando bonum superius, ad quod proprium bonum
referendum erat. cuius quidem inconsiderationis ratio esse potuit uoluntas in
proprium bonum intense conuersa: est enim liberum uoluntati in hoc uel illud
conuerti. patet etiam quod non appetiit aliquod bonum nisi unum, quod est sibi
proprium: sed in hoc fuit peccatum, quod praetermisit superius bonum, in quod
debuit ordinari. sicut enim in nobis peccatum est ex hoc quod bona inferiora,
scilicet corporis, appetimus absque ordine rationis, ita in diabolo peccatum
fuit ex hoc quod proprium bonum non retulit ad diuinum bonum. patet etiam quod
medium uirtutis praetermisit, inquantum se superioris ordini non subdidit, et
sic sibi plus dedit quam debuit, deo autem minus quam ei deberetur, cui omnia
debent esse subiecta ut primae regulae ordinanti. manifestum igitur est quod in
peccato illo non est praetermissum medium per superabundantiam passionis, sed
solum per inaequalitatem iustitiae, quae est circa operationes. in substantiis
enim separatis operationes esse possunt, passiones uero nequaquam. non etiam
oportet, si in superioribus corporibus nullus potest esse defectus, quod propter
hoc in substantiis separatis peccatum esse non possit. corpora enim, et omnia
quae ratione carent, aguntur tantum, non autem agunt seipsa: non enim sui actus
dominium habent. unde non possunt exire a regula prima ipsa agentis et mouentis,
nisi per hoc quod rectitudinem primae regulae sufficienter suscipere non
possunt. quod quidem contingit ex indispositione materiae. et propter hoc
superiora corpora, in quibus indispositio materiae locum non habet, nunquam a
rectitudine primae regulae deficere possunt. substantiae uero rationales, siue
intellectuales, non tantum aguntur, sed etiam agunt se ad proprios actus. quod
quidem tanto magis inuenitur in eis quanto perfectior est ipsarum natura: quorum
enim natura perfectior est, est et perfectior uirtus in agendo. unde naturae
perfectio non impedit quin peccatum in eis accidere possit modo praedicto: ex
hoc scilicet quod seipsis inhaerent, ordinem superioris agentis non attendentes.
quod speciali quadam ratione creaturae rationales diuinae prouidentiae
subduntur. ex his quidem quae supra determinata sunt, manifestum est quod diuina
prouidentia ad omnia se extendit. oportet tamen aliquam rationem prouidentiae
specialem obseruari circa intellectuales et rationales naturas, prae aliis
creaturis. praecellunt enim alias creaturas et in perfectione naturae, et in
dignitate finis. in perfectione quidem naturae, quia sola creatura rationalis
habet dominium sui actus, libere se agens ad operandum; ceterae uero creaturae
ad opera propria magis aguntur quam agant; ut ex supra dictis patet. in
dignitate autem finis, quia sola creatura intellectualis ad ipsum finem ultimum
uniuersi sua operatione pertingit, scilicet cognoscendo et amando deum: aliae
uero creaturae ad finem ultimum pertingere non possunt nisi per aliqualem
similitudinis ipsius participationem. omnis autem ratio operis uariatur secundum
diuersitatem finis, et eorum quae operationi subiiciuntur: sicut ratio operandi
per artem diuersa est secundum diuersitatem finis et materiae; aliter enim
operatur medicus ad aegritudinem pellendam, et ad sanitatem confirmandam; atque
aliter in corporibus diuersimode complexionatis. et similiter oportet in
regimine ciuitatis diuersam rationem ordinis obseruari secundum diuersas
conditiones eorum qui subiiciuntur regimini, et secundum diuersa ad quae
ordinantur: oportet enim aliter disponi milites, ut sint praeparati ad pugnam;
et artifices, ut bene se habeant circa sua opera. sic igitur et alia est ordinis
ratio secundum quam creaturae rationales prouidentiae diuinae subduntur: et alia
secundum quam ordinantur ceterae creaturae. quod creaturae rationales
gubernantur propter seipsas, aliae uero in ordine ad eas. primum igitur, ipsa
conditio intellectualis naturae, secundum quam est domina sui actus,
prouidentiae curam requirit qua sibi propter se prouideatur: aliorum uero
conditio, quae non habent dominium sui actus, hoc indicat, quod eis non propter
ipsa cura impendatur, sed uelut ad alia ordinatis. quod enim ab altero tantum
agitur, rationem instrumenti habet: quod uero per se agit, habet rationem
principalis agentis. instrumentum autem non quaeritur propter seipsum, sed ut eo
principale agens utatur. unde oportet quod omnis operationis diligentia quae
circa instrumenta adhibetur, ad principale agens referatur sicut ad finem: quod
autem circa principale agens uel ab ipso uel ab alio adhibetur, inquantum est
principale agens, propter ipsum est. disponuntur igitur a deo intellectuales
creaturae quasi propter se procuratae, creaturae uero aliae quasi ad rationales
creaturas ordinatae. adhuc. quod dominium sui actus habet, liberum est in
agendo, liber enim est qui sui causa est: quod autem quadam necessitate ab alio
agitur ad operandum, seruituti subiectum est. omnis igitur alia creatura
naturaliter seruituti subiecta est: sola intellectualis natura libera est. in
quolibet autem regimine, liberis prouidetur propter seipsos: seruis autem ut
sint in usum liberorum. sic igitur per diuinam prouidentiam intellectualibus
creaturis prouidetur propter se, ceteris autem creaturis propter ipsas. amplius.
quandocumque sunt aliqua ordinata ad finem aliquem, si qua inter illa ad finem
pertingere non possunt per seipsa, oportet ea ordinari ad illa quae finem
consequuntur, quae propter se ordinantur in finem: sicut finis exercitus est
uictoria, quam milites consequuntur per proprium actum pugnando, qui soli
propter se in exercitu quaeruntur; omnes autem alii, ad alia officia deputati,
puta ad custodiendum equos, ad parandum arma, propter milites in exercitu
quaeruntur. constat autem ex praemissis finem ultimum uniuersi deum esse, quem
sola intellectualis natura consequitur in seipso, eum scilicet cognoscendo et
amando, ut ex dictis patet. sola igitur intellectualis natura est propter se
quaesita in uniuerso, alia autem omnia propter ipsam. item. in quolibet toto
partes principales propter se exiguntur ad constitutionem totius: aliae uero ad
conseruationem, uel ad aliquam meliorationem earum. inter omnes autem partes
uniuersi, nobiliores sunt intellectuales creaturae: quia magis ad similitudinem
diuinam accedunt. naturae ergo intellectuales sunt propter se a diuina
prouidentia procuratae, alia uero omnia propter ipsas. praeterea. manifestum est
partes omnes ordinari ad perfectionem totius: non enim est totum propter partes,
sed partes propter totum sunt. naturae autem intellectuales maiorem habent
affinitatem ad totum quam aliae naturae: nam unaquaeque intellectualis
substantia est quodammodo omnia, inquantum totius entis comprehensiua est suo
intellectu: quaelibet autem alia substantia particularem solam entis
participationem habet. conuenienter igitur alia propter substantias
intellectuales prouidentur a deo. adhuc. sicut agitur unumquodque cursu naturae,
ita natum est agi. sic autem uidemus res cursu naturae currere quod substantia
intellectualis omnibus aliis utitur propter se: uel ad intellectus perfectionem,
quia in eis ueritatem speculatur; uel ad suae uirtutis executionem et scientiae
explicationem, ad modum quo artifex explicat artis suae conceptionem in materia
corporali; uel etiam ad corporis sustentationem, quod est unitum animae
intellectuali, sicut in hominibus patet. manifestum est ergo quod propter
substantias intellectuales omnia diuinitus prouidentur. amplius. quod aliquis
propter se quaerit, semper illud quaerit: quod enim per se est, semper est; quod
uero aliquis propter aliud quaerit, non oportet quod semper illud quaerat, sed
secundum quod competit ei propter quod quaeritur. esse autem rerum ex diuina
uoluntate profluxit, ut ex superioribus est manifestum. quae igitur semper sunt
in entibus, sunt propter se a deo uolita: quae autem non semper, non propter se,
sed propter aliud. substantiae autem intellectuales maxime accedunt ad hoc quod
sint semper, quia sunt incorruptibiles. sunt etiam immutabiles, nisi solum
secundum electionem. ergo substantiae intellectuales gubernantur quasi propter
se, aliae uero propter ipsas. non est autem ei quod praemissis rationibus est
ostensum contrarium, quod omnes partes uniuersi ad perfectionem totius
ordinantur: sic enim ad perfectionem totius omnes partes ordinantur, inquantum
una deseruit alteri. sicut in corpore humano apparet quod pulmo in hoc est de
perfectione corporis, quod deseruit cordi: unde non est contrarium pulmonem esse
propter cor, et propter totum animal. et similiter non est contrarium alias
naturas esse propter intellectuales, et propter perfectionem uniuersi: si enim
deessent ea quae requirit substantiae intellectualis perfectio, non esset
uniuersum completum. similiter etiam praedictis non obuiat quod indiuidua sunt
propter proprias species. per hoc enim quod ad suas species ordinantur, ordinem
habent ulterius ad intellectualem naturam. non enim aliquod corruptibilium
ordinatur ad hominem propter unum indiuiduum hominis tantum, sed propter totam
humanam speciem. toti autem humanae speciei non posset aliquod corruptibilium
deseruire nisi secundum suam speciem totam. ordo igitur quo corruptibilia
ordinantur ad hominem, requirit quod indiuidua ordinentur ad speciem. per hoc
autem quod dicimus substantias intellectuales propter se a diuina prouidentia
ordinari, non intelligimus quod ipsa ulterius non referantur in deum et ad
perfectionem uniuersi. sic igitur propter se procurari dicuntur et alia propter
ipsa, quia bona quae per diuinam prouidentiam sortiuntur, non eis sunt data
propter alterius utilitatem; quae uero aliis dantur, in eorum usum ex diuina
ordinatione cedunt. hinc est quod dicitur deut. 4-19: ne uideas solem et lunam
et cetera astra, et errore deceptus, adores ea quae creauit dominus deus tuus in
ministerium cunctis gentibus quae sub caelo sunt. et in psalmo dicitur: omnia
subiecisti sub pedibus eius; oues et boues uniuersas, insuper et pecora campi.
et sap. 12-18 dicitur: tu autem, dominator uirtutis, cum tranquillitate iudicas,
et cum magna reuerentia disponis nos. per haec autem excluditur error ponentium
homini esse peccatum si animalia bruta occidat. ex diuina enim prouidentia
naturali ordine in usum hominis ordinantur. unde absque iniuria eis utitur homo,
uel occidendo, uel quolibet alio modo. propter quod et dominus dixit ad noe,
gen. 9-3: sicut olera uirentia dedi uobis omnem carnem. si qua uero in sacra
scriptura inueniantur prohibentia aliquid crudelitatis in animalia bruta
committi, sicut de aue cum pullis non occidenda: hoc fit uel ad remouendum
hominis animum a crudelitate in homines exercenda, ne aliquis, exercendo
crudelia circa bruta, ex hoc procedat ad homines; uel quia in temporale damnum
hominis prouenit animalibus illata laesio, siue inferentis siue alterius; uel
propter aliquam significationem, sicut apostolus exponit illud de non alligando
ore bouis triturantis. quod rationalis creatura dirigitur a deo ad suos actus
non solum secundum ordinem ad speciem, sed etiam secundum quod congruit
indiuiduo. ex hoc autem apparet quod sola rationalis creatura dirigitur a deo ad
suos actus non solum secundum congruentiam speciei, sed etiam secundum
congruentiam indiuidui. omnis enim res propter suam operationem esse uidetur:
operatio enim est ultima perfectio rei. sic igitur unumquodque a deo ad suum
actum ordinatur secundum quod diuinae prouidentiae substat. creatura autem
rationalis diuinae prouidentiae substat sicut secundum se gubernata et prouisa,
non solum propter speciem, ut aliae corruptibiles creaturae: quia indiuiduum
quod gubernatur solum propter speciem, non gubernatur propter seipsum; creatura
autem rationalis propter seipsam gubernatur, ut ex dictis manifestum est. sic
igitur solae rationales creaturae directionem a deo ad suos actus accipiunt non
solum propter speciem, sed secundum indiuiduum. adhuc. quaecumque directionem
habent in suis actibus solum secundum quod pertinent ad speciem, non est in
ipsis agere uel non agere: quae enim consequuntur speciem, sunt communia et
naturalia omnibus indiuiduis sub specie contentis; naturalia autem non sunt in
nobis. si igitur homo haberet directionem in suis actionibus solum secundum
congruentiam speciei, non esset in ipso agere uel non agere, sed oporteret quod
sequeretur inclinationem naturalem toti speciei communem, ut contingit in
omnibus irrationalibus creaturis. manifestum est igitur quod rationalis
creaturae actus directionem habet non solum secundum speciem, sed etiam secundum
indiuiduum. amplius. sicut supra ostensum est, diuina prouidentia ad omnia
singularia se extendit, etiam minima. quibuscumque igitur sunt aliquae actiones
praeter inclinationem speciei, oportet quod per diuinam prouidentiam regulentur
in suis actibus praeter directionem quae pertinet ad speciem. sed in rationali
creatura apparent multae actiones ad quas non sufficit inclinatio speciei: cuius
signum est quod non similes sunt in omnibus, sed uariae in diuersis. oportet
igitur quod rationalis creatura dirigatur a deo ad suos actus non solum secundum
speciem, sed etiam secundum indiuiduum. item. deus unicuique naturae prouidet
secundum ipsius capacitatem: tales enim singulas creaturas condidit quales aptas
esse cognouit ut per suam gubernationem peruenirent ad finem. sola autem
creatura rationalis est capax directionis qua dirigitur ad suos actus non solum
secundum speciem, sed etiam secundum indiuiduum: habet enim intellectum et
rationem, unde percipere possit quomodo diuersimode sit aliquid bonum uel malum
secundum quod congruit diuersis indiuiduis, temporibus et locis. sola igitur
creatura rationalis dirigitur a deo ad suos actus non solum secundum speciem,
sed etiam secundum indiuiduum. praeterea. creatura rationalis sic prouidentiae
diuinae subiacet quod non solum ea gubernatur, sed etiam rationem prouidentiae
utcumque cognoscere potest: unde sibi competit etiam aliis prouidentiam et
gubernationem exhibere. quod non contingit in ceteris creaturis, quae solum
prouidentiam participant inquantum prouidentiae subduntur. per hoc autem quod
aliquis facultatem prouidendi habet, potest etiam suos actus dirigere et
gubernare. participat igitur rationalis creatura diuinam prouidentiam non solum
secundum gubernari, sed etiam secundum gubernare: gubernat enim se in suis
actibus propriis, et etiam alia. omnis autem inferior prouidentia diuinae
prouidentiae subditur quasi supremae. gubernatio igitur actuum rationalis
creaturae inquantum sunt actus personales, ad diuinam prouidentiam pertinet.
item. actus personales rationalis creaturae sunt proprie actus qui sunt ab anima
rationali. anima autem rationalis non solum secundum speciem est perpetuitatis
capax, sicut aliae creaturae, sed etiam secundum indiuiduum. actus ergo
rationalis creaturae a diuina prouidentia diriguntur non solum ea ratione qua ad
speciem pertinent, sed etiam inquantum sunt personales actus. hinc est quod,
licet diuinae prouidentiae omnia subdantur, tamen in scripturis sacris
specialiter ei hominum cura attribuitur: secundum illud psalmi 8-5: quid est
homo quod memor es eius? et i cor. 9-9: nunquid deo cura est de bobus? quae
quidem ideo dicuntur, quia de humanis actibus deus curam habet non solum prout
ad speciem pertinent, sed etiam secundum quod sunt actus personales. quod
diuinitus hominibus leges dantur. ex hoc autem apparet quod necessarium fuit
homini diuinitus legem dari. sicut enim actus irrationalium creaturarum
diriguntur a deo ea ratione qua ad speciem pertinent, ita actus hominum
diriguntur a deo secundum quod ad indiuiduum pertinent, ut ostensum est. sed
actus creaturarum irrationalium, prout ad speciem pertinent, diriguntur a deo
quadam naturali inclinatione, quae naturam speciei consequitur. ergo, supra hoc,
dandum est aliquid hominibus quo in suis personalibus actibus dirigantur. et hoc
dicimus legem. adhuc. rationalis creatura, ut dictum est, sic diuinae
prouidentiae subditur quod etiam similitudinem quandam diuinae prouidentiae
participat, inquantum se in suis actibus et alia gubernare potest. id autem quo
aliquorum actus gubernantur, dicitur lex. conueniens igitur fuit hominibus a deo
legem dari. item. cum lex nihil aliud sit quam quaedam ratio et regula operandi,
illis solum conuenit dari legem qui sui operis rationem cognoscunt. hoc autem
conuenit solum rationali creaturae. soli igitur rationali creaturae fuit
conueniens dari legem. praeterea. illis danda est lex in quibus est agere et non
agere. hoc autem conuenit soli rationali creaturae. sola igitur rationalis
creatura est susceptiua legis. amplius. cum lex nihil aliud sit quam ratio
operis; cuiuslibet autem operis ratio a fine sumitur: ab eo unusquisque legis
capax suscipit legem a quo ad finem perducitur; sicut inferior artifex ab
architectore, et miles a duce exercitus. sed creatura rationalis finem suum
ultimum in deo et a deo consequitur, ut ex superioribus patet. fuit igitur
conueniens a deo legem hominibus dari. hinc est quod dicitur ierem. 31-33: dabo
legem meam in uisceribus eorum et oseae 8-12: scribam eis multiplices leges
meas. quod lex diuina principaliter hominem ordinat in deum. ex hoc autem sumi
potest ad quid lex diuinitus data principaliter tendat. manifestum est enim quod
unusquisque legislator ad suum finem principaliter per leges homines dirigere
intendit: sicut dux exercitus ad uictoriam et rector ciuitatis ad pacem. finis
autem quem deus intendit, est ipsemet deus. lex igitur diuina hominem
principaliter in deum ordinare intendit. adhuc. lex, sicut dictum est, est
quaedam ratio diuinae prouidentiae gubernantis rationali creaturae proposita.
sed gubernatio prouidentis dei singula ad proprios fines ducit. per legem igitur
diuinitus datam homo ad suum finem praecipue ordinatur. finis autem humanae
creaturae est adhaerere deo: in hoc enim felicitas eius consistit, sicut supra
ostensum est. ad hoc igitur principaliter lex diuina hominem dirigit, ut deo
adhaereat. amplius. intentio cuiuslibet legislatoris est eos quibus legem dat,
facere bonos: unde praecepta legis debent esse de actibus uirtutum. illi igitur
actus a lege diuina praecipue intenduntur qui sunt optimi. sed inter omnes
humanos actus illi sunt optimi quibus homo adhaeret deo, utpote fini
propinquiores. ergo ad hos actus praecipue lex diuina homines ordinat. item.
illud praecipuum debet esse in lege ex quo lex efficaciam habet. sed lex
diuinitus data ex hoc apud homines efficaciam habet quod homo subditur deo: non
enim aliquis alicuius regis lege artatur qui ei subditus non est. hoc igitur
praecipuum in diuina lege esse debet, ut mens humana deo adhaereat. hinc est
quod dicitur deut. 10-12: et nunc, israel, quid dominus deus tuus petit a te,
nisi ut timeas dominum deum tuum, et ambules in uiis eius, et diligas eum, ac
seruias domino deo tuo in toto corde tuo et in tota anima tua? quod finis legis
diuinae est dilectio dei. quia uero intentio diuinae legis ad hoc principaliter
est ut homo deo adhaereat; homo autem potissime adhaeret deo per amorem: necesse
est quod intentio diuinae legis principaliter ordinetur ad amandum. quod autem
per amorem homo maxime deo adhaereat, manifestum est. duo enim sunt in homine
quibus deo potest adhaerere, intellectus scilicet et uoluntas: nam secundum
inferiores animae partes deo adhaerere non potest, sed inferioribus rebus.
adhaesio autem quae est per intellectum, completionem recipit per eam quae est
uoluntatis: quia per uoluntatem homo quodammodo quiescit in eo quod intellectus
apprehendit. uoluntas autem adhaeret alicui rei uel propter amorem, uel propter
timorem: sed differenter. nam ei quidem cui inhaeret propter timorem, inhaeret
propter aliud: ut scilicet euitet malum quod, si non adhaereat ei, imminet. ei
uero cui adhaeret propter amorem, adhaeret propter seipsum. quod autem est
propter se, principalius est eo quod est propter aliud. adhaesio igitur amoris
ad deum est potissimus modus ei adhaerendi. hoc igitur est potissime intentum in
diuina lege. item. finis cuiuslibet legis, et praecipue diuinae, est homines
facere bonos. homo autem dicitur bonus ex eo quod habet uoluntatem bonam, per
quam in actum reducit quicquid boni in ipso est. uoluntas autem est bona ex eo
quod uult bonum: et praecipue maximum bonum, quod est finis. quanto igitur
huiusmodi bonum magis uoluntas uult, tanto magis homo est bonus. sed magis uult
homo id quod uult propter amorem, quam id quod uult propter timorem tantum: nam
quod uult propter timorem tantum, dicitur mixtum inuoluntario; sicut aliquis
uult in mari proiectionem mercium propter timorem. ergo amor summi boni,
scilicet dei, maxime facit bonos, et est maxime intentum in diuina lege.
praeterea. bonitas hominis est per uirtutem: uirtus enim est quae bonum facit
habentem. unde et lex intendit homines facere uirtuosos; et praecepta legis sunt
de actibus uirtutum. sed de conditione uirtutis est ut uirtuosus et firmiter et
delectabiliter operetur. hoc autem maxime facit amor: nam ex amore aliquid
firmiter et delectabiliter facimus. amor igitur boni est ultimum intentum in
lege diuina. adhuc. legislatores imperio legis editae mouent eos quibus lex
datur. in omnibus autem quae mouentur ab aliquo primo mouente, tanto aliquid
perfectius mouetur quanto magis participat de motione primi mouentis, et de
similitudine ipsius. deus autem, qui est legis diuinae dator, omnia facit
propter suum amorem. qui igitur hoc modo tendit in ipsum, scilicet amando,
perfectissime mouetur in ipsum. omne autem agens intendit perfectionem in eo
quod agit. hic igitur est finis totius legislationis, ut homo deum amet. hinc
est quod dicitur i tim. 1-5: finis praecepti caritas est. et matth. 22, dicitur
quod primum et maximum mandatum in lege est, diliges dominum deum tuum. inde est
etiam quod lex noua, tanquam perfectior, dicitur lex amoris: lex autem uetus,
tanquam imperfectior, lex timoris. quod diuina lege ordinamur ad dilectionem
proximi. ex hoc autem sequitur quod diuina lex dilectionem proximi intendat.
oportet enim esse unionem affectus inter eos quibus est unus finis communis.
communicant autem homines in uno ultimo fine beatitudinis, ad quem diuinitus
ordinantur. oportet igitur quod uniantur homines ad inuicem mutua dilectione.
adhuc. quicumque diligit aliquem, consequens est ut etiam diligat dilectos ab
eo, et eos qui coniuncti sunt ei. homines autem dilecti sunt a deo, quibus sui
ipsius fruitionem quasi ultimum finem praedisposuit. oportet igitur ut, sicut
aliquis fit dilector dei, ita etiam fiat dilector proximi. amplius. cum homo sit
naturaliter animal sociale, indiget ab aliis hominibus adiuuari ad consequendum
proprium finem. quod conuenientissime fit dilectione mutua inter homines
existente. ex lege igitur dei, quae homines in ultimum finem dirigit,
praecipitur in nobis mutua dilectio. item. ad hoc quod homo diuinis uacet,
indiget tranquillitate et pace. ea uero quae pacem perturbare possunt, praecipue
per dilectionem mutuam tolluntur. cum igitur lex diuina ad hoc ordinet homines
ut diuinis uacent, necessarium est quod ex lege diuina in hominibus mutua
dilectio procedat. praeterea. lex diuina profertur homini in auxilium legis
naturalis. est autem omnibus hominibus naturale ut se inuicem diligant. cuius
signum est quod quodam naturali instinctu homo cuilibet homini, etiam ignoto,
subuenit in necessitate, puta reuocando ab errore uiae, erigendo a casu, et
aliis huiusmodi: ac si omnis homo omni homini esset naturaliter familiaris et
amicus. igitur ex diuina lege mutua dilectio hominibus praecipitur. hinc est
quod dicitur ioan. 15-12: hoc est praeceptum meum, ut diligatis inuicem; et i
ioan. 4-21: hoc mandatum habemus a deo, ut qui diligit deum, diligat et fratrem
suum. et matth. 22-39 dicitur secundum mandatum est, diliges proximum tuum. quod
per diuinam legem homines ad rectam fidem obligantur. ex hoc autem apparet quod
per diuinam legem homines ad rectam fidem obligantur. sicut enim amationis
corporalis principium est uisio quae est per oculum corporalem, ita etiam
dilectionis spiritualis initium esse oportet uisionem intelligibilem diligibilis
spiritualis. uisio autem illius spiritualis diligibilis quod est deus, in
praesenti haberi non potest a nobis nisi per fidem: eo quod naturalem rationem
excedit; et praecipue secundum quod in eius fruitione nostra beatitudo
consistit. oportet igitur quod ex lege diuina in fidem rectam inducamur. item.
lex diuina ad hoc ordinat hominem ut sit totaliter subditus deo. sed sicut homo
subditur deo amando quantum ad uoluntatem, ita subditur deo credendo quantum ad
intellectum. non autem credendo aliquid falsum: quia a deo, qui est ueritas,
nullum falsum homini proponi potest; unde qui credit aliquod falsum, non credit
deo. ex lege igitur diuina ordinantur homines ad fidem rectam. adhuc. quicumque
errat circa aliquid quod est de essentia rei, non cognoscit illam rem: sicut si
aliquis apprehenderet animal irrationale aestimans hoc esse hominem, non
cognosceret hominem. secus autem esset si erraret circa aliquod accidentium
eius. sed in compositis, qui errat circa aliquod principiorum essentialium, etsi
non cognoscat rem simpliciter, tamen cognoscit eam secundum quid: sicut qui
existimat hominem esse animal irrationale, cognoscit eum secundum genus suum. in
simplicibus autem hoc non potest accidere, sed quilibet error totaliter excludit
cognitionem rei. deus autem est maxime simplex. ergo quicumque errat circa deum,
non cognoscit deum: sicut qui credit deum esse corpus, nullo modo cognoscit
deum, sed apprehendit aliquid aliud loco dei. secundum autem quod aliquid
cognoscitur, secundum hoc amatur et desideratur. qui ergo errat circa deum, nec
amare potest deum, nec desiderare ipsum ut finem. cum igitur lex diuina ad hoc
tendat ut homines ament et desiderent deum, oportet quod ex lege diuina homines
obligentur ad rectam fidem habendam de deo. amplius. falsa opinio ita se habet
in intelligibilibus sicut uitium uirtuti oppositum in moralibus: nam bonum
intellectus est uerum. sed ad legem diuinam pertinet uitia prohibere. ergo ad
eam etiam pertinet falsas opiniones de deo, et de his quae sunt dei, excludere.
hinc est quod dicitur hebr. 11-6: sine fide impossibile est placere deo. et
exodi 20-2, antequam alia praecepta legis ponantur, praestituitur recta fides de
deo, cum dicitur: audi israel: dominus deus tuus unus est. per hoc autem
excluditur error quorundam dicentium quod nihil refert ad salutem hominis cum
quacumque fide seruiat deo. quod per quaedam sensibilia mens nostra dirigitur in
deum. quia uero connaturale est homini ut per sensus cognitionem accipiat, et
difficillimum est sensibilia transcendere, prouisum est diuinitus homini ut
etiam in sensibilibus rebus diuinorum ei commemoratio fieret, ut per hoc hominis
intentio magis reuocaretur ad diuina, etiam illius cuius mens non est ualida ad
diuina in seipsis contemplanda. et propter hoc instituta sunt sensibilia
sacrificia: quae homo deo offert, non propter hoc quod deus eis indigeat, sed ut
repraesentetur homini quod et seipsum et omnia sua debet referre in ipsum sicut
in finem, et sicut in creatorem et gubernatorem et dominum uniuersorum.
adhibentur etiam homini quaedam sanctificationes per quasdam res sensibiles,
quibus homo lauatur aut ungitur, aut pascitur uel potatur, cum sensibilium
uerborum prolatione: ut homini repraesentetur per sensibilia intelligibilium
donorum processum in ipso ab extrinseco fieri et a deo, cuius nomen sensibilibus
uocibus exprimitur. exercentur etiam ab hominibus quaedam sensibilia opera, non
quibus deum excitet, sed quibus seipsum prouocet in diuina: sicut prostrationes,
genuflexiones, uocales clamores, et cantus. quae non fiunt quasi deus his
indigeat, qui omnia nouit, et cuius uoluntas est immutabilis, et affectum
mentis, non motum corporis propter se acceptat: sed ea propter nos facimus, ut
per haec sensibilia opera intentio nostra dirigatur in deum, et affectio
accendatur. simul etiam per haec deum profitemur animae et corporis nostri
auctorem, cui et spiritualia et corporalia obsequia exhibemus. propter hoc non
est mirum si haeretici qui corporis nostri deum esse auctorem negant, huiusmodi
corporalia obsequia deo exhibita reprehendunt. in quo etiam apparet quod se
homines esse non meminerunt, dum sensibilium sibi repraesentationem necessariam
non iudicant ad interiorem cognitionem et affectionem. nam experimento apparet
quod per corporales actus anima excitatur ad aliquam cogitationem uel
affectionem. unde manifestum est conuenienter etiam corporalibus quibusdam nos
uti ad mentis nostrae eleuationem in deum. in his autem corporalibus deo
exhibendis cultus dei consistere dicitur. illa enim colere dicimur quibus per
nostra opera studium adhibemus. circa deum autem adhibemus studium nostro actu,
non quidem ut proficiamus ei, sicut cum alias res nostris operibus colere
dicimur: sed quia per huiusmodi actus proficimur in deum. et quia per interiores
actus directe in deum tendimus, ideo interioribus actibus proprie deum colimus.
sed tamen et exteriores actus ad cultum dei pertinent, inquantum per huiusmodi
actus mens nostra eleuatur in deum, ut dictum est. hinc etiam dei cultus religio
nominatur: quia huiusmodi actibus quodammodo se homo ligat, ut ab eo non
euagetur. et quia etiam quodam naturali instinctu se obligatum sentit ut deo suo
modo reuerentiam impendat, a quo est sui esse et omnis boni principium. hinc
etiam est quod religio etiam nomen accipit pietatis. nam pietas est per quam
honorem debitum parentibus impendimus. unde conuenienter quod deo, parenti
omnium, honor exhibeatur, pietatis esse uidetur. propter quod, qui his quae ad
dei cultum pertinent aduersantur, impii dicuntur. quia uero deus non solum est
nostri esse causa et principium, sed totum nostrum esse in potestate ipsius est;
et totum quod in nobis est, ipsi debemus; ac per hoc uere dominus noster est: id
quod in honorem dei exhibemus, seruitium dicitur. est autem deus dominus non per
accidens, sicut hominis homo, sed per naturam. et ideo aliter debetur seruitium
deo: et aliter homini, cui per accidens subdimur, et qui habet aliquod
particulare in rebus dominium, et a deo deriuatum. unde seruitium quod deo
debetur, specialiter apud graecos latria uocatur. quod latriae cultus soli deo
est exhibendus. fuerunt autem aliqui qui latriae cultum non solum primo rerum
principio exhibendum aestimauerunt, sed omnibus etiam creaturis quae supra
hominem sunt. unde quidam, licet opinarentur deum esse unum primum et uniuersale
rerum principium, latriam tamen exhibendam aestimauerunt, primo quidem post
summum deum, substantiis intellectualibus caelestibus, quas deos uocabant: siue
essent substantiae omnino a corporibus separatae; siue essent animae orbium aut
stellarum. secundo, etiam quibusdam substantiis intellectualibus quas unitas
credebant corporibus aereis, quas daemones esse dicebant: et tamen, quia supra
homines eas esse credebant, sicut corpus aereum est supra terrestre, huiusmodi
etiam substantias colendas diuino cultu ab hominibus ponebant; et in
comparatione ad homines deos illas esse dicebant, quasi medias inter homines et
deos. et quia animas bonorum, per hoc quod a corpore separantur, in statum
altiorem quam sit status praesentis uitae transire credebant, etiam animabus
mortuorum, quas heroas aut manes uocabant, diuinum cultum exhibendum esse
opinabantur. quidam uero, deum esse animam mundi aestimantes, crediderunt quod
toti mundo et singulis eius partibus esset cultus diuinitatis exhibendus: non
tamen propter corpus, sed propter animam, quam deum esse dicebant; sicut et
homini sapienti honor exhibetur non propter corpus, sed propter animam. quidam
uero etiam ea quae infra hominem sunt secundum naturam, homini tamen colenda
esse dicebant diuino cultu, inquantum in eis participatur aliquid uirtutis
superioris naturae. unde, cum quasdam imagines per homines factas sortiri
crederent aliquam uirtutem supernaturalem, uel ex influentia caelestium
corporum, uel ex praesentia aliquorum spirituum, dicebant huiusmodi imaginibus
diuinum cultum esse exhibendum. quas etiam imagines deos uocabant. propter quod
et idololatrae sunt dicti: quia latriae cultum idolis, idest imaginibus,
impendebant. est autem irrationabile ponentibus unum tantum primum principium
separatum, cultum diuinum alteri exhibere. cultum enim deo exhibemus, ut dictum
est, non quia ipse hoc indigeat, sed ut in nobis firmetur etiam per sensibilia
opinio uera de deo. opinio autem de hoc quod deus sit unus, supra omnia
exaltatus, per sensibilia firmari non potest in nobis nisi per hoc quod ei
aliquid separatim exhibemus, quod dicimus cultum diuinum. patet ergo quod uera
opinio de uno principio debilitatur si cultus diuinus pluribus exhibeatur.
praeterea. sicut dictum est supra, huiusmodi cultus exterior homini necessarius
est ad hoc quod anima hominis excitetur in spiritualem reuerentiam dei. ad hoc
autem quod animus hominis ad aliquid moueatur, multum operatur consuetudo: nam
ad consueta facilius mouemur. habet autem hoc humana consuetudo, quod honor qui
exhibetur ei qui summum locum in republica tenet, puta regi uel imperatori,
nulli alii exhibetur. est igitur animus hominis excitandus ad hoc quod aestimet
esse unum summum rerum principium, per hoc quod ei aliquid exhibeat quod nulli
alteri exhibetur. et hoc dicimus latriae cultum. item. si cultus latriae alicui
deberetur quia est superior, et non quia est summus; cum hominum unus alio sit
superior, et etiam angelorum, sequeretur quod unus homo exhibere latriam alteri
deberet, et angelo angelus. et cum ille inter homines qui superior est quantum
ad unum, sit inferior quantum ad aliud, sequeretur quod mutuo sibi homines
latriam exhiberent. quod est inconueniens. adhuc. secundum hominum
consuetudinem, pro speciali beneficio specialis retributio debetur. est autem
quoddam speciale beneficium quod homo a deo summo percipit, scilicet creationis
suae: ostensum enim est in secundo libro quod solus deus creator est. debet ergo
homo aliquid deo speciale reddere in recognitionem beneficii specialis. et hoc
est latriae cultus. amplius. latria seruitium dicitur. seruitium autem domino
debetur. dominus autem est proprie et uere qui aliis praecepta operandi
dispensat, et a nullo regulam operandi sumit: qui enim exequitur quod a
superiori fuerit dispositum, magis est minister quam dominus. deus autem, qui
est summum rerum principium, per suam prouidentiam omnia ad debitas actiones
disponit, ut supra ostensum est: unde et in sacra scriptura et angeli et
superiora corpora ministrare dicuntur et deo, cuius ordinationem exequuntur, et
nobis, in quorum utilitatem eorum actiones proueniunt. non est igitur cultus
latriae, qui summo debetur domino, exhibendus nisi summo rerum principio. item.
inter alia quae ad latriam pertinent, singulare uidetur esse sacrificium: nam
genuflexiones, prostrationes, et alia huiusmodi honoris indicia, etiam hominibus
exhiberi possunt, licet alia intentione quam deo; sacrificium autem nullus
offerendum censuit alicui nisi quia eum deum aestimauit, aut aestimare se
finxit. exterius autem sacrificium repraesentatiuum est interioris ueri
sacrificii, secundum quod mens humana seipsam deo offert. offert autem se mens
nostra deo quasi suae creationis principio, quasi suae operationis actori, quasi
suae beatitudinis fini. quae quidem conueniunt soli summo rerum principio:
ostensum enim est supra quod animae rationalis causa creatrix solus deus summus
est; ipse etiam solus uoluntatem hominis potest inclinare ad quodcumque
uoluerit, ut supra ostensum est; patet etiam ex superioribus quod in eius solius
fruitione ultima hominis consistit felicitas. soli igitur summo deo homo
sacrificium et latriae cultum offerre debet, non autem substantiis quibuscumque
spiritualibus. licet autem positio quae ponit deum summum non esse aliud quam
animum mundi, a ueritate recedat, ut supra ostensum est; illa uero quae ponit
deum esse separatum, et ab ipso existere omnes alias intellectuales substantias,
siue separatas siue corpori coniunctas, sit uera: haec tamen positio
rationabilius mouetur ad exhibendum latriae cultum rebus diuersis. exhibendo
enim diuersis rebus latriae cultum, uidetur uni summo deo latriam exhibere, ad
quem, secundum eorum positionem, diuersae partes mundi comparantur sicut ad
animam hominis diuersa corporis membra. sed etiam ei ratio obuiat. dicunt enim
mundo non esse exhibendum latriae cultum ratione corporis, sed ratione animae,
quam deum esse dicunt. licet autem corpus mundi diuisibile sit in partes
diuersas, anima tamen indiuisibilis est. non est igitur diuinitatis cultus
exhibendus diuersis rebus, sed uni tantum. adhuc. si mundus ponitur animam
habere quae totum animet et omnes partes ipsius, non potest hoc intelligi de
anima nutritiua uel sensitiua: quia harum partium animae operationes non
competunt omnibus partibus uniuersi. et dato etiam quod haberet mundus animam
sensitiuam uel nutritiuam, non propter huiusmodi animam deberet ei latriae
cultus: sicut nec brutis animalibus nec plantis. relinquitur ergo quod hoc quod
dicunt deum, cui debetur latria, esse animam mundi, intelligatur de anima
intellectuali. quae quidem anima non est perfectio determinatarum partium
corporis, sed aliquo modo respicit totum. quod etiam in nostra anima, quae est
ignobilior, patet: non enim intellectus habet aliquod organum corporale, ut
probatur in iii de anima. non igitur exhibendus esset cultus diuinitatis
diuersis partibus mundi, sed toti mundo, propter animam eius, secundum eorum
radicem. amplius. si, secundum eorum positionem, una tantum sit anima, quae
totum mundum animat et partes omnes ipsius; mundus autem non dicitur deus nisi
propter animam: erit ergo unus tantum deus. et sic cultus diuinitatis non
debetur nisi uni. si uero sit una anima totius, et diuersae partes iterum
habeant diuersas animas, oportet eos dicere quod animae partium sub anima totius
ordinentur: eadem enim est proportio perfectionum et perfectibilium.
existentibus autem pluribus substantiis intellectualibus ordinatis, illi tantum
debetur latriae cultus quae summum locum in eis tenet, ut ostensum est contra
aliam positionem. non erit igitur exhibendus latriae cultus partibus mundi, sed
solum toti. praeterea. manifestum est quasdam partes mundi non habere animam
propriam. eis igitur non erit exhibendus cultus. et tamen ipsi colebant omnia
mundi elementa: scilicet terram, aquam, ignem, et alia huiusmodi inanimata
corpora. item. manifestum est quod superius non debet inferiori latriae cultum.
homo autem superior est ordine naturae ad minus omnibus inferioribus corporibus,
quanto perfectiorem habet formam. non igitur ab homine esset latriae cultus
exhibendus inferioribus corporibus, si propter proprias eorum animas eis cultus
deberetur. eadem autem inconuenientia sequi necesse est si quis dicat quod
singulae partes mundi habent proprias animas, non autem totum habet aliquam unam
communem. oportebit enim quod suprema pars mundi habeat animam nobiliorem, cui
soli, secundum praemissa, debebitur latriae cultus. his autem positionibus
irrationabilior, est illa quae dicit imaginibus esse latriae cultum exhibendum.
si enim huiusmodi imagines habent uirtutem aut aliquam dignitatem ex corporibus
caelestibus, non propter hoc eis debetur latriae cultus: cum nec ipsis
corporibus debeatur, nisi forte propter eorum animas, ut quidam posuerunt. hae
autem imagines ponuntur uirtutem aliquam consequi ex corporibus caelestibus
secundum eorum corporalem uirtutem. praeterea. manifestum est quod non
consequuntur ex corporibus caelestibus tam nobilem perfectionem sicut est anima
rationalis. sunt ergo infra gradum dignitatis cuiuslibet hominis. non igitur ab
homine debetur eis aliquis cultus. amplius. causa potior est effectu. harum
autem imaginum factores sunt homines. non igitur homo debet eis aliquem cultum.
si autem dicatur, quod huiusmodi imagines habent aliquam uirtutem aut dignitatem
ex hoc quod eis adhaerent aliquae spirituales substantiae hoc etiam non
sufficit: cum nulli spirituali substantiae debeatur latriae cultus nisi soli
summae. praeterea. nobiliori modo anima rationalis adhaeret hominis corpori quam
aliqua spiritualis substantia adhaereat praedictis imaginibus. adhuc igitur homo
remanet in maiori dignitate quam praedictae imagines. adhuc. cum huiusmodi
imagines interdum ad aliquos noxios effectus fiant, manifestum est quod, si per
aliquas spirituales substantias effectum sortiantur, quod illae spirituales
substantiae sunt uitiosae. quod etiam manifestius probatur per hoc: in
responsionibus decipiunt, et aliqua contraria uirtuti exigunt a suis cultoribus.
et sic sunt bonis hominibus inferiores. non ergo eis debetur latriae cultus.
manifestum est ergo ex dictis quod latriae cultus soli uni summo deo debetur.
hinc est quod dicitur exod. 22-20: qui immolat diis occidetur, praeter domino
soli. et deut. 6-13: dominum deum tuum adorabis, et illi soli seruies. et rom.
1, dicitur de gentilibus: docentes enim se esse sapientes, stulti facti sunt, et
mutauerunt gloriam incorruptibilis dei in similitudinem imaginis corruptibilis
hominis et uolucrum et quadrupedum et serpentum. et infra: qui commutauerunt
ueritatem dei in mendacium, et coluerunt et seruierunt creaturae potius quam
creatori, qui est super omnia deus benedictus in saecula. quia ergo indebitum
est quod latriae cultus alteri exhibeatur quam primo rerum principio, ad
indebita autem incitare non est nisi rationalis creaturae male dispositae:
manifestum est quod ad praedictas indebitas culturas instinctu daemonum homines
prouocati fuerunt, qui se etiam loco dei hominibus colendos exhibuerunt, diuinum
appetentes honorem. hinc est quod dicitur in psalmo: omnes dii gentium daemonia.
et i cor. 10-20: quae immolant gentes daemoniis, et non deo. quia igitur haec
est principalis legis diuinae intentio ut homo deo subdatur, et ei singularem
reuerentiam exhibeat non solum corde, sed etiam ore et opere corporali; ideo
primitus, exod. 20, ubi lex diuina proponitur, interdicitur cultus plurium
deorum, ubi dicitur: 3 non habebis deos alienos coram me, et non facies tibi
sculptile, neque omnem similitudinem. secundo, indicitur homini ne irreuerenter
diuinum nomen ore pronuntiet, ad confirmationem scilicet alicuius falsi: et hoc
est quod dicitur: 7 non assumes nomen dei in uanum. tertio, indicitur requies
secundum aliquod tempus ab exterioribus exercitiis, ut mens diuinae
contemplationi uacet: et ideo dicitur: 8 memento ut diem sabbati sanctifices.
quod diuina lex ordinat hominem secundum rationem circa corporalia et
sensibilia. sicut autem per corporalia et sensibilia mens hominis eleuari potest
in deum, si quis eis in reuerentiam dei debito modo utatur, ita etiam eorum
indebitus usus mentem a deo uel totaliter abstrahit, dum in inferioribus rebus
constituitur uoluntatis finis; uel mentis intentionem a deo retardat, dum ultra
quam necesse sit, ad huiusmodi res afficimur. est autem diuina lex ad hoc
principaliter data ut homo adhaereat deo. pertinet igitur ad legem diuinam
ordinare hominem circa corporalium et sensibilium affectionem et usum. adhuc.
sicut mens hominis ordinatur sub deo, ita corpus sub anima ordinatur, et
inferiores uires sub ratione. pertinet autem ad diuinam prouidentiam, cuius
quaedam ratio homini a deo proposita diuina lex est, ut singula suum ordinem
teneant. est igitur sic homo ordinandus lege diuina ut inferiores uires rationi
subdantur; et corpus animae; et exteriores res ad necessitatem homini
deseruiant. amplius. quaelibet lex recte proposita inducit ad uirtutem. uirtus
autem in hoc consistit, quod tam interiores affectiones, quam corporalium rerum
usus, ratione regulentur. est igitur hoc lege diuina statuendum. praeterea. ad
unumquemque legislatorem pertinet ea lege statuere sine quibus lex obseruari non
potest. cum autem lex rationi proponatur, homo legem non sequeretur nisi alia
omnia quae pertinent ad hominem, rationi subderentur. pertinet igitur ad legem
diuinam praecipere ut omnia quae sunt hominis, rationi subdantur. hinc est quod
dicitur rom. 12-1: rationabile obsequium uestrum; et i thess. 4-3: haec est
uoluntas dei, sanctificatio uestra. per haec autem excluditur quorundam error
dicentium illa solum esse peccata, quibus proximus aut offenditur aut
scandalizatur. qua ratione fornicatio simplex secundum legem diuinam sit
peccatum: et quod matrimonium sit naturale. ex hoc autem apparet uanam esse
rationem quorundam dicentium fornicationem simplicem non esse peccatum. dicunt
enim: sit aliqua mulier a uiro soluta, quae sub nullius potestate, ut patris uel
alicuius alterius, existat. si quis ad eam accedat ea uolente, non facit illi
iniuriam: quia sibi placet, et sui corporis habet potestatem. alteri non facit
iniuriam: quia sub nullius potestate ponitur esse. non uidetur igitur esse
peccatum. non uidetur autem esse responsio sufficiens si quis dicat quod facit
iniuriam deo. non enim deus a nobis offenditur nisi ex eo quod contra nostrum
bonum agimus ut dictum est. hoc autem non apparet esse contra hominis bonum.
unde ex hoc non uidetur deo aliqua iniuria fieri. similiter etiam non uidetur
sufficiens responsio quod per hoc fiat iniuria proximo, qui scandalizatur.
contingit enim de aliquo quod secundum se non est peccatum, aliquem
scandalizari: et sic fit peccatum per accidens. nunc autem non agimus an
fornicatio simplex sit peccatum per accidens, sed per se. oportet igitur ex
superioribus solutionem quaerere. dictum est enim quod deus uniuscuiusque curam
habet secundum id quod est ei bonum. est autem bonum uniuscuiusque quod finem
suum consequatur: malum autem eius est quod a debito fine diuertat. sicut autem
in toto, ita et in partibus hoc considerari oportet: ut scilicet unaquaeque pars
hominis, et quilibet actus eius, finem debitum sortiatur. semen autem, etsi sit
superfluum quantum ad indiuidui conseruationem, est tamen necessarium quantum ad
propagationem speciei. alia uero superflua, ut egestio, urina, sudor, et
similia, ad nihil necessaria sunt: unde ad bonum hominis pertinet solum quod
emittantur. non hoc autem solum quaeritur in semine, sed ut emittatur ad
generationis utilitatem, ad quam coitus ordinatur. frustra autem esset hominis
generatio nisi et debita nutritio sequeretur: quia generatum non permaneret,
debita nutritione subtracta. sic igitur ordinata esse seminis debet emissio ut
sequi possit et generatio conueniens, et geniti educatio. ex quo patet quod
contra bonum hominis est omnis emissio seminis tali modo quod generatio sequi
non possit. et si ex proposito hoc agatur, oportet esse peccatum. dico autem
modum ex quo generatio sequi non potest secundum se: sicut omnis emissio seminis
sine naturali coniunctione maris et feminae; propter quod huiusmodi peccata
contra naturam dicuntur. si autem per accidens generatio ex emissione seminis
sequi non possit, non propter hoc est contra naturam, nec peccatum: sicut si
contingat mulierem sterilem esse. similiter etiam oportet contra bonum hominis
esse si semen taliter emittatur quod generatio sequi possit, sed conueniens
educatio impediatur. est enim considerandum quod in animalibus in quibus sola
femina sufficit ad prolis educationem, mas et femina post coitum nullo tempore
commanent, sicut patet in canibus. quaecumque uero animalia sunt in quibus
femina non sufficit ad educationem prolis, mas et femina simul post coitum
commanent quousque necessarium est ad prolis educationem et instructionem: sicut
patet in quibusdam auibus, quarum pulli non statim postquam nati sunt possunt
sibi cibum quaerere. cum enim auis non nutriat lacte pullos, quod in promptu
est, uelut a natura praeparatum, sicut in quadrupedibus accidit, sed oportet
quod cibum aliunde pullis quaerat, et praeter hoc, incubando eos foueat: non
sufficeret ad hoc sola femella. unde ex diuina prouidentia est naturaliter
inditum mari in talibus animalibus, ut commaneat femellae ad educationem fetus.
manifestum est autem quod in specie humana femina minime sufficeret sola ad
prolis educationem: cum necessitas humanae uitae multa requirat quae per unum
solum parari non possunt. est igitur conueniens secundum naturam humanam ut homo
post coitum mulieri commaneat, et non statim abscedat, indifferenter ad
quamcumque accedens, sicut apud fornicantes accidit. non autem huic rationi
obstat quod aliqua mulier suis diuitiis potens est ut sola nutriat fetum. quia
rectitudo naturalis in humanis actibus non est secundum ea quae per accidens
contingunt in uno indiuiduo, sed secundum ea quae totam speciem consequuntur.
rursus considerandum est quod in specie humana proles non indiget solum
nutritione quantum ad corpus, ut in aliis animalibus; sed etiam instructione
quantum ad animam. nam alia animalia naturaliter habent suas prudentias, quibus
sibi prouidere possunt: homo autem ratione uiuit, quam per longi temporis
experimentum ad prudentiam peruenire oportet; unde necesse est ut filii a
parentibus, quasi iam expertis, instruantur. nec huius instructionis sunt
capaces mox geniti, sed post longum tempus, et praecipue cum ad annos
discretionis perueniunt. ad hanc etiam instructionem longum tempus requiritur.
et tunc etiam, propter impetus passionum, quibus corrumpitur aestimatio
prudentiae, indigent non solum instructione, sed etiam repressione. ad haec
autem mulier sola non sufficit, sed magis in hoc requiritur opus maris, in quo
est et ratio perfectior ad instruendum, et uirtus potentior ad castigandum.
oportet igitur in specie humana non per paruum tempus insistere promotioni
prolis, sicut in auibus, sed per magnum spatium uitae. unde, cum necessarium sit
marem feminae commanere in omnibus animalibus quousque opus patris necessarium
est proli, naturale est homini quod non ad modicum tempus, sed diuturnam
societatem habeat uir ad determinatam mulierem. hanc autem societatem
matrimonium uocamus. est igitur matrimonium homini naturale et fornicarius
coitus, qui est praeter matrimonium, est contra hominis bonum. et propter hoc
oportet ipsum esse peccatum. nec tamen oportet reputari leue peccatum esse si
quis seminis emissionem procuret praeter debitum generationis et educationis
finem, propter hoc quod aut leue aut nullum peccatum est si quis aliqua sui
corporis parte utatur ad alium usum quam ad eum ad quem est ordinata secundum
naturam, ut si quis, uerbi gratia, manibus ambulet, aut pedibus aliquid operetur
manibus operandum: quia per huiusmodi inordinatos usus bonum hominis non multum
impeditur; inordinata uero seminis emissio repugnat bono naturae, quod est
conseruatio speciei. unde post peccatum homicidii, quo natura humana iam in actu
existens destruitur, huiusmodi genus peccati uidetur secundum locum tenere, quo
impeditur generatio humanae naturae. haec autem quae praemissa sunt, diuina
auctoritate firmantur. quod enim emissio seminis ex qua proles sequi non potest,
sit illicita, patet. dicitur enim leuit. 18-22 cum masculo non commisceberis
coitu femineo; et: 23 cum omni pecore non coibis. et i cor. 6-10: neque molles,
neque masculorum concubitores, regnum dei non possidebunt. quod etiam
fornicatio, et omnis coitus praeter propriam uxorem, sit illicitus patet.
dicitur enim deut. 23-17: non erit meretrix de filiabus israel, nec scortator de
filiis israel. et tobiae 4-13: attende tibi ab omni fornicatione, et praeter
uxorem tuam, non patiaris crimen scire. et i cor. 6-18: fugite fornicationem.
per haec autem excluditur error dicentium in emissione seminis non esse maius
peccatum quam in aliarum superfluitatum emissione; et dicentium fornicationem
non esse peccatum. quod matrimonium debet esse indiuisibile. si quis autem recte
consideret, praedicta ratio non solum ad hoc perducere uidetur ut societas maris
et feminae in humana natura, quam matrimonium appellamus, sit diuturna, sed
etiam quod sit per totam uitam. possessiones enim ad conseruationem naturalis
uitae ordinantur: et quia naturalis uita, quae conseruari non potest in patre
perpetuo, quasi quadam successione, secundum speciei similitudinem, conseruatur
in filio, secundum naturam est conueniens ut in his quae sunt patris, succedat
et filius. naturale est igitur ut sollicitudo patris ad filium maneat usque ad
finem uitae suae. si igitur sollicitudo patris de filio causat etiam in auibus
commanentiam maris et feminae, ordo naturalis requirit quod usque ad finem uitae
in humana specie pater et mater simul commaneant. uidetur etiam aequitati
repugnare si praedicta societas dissoluatur. femina enim indiget mare non solum
propter generationem, sicut in aliis animalibus, sed etiam propter
gubernationem: quia mas est et ratione perfectior, et uirtute fortior. mulier
uero ad uiri societatem assumitur propter necessitatem generationis. cessante
igitur fecunditate mulieris et decore, impeditur ne ab alio assumatur. si quis
igitur, mulierem assumens tempore iuuentutis, quo et decor et fecunditas ei
adsunt, eam dimittere possit postquam aetate prouecta fuerit, damnum inferet
mulieri, contra naturalem aequitatem. item. manifeste apparet inconueniens esse
si mulier uirum dimittere possit: cum mulier naturaliter uiro subiecta sit
tanquam gubernatori; non est autem in potestate eius qui alteri subiicitur, ut
ab eius regimine discedat. contra naturalem igitur ordinem esset si mulier uirum
deserere posset. si ergo uir deserere posset mulierem, non esset aequa societas
uiri ad mulierem, sed seruitus quaedam ex parte mulieris. praeterea. hominibus
naturalis quaedam sollicitudo inest de certitudine prolis: quod propter hoc
necessarium est, quia filius diuturna patris gubernatione indiget. quaecumque
igitur certitudinem prolis impediunt, sunt contra naturalem instinctum humanae
speciei. si autem uir posset mulierem dimittere, uel mulier uirum, et alteri
copulari, impediretur certitudo prolis, dum mulier a primo cognita, postmodum a
secundo cognosceretur. est igitur contra naturalem instinctum speciei humanae
quod mulier a uiro separetur. sic igitur non solum diuturnam, sed etiam
indiuiduam oportet esse in humana specie maris et feminae coniunctionem.
amplius. amicitia, quanto maior, tanto est firmior et diuturnior. inter uirum
autem et uxorem maxima amicitia esse uidetur: adunantur enim non solum in actu
carnalis copulae, quae etiam inter bestias quandam suauem societatem facit, sed
etiam ad totius domesticae conuersationis consortium; unde, in signum huius,
homo propter uxorem etiam patrem et matrem dimittit, ut dicitur gen. 2-24.
conueniens igitur est quod matrimonium sit omnino indissolubile. ulterius autem
considerandum est quod inter naturales actus sola generatio ad bonum commune
ordinatur: nam comestio, et aliarum superfluitatum emissio, ad indiuiduum
pertinent; generatio uero ad conseruationem speciei. unde, cum lex instituatur
ad bonum commune, ea quae pertinent ad generationem, prae aliis oportet legibus
ordinari et diuinis et humanis. leges autem positae oportet quod ex naturali
instinctu procedant, si humanae sunt: sicut etiam in scientiis demonstratiuis
omnis humana inuentio ex principiis naturaliter cognitis initium sumit. si autem
diuinae sunt, non solum instinctum naturae explicant, sed etiam defectum
naturalis instinctus supplent: sicut ea quae diuinitus reuelantur, superant
naturalis rationis capacitatem. cum igitur instinctus naturalis sit in specie
humana ad hoc quod coniunctio maris et feminae sit indiuidua, et quod sit una
unius, oportuit hoc lege humana ordinatum esse. lex autem diuina supernaturalem
quandam rationem apponit ex significatione inseparabilis coniunctionis christi
et ecclesiae, quae est una unius. sic igitur inordinationes circa actum
generationis non solum instinctui naturali repugnant, sed etiam leges diuinas et
humanas transgrediuntur. unde circa hoc magis ex inordinatione peccatur quam
circa sumptionem cibi, aut alterius huiusmodi. quia uero necesse est ad id quod
est optimum in homine, alia omnia ordinari, coniunctio maris et feminae non
solum sic ordinata est legibus secundum quod ad prolem generandam pertinet, ut
est in aliis animalibus, sed etiam secundum quod conuenit ad bonos mores, quos
ratio recta disponit uel quantum ad hominem secundum se, uel secundum quod homo
est pars domesticae familiae, aut ciuilis societatis. ad quos quidem bonos mores
pertinet indiuidua coniunctio maris et feminae. sic enim erit fidelior amor
unius ad alterum, dum cognoscunt se indiuisibiliter coniunctos. erit etiam
utrique sollicitior cura in rebus domesticis, dum se perpetuo commansuros in
earundem rerum possessione existimant. subtrahuntur etiam ex hoc discordiarum
origines, quas oporteret accidere, si uir uxorem dimitteret, inter eum et
propinquos uxoris: et fit firmior inter affines dilectio. tolluntur etiam
adulteriorum occasiones, quae darentur si uir uxorem dimittere posset, aut e
conuerso: per hoc enim daretur uia facilior sollicitandi matrimonia aliena. hinc
est quod dicitur matth. 5-32, et 19-6, et i cor. 7-10: ego autem dico uobis,
uxorem a uiro non discedere. per hoc autem excluditur consuetudo dimittentium
uxores. quod tamen in ueteri lege permissum fuit iudaeis propter eorum duritiam:
quia scilicet proni erant ad occisionem uxorum. permissum ergo fuit minus malum,
ad excludendum maius malum. quod matrimonium debeat esse unius ad unam.
considerandum etiam uidetur quod innatum est mentibus omnium animalium quae
coitu utuntur, quod consortium in compari non compatiuntur: unde propter coitum
pugnae in animalibus existunt. et quidem quantum ad omnia animalia est una
communis ratio, quia quodlibet animal desiderat libere frui uoluptate coitus,
sicut et uoluptate cibi: quae quidem libertas impeditur per hoc quod ad unam
plures accedunt, aut e conuerso; sicut et in libertate fruendi cibo impeditur
aliquod animal si cibum quem ipsum sumere cupit, aliud animal usurpet. et ideo
similiter propter cibum et propter coitum animalia pugnant. in hominibus autem
est ratio specialis: quia, ut dictum est, homo naturaliter desiderat certus esse
de prole; quae quidem certitudo omnino tolleretur si plures essent unius. ex
naturali igitur instinctu procedit quod sit una unius. sed in hoc differentia
consideranda est. quantum enim ad hoc quod una femina a pluribus maribus non
cognoscatur, utraque praedictarum rationum concurrit. sed quantum ad hoc quod
unus mas plures feminas non cognoscat, non facit ratio secunda: non enim
certitudo prolis impeditur si unus mas plures feminas cognoscat. facit autem
contra hoc ratio prima: nam sicut libertas utendi femina ad libitum a mare
tollitur si femina habeat alium, ita et eadem libertas a femina tollitur si mas
habeat plures. et ideo, quia certitudo prolis est principale bonum quod ex
matrimonio quaeritur, nulla lex aut consuetudo humana permisit quod una esset
plurium uxor. fuit etiam hoc inconueniens reputatum apud antiquos romanos, de
quibus refert maximus ualerius quod credebant nec propter sterilitatem
coniugalem fidem debere dissolui. item. in omni animalis specie in qua patri
inest aliqua sollicitudo de prole, unus mas non habet nisi unam feminam, sicut
patet in omnibus auibus quae simul nutriunt pullos: non enim sufficeret unus mas
auxilium praestare in educatione prolis pluribus feminis. in animalibus autem in
quibus maribus nulla est sollicitudo de prole, indifferenter mas habet plures
feminas, et femina plures mares: sicut in canibus, gallinis, et huiusmodi. cum
autem masculo inter omnia animalia maior sit cura de prole in specie humana,
manifestum est quod naturale est homini quod unus mas unam feminam habeat, et e
conuerso. adhuc. amicitia in quadam aequalitate consistit. si igitur mulieri non
licet habere plures uiros, quia hoc est contra certitudinem prolis; liceret
autem uiro habere plures uxores: non esset liberalis amicitia uxoris ad uirum,
sed quasi seruilis. et haec etiam ratio experimento comprobatur: quia apud uiros
habentes plures uxores, uxores quasi ancillariter habentur. praeterea. amicitia
intensa non habetur ad multos: ut patet per philosophum in uiii ethicorum. si
igitur uxor habet unum uirum tantum, uir autem habet plures uxores, non erit
aequalis amicitia ex utraque parte. non igitur erit amicitia liberalis, sed
quodammodo seruilis. amplius. sicut dictum est, matrimonium in hominibus oportet
ordinari secundum quod competit ad bonos mores. est autem contra bonos mores
quod unus habeat plures uxores: quia ex hoc sequitur discordia in domestica
familia, ut experimento patet. non est igitur conueniens quod unus homo habeat
plures uxores. hinc est quod dicitur gen. 2-24: erunt duo in carne una. per hoc
autem excluditur consuetudo habentium plures uxores; et opinio platonis qui
posuit uxores debere esse communes. quem in noua lege secutus est nicolaus, unus
ex septem diaconibus. quod matrimonium non debet fieri inter propinquos. propter
huiusmodi etiam causas rationabiles ordinatum est legibus quod certae personae a
matrimonio excludantur, quae sunt secundum originem coniunctae. nam cum in
matrimonio sit diuersarum personarum coniunctio, illae personae quae se debent
reputare quasi unum propter eandem originem, conuenienter a matrimonio
excluduntur, ut, dum se per hoc unum esse recognoscunt, feruentius se diligant.
item. cum ea quae inter uirum et uxorem aguntur, quandam naturalem uerecundiam
habeant, ab his mutuo agendis illas personas prohiberi oportuit quibus, propter
coniunctionem sanguinis, reuerentia debetur. quae quidem ratio uidetur in ueteri
lege inducta per hoc quod dicitur: turpitudinem sororis tuae non discooperias,
et similiter de aliis. praeterea. ad corruptionem bonorum morum pertinet quod
homines sint nimis dediti uoluptatibus coitus: quia, cum haec uoluptas maxime
mentem absorbeat, impediretur ratio ab his quae recte agenda essent. sequeretur
autem nimius uoluptatis usus si liceret homini per coitum coniungi illis
personis quibus commorandi habet necessitatem, sicut sororibus et aliis
propinquis: quia talibus occasio coitus subtrahi non posset. conueniens igitur
fuit bonis moribus ut talis coniunctio legibus inhiberetur. adhuc. delectatio
coitus maxime corrumpit existimationem prudentiae. multiplicatio igitur talis
delectationis repugnat bonos mores. talis autem delectatio augetur per amorem
personarum quae coniunguntur. esset igitur contrarium bonis moribus propinquis
coniungi: quia in eis adiungeretur amor qui est ex communione originis et
connutritione, amori concupiscentiae; et, multiplicato amore, necesse esset
animam magis delectationibus subdi. amplius. in societate humana hoc est maxime
necessarium ut sit amicitia inter multos. multiplicatur autem amicitia inter
homines dum personae extraneae per matrimonia colligantur. conueniens igitur
fuit legibus ordinari quod matrimonia contraherentur cum extraneis personis, et
non cum propinquis. adhuc. inconueniens est ut illis personis aliquis socialiter
iungatur quibus naturaliter debet esse subiectus. naturale autem est quod
aliquis parentibus sit subiectus. ergo inconueniens esset quod cum parentibus
aliquis matrimonium contraheret: cum in matrimonio sit quaedam coniunctio
socialis. hinc est quod dicitur leuit. 18-6: omnis homo ad proximam sanguinis
sui non accedat. per haec autem excluditur consuetudo eorum qui propinquis suis
se carnaliter commiscent. sciendum est autem quod, sicut naturalis inclinatio
est ad ea quae sunt ut in pluribus, ita et lex posita est secundum id quod in
pluribus accidit. non est praedictis rationibus contrarium si in aliquo aliter
possit accidere: non enim propter bonum unius debet praetermitti bonum multorum,
cum bonum multitudinis semper sit diuinius quam bonum unius. ne tamen defectus
qui in aliquo uno posset accidere, omnino absque medela remaneat, residet apud
legislatores, et eis similes, auctoritas dispensandi in eo quod communiter est
statutum, secundum quod est necessarium in aliquo casu particulari. et si quidem
lex sit humana, per homines similem potestatem habentes dispensari potest. si
autem lex sit diuinitus posita, auctoritate diuina dispensatio fieri potest:
sicut in ueteri lege ex dispensatione indultum uidetur uxores plures habere et
concubinas, et uxoris repudium. quod non omnis carnalis commixtio est peccatum.
sicut autem contra rationem est ut aliquis carnali coniunctione utatur contra id
quod conuenit proli generandae et educandae, ita etiam secundum rationem est
quod aliquis carnali coniunctione utatur secundum quod congruit ad generationem
et educationem prolis. lege autem diuina haec solum prohibita sunt quae rationi
aduersantur, ut ex supra dictis patet. inconueniens est igitur dicere quod omnis
carnalis coniunctio sit peccatum. adhuc. cum membra corporis sint quaedam animae
instrumenta, cuiuslibet membri finis est usus eius: sicut et cuiuslibet alterius
instrumenti. quorundam autem membrorum corporis usus est carnalis commixtio.
carnalis igitur commixtio est finis quorundam membrorum corporis. illud autem
quod est finis aliquarum naturalium rerum, non potest esse secundum se malum:
quia ea quae naturaliter sunt, ex diuina prouidentia ordinantur ad finem, ut ex
supra dictis patet. impossibile est igitur quod carnalis commixtio sit secundum
se mala. amplius. naturales inclinationes insunt rebus a deo, qui cuncta mouet.
impossibile est igitur quod naturalis inclinatio alicuius speciei sit ad id quod
est secundum se malum. sed omnibus animalibus perfectis inest naturalis
inclinatio ad coniunctionem carnalem. impossibile est igitur quod carnalis
commixtio sit secundum se mala. item. illud sine quo non potest esse aliquid
quod est bonum et optimum, non est secundum se malum. sed perpetuitas speciei
non conseruatur in animalibus nisi per generationem, quae est ex commixtione
carnali. impossibile est igitur quod commixtio carnalis sit secundum se mala.
hinc est quod dicitur i cor. 7-28: mulier non peccat si nubat. per hoc autem
excluditur error quorundam dicentium omnem carnalem coniunctionem esse
illicitam: unde totaliter matrimonium et nuptias damnant. quorum quidam hoc ideo
dicunt quia credunt corporalia non a bono, sed a malo principio esse. quod
nullius cibi usus est peccatum secundum se. sicut autem uenereorum usus absque
peccato est, si secundum rationem fiat, ita etiam et usus ciborum. fit autem
unumquodque secundum rationem quando ordinatur secundum quod congruit debito
fini. finis autem debitus sumptionis ciborum est conseruatio corporis per
nutrimentum. quicumque igitur cibus hoc facere potest, absque peccato potest
sumi. nullius igitur cibi sumptio secundum se est peccatum. adhuc. nullius rei
usus secundum se malus est nisi res ipsa secundum se mala sit. nullus autem
cibus secundum naturam malus est: quia omnis res secundum suam naturam bona est,
ut supra ostensum est. potest autem aliquis cibus esse alicui malus inquantum
contrariatur salubritati ipsius secundum corpus. nullius igitur cibi sumptio,
secundum quod est talis res, est peccatum secundum se: sed potest esse peccatum
si praeter rationem aliquis ipso utatur contra suam salutem. amplius. uti rebus
ad hoc ad quod sunt, non est secundum se malum. sunt autem plantae propter
animalia; animalium uero quaedam propter alia; et omnia propter hominem, sicut
ex superioribus patet. uti igitur uel plantis uel animalium carnibus uel ad
esum, uel ad quicquid aliud sunt homini utilia, non est secundum se peccatum.
item. defectus peccati ab anima deriuatur ad corpus, et non e conuerso: peccatum
enim dicimus secundum quod deordinatur uoluntas. cibi autem immediate ad corpus
pertinent, non ad animam. non igitur ciborum sumptio secundum se potest esse
peccatum, nisi quatenus repugnat rectitudini uoluntatis. quod quidem contingit
uno modo, propter repugnantiam ad proprium finem ciborum: sicut cum aliquis,
propter delectationem quae est in cibis, utitur cibis contrariantibus corporis
saluti, uel secundum speciem ciborum, uel secundum quantitatem. alio modo,
secundum quod repugnat conditioni eius qui utitur cibis, uel eorum cum quibus
conuersatur: puta cum quis accuratius cibis utitur quam sua facultas sustineat;
et aliter quam eorum mores habeant cum quibus conuiuit. tertio modo, secundum
quod cibi sunt aliqua lege prohibiti propter aliquam causam specialem: puta in
ueteri lege quidam cibi prohibebantur propter significationem; et in aegypto
prohibebatur antiquitus comestio carnis bouinae, ne agricultura impediretur. uel
etiam secundum quod aliquae regulae prohibent aliquibus cibis uti, ad
concupiscentiam refraenandam. hinc est quod dominus dicit, matth. 15-11: quod
intrat in os, non coinquinat hominem. et i cor. 10-25 dicitur: omne quod in
macello uenit manducate, nihil interrogantes propter conscientiam. et i tim. 4-4
dicitur: omnis creatura dei bona est, et nihil reiiciendum quod cum gratiarum
actione percipitur. per hoc autem excluditur quorundam error qui usum quorundam
ciborum secundum se dicunt esse illicitum. de quibus apostolus dicit ibidem: in
nouissimis temporibus discedent quidam a fide: prohibentium nubere, abstinere a
cibis, quos deus creauit ad percipiendum cum gratiarum actione. quia uero usus
ciborum et uenereorum non est secundum se illicitus, sed solum secundum quod
exit ab ordine rationis illicitus esse potest; ea uero quae exterius
possidentur, necessaria sunt ad sumptionem ciborum, ad educationem prolis et
sustentationem familiae, et ad alias corporis necessitates: consequens est quod
nec secundum se etiam diuitiarum possessio est illicita, si ordo rationis
seruetur; ita scilicet quod iuste homo possideat quae habet; quod in eis finem
uoluntatis suae non constituat; quod eis debito modo utatur, ad suam et aliorum
utilitatem. hinc est quod apostolus, i tim. ult., diuites non condemnat, sed eis
certam regulam diuitiis utendi tradit, dicens: diuitibus huius saeculi praecipe
non alta sapere, neque sperare in incerto diuitiarum: bene agere, diuites fieri
in operibus bonis, facile tribuere, communicare. et eccli. 31-8: beatus diues
qui inuentus est sine macula, et qui post aurum non abiit, nec sperauit in
pecunia et thesauris. per hoc etiam excluditur quorundam error qui, ut
augustinus dicit in libro de haeresibus, apostolicos se arrogantissime
uocauerunt, eo quod in suam communionem non acciperent utentes coniugibus, et
res proprias possidentes, quales habet catholica ecclesia, et monachos et
clericos plurimos. sed ideo isti haeretici sunt, quoniam, se ab ecclesia
separantes, nullam spem putant eos habere qui utuntur his rebus quibus ipsi
carent. quomodo secundum legem dei homo ordinatur ad proximum. ex his ergo quae
dicta sunt, manifestum est quod secundum legem diuinam homo inducitur ut ordinem
rationis seruet in omnibus quae in eius usum uenire possunt. inter omnia autem
quae in usum hominis ueniunt, praecipua sunt etiam alii homines. homo enim
naturaliter est animal sociale: indiget enim multis quae per unum solum parari
non possunt. oportet igitur quod ex lege diuina instituatur homo ut secundum
ordinem rationis se habeat ad alios homines. adhuc. finis diuinae legis est ut
homo deo adhaereat. iuuatur autem unus homo in hoc ex alio tam quantum ad
cognitionem, quam etiam quantum ad affectionem: iuuant enim se homines mutuo in
cognitione ueritatis; et unus alium prouocat ad bonum, et retrahit a malo. unde
prou. 27-17 dicitur: ferrum ferro acuitur, et homo exacuit faciem amici sui. et
eccle. 4 dicitur: 9 melius est duos esse quam unum: habent enim emolumentum
societatis; si unus ceciderit, ab altero fulcietur. uae soli: qui cum ceciderit,
non habet subleuantem. et si dormierint duo, fouebunt se mutuo: unus quomodo
calefiet? et si quis praeualuerit contra unum, duo resistunt ei. oportuit igitur
lege diuina ordinari societatem hominum ad inuicem. amplius. lex diuina est
quaedam ratio diuinae prouidentiae ad homines gubernandos. ad diuinam autem
prouidentiam pertinet singula quae ei subsunt, sub debito ordine continere: ut
scilicet suum locum et gradum teneat unumquodque. lex igitur diuina sic homines
ad inuicem ordinat ut unusquisque suum ordinem teneat. quod est homines pacem
habere ad inuicem: pax enim hominum nihil aliud est quam ordinata concordia, ut
augustinus dicit. item. quandocumque aliqua ordinantur sub aliquo, oportet illa
concorditer esse ordinata ad inuicem: alias se inuicem impedirent in
consecutione finis communis; sicut patet in exercitu, qui concorditer ordinatur
ad uictoriam, quae est finis ducis. unusquisque autem homo per legem diuinam
ordinatur ad deum. oportuit igitur per legem diuinam inter homines, ne se
inuicem impedirent, ordinatam concordiam esse, quod est pax. hinc est quod in
psalmo dicitur: qui posuit fines tuos pacem. et dominus dicit, ioan. 16-33: haec
locutus sum uobis ut in me pacem habeatis. tunc autem ordinata concordia inter
homines seruatur, quando unicuique quod suum est redditur: quod est iustitiae.
et ideo dicitur isaiae 32-17: opus iustitiae pax. oportuit igitur per legem
diuinam iustitiae praecepta dari, ut unusquisque alteri redderet quod suum est,
et abstineret a nocumentis alteri inferendis. inter homines autem maxime aliquis
est parentibus debitor. et ideo inter praecepta legis quae nos ad proximum
ordinant, exod. 20, primo ponitur, honora patrem tuum et matrem tuam: in quo
intelligitur praecipi ut tam parentibus quam etiam aliis unusquisque reddat quod
debet, secundum illud rom. 13-7: reddite omnibus debita. deinde ponuntur
praecepta quibus praecipitur abstinendum esse a nocumentis proximo inferendis.
ut neque factis eum offendamus in persona propria, quia dictum est, non occides;
neque in persona coniuncta, quia scriptum est, non moechaberis; neque etiam
exterioribus rebus, quia scriptum est, non furtum facies. prohibemur etiam ne
contra iustitiam proximum uerbo offendamus: quia scriptum est, non loqueris
contra proximum tuum falsum testimonium. et quia deus etiam cordium iudex est,
prohibemur ne corde proximum offendamus, concupiscendo scilicet uxorem, aut
aliquam rem eius. ad huiusmodi autem iustitiam obseruandam, quae lege diuina
statuitur, dupliciter homo inclinatur: uno modo, ab interiori; alio modo, ab
exteriori. ab interiori quidem, dum homo uoluntarius est ad obseruandum ea quae
praecipit lex diuina. quod quidem fit per amorem hominis ad deum et proximum:
qui enim diligit aliquem, sponte et delectabiliter ei reddit quod debet, et
etiam liberaliter superaddit. unde tota legis impletio ex dilectione dependet:
secundum illud apostoli rom. 13-10: plenitudo legis est dilectio. et dominus
dicit, matth. 22-40, quod in duobus praeceptis, scilicet in dilectione dei et
proximi, uniuersa lex pendet. sed quia aliqui interius non sunt sic dispositi ut
ex seipsis sponte faciant quod lex iubet, ab exteriori trahendi sunt ad
iustitiam legis implendam. quod quidem fit dum timore poenarum, non liberaliter,
sed seruiliter legem implent. unde dicitur isaiae 26-9: cum feceris iudicia tua
in terra, scilicet puniendo malos, iustitiam discent omnes habitatores orbis.
primi igitur sibi ipsi sunt lex, habentes caritatem, quae eos loco legis
inclinat et liberaliter operari facit. lex igitur exterior non fuit necessarium
quod propter eos poneretur: sed propter illos qui ex seipsis non inclinantur ad
bonum. unde dicitur i tim. 1-9: iusto lex non est posita, sed iniustis. quod non
est sic intelligendum quasi iusti non teneantur ad legem implendam, ut quidam
male intellexerunt: sed quia isti inclinantur ex seipsis ad iustitiam faciendam,
etiam sine lege. quod in humanis actibus sunt aliqua recta secundum naturam, et
non solum quasi lege posita. ex praemissis autem apparet quod ea quae diuina
lege praecipiuntur, rectitudinem habent non solum quia sunt lege posita, sed
etiam secundum naturam. ex praeceptis enim legis diuinae mens hominis ordinatur
sub deo; et omnia alia quae sunt in homine, sub ratione. hoc autem naturalis
ordo requirit, quod inferiora superioribus subdantur. sunt igitur ea quae lege
diuina praecipiuntur, secundum se naturaliter recta. praeterea. homines ex
diuina prouidentia sortiuntur naturale iudicatorium rationis ut principium
propriarum operationum. naturalia autem principia ad ea ordinantur quae sunt
naturaliter. sunt igitur aliquae operationes naturaliter homini conuenientes,
quae sunt secundum se rectae, et non solum quasi lege positae. praeterea.
quorumcumque est natura determinata, oportet esse operationes determinatas, quae
illi naturae conueniant: propria enim operatio uniuscuiusque naturam ipsius
sequitur. constat autem hominum naturam esse determinatam. oportet igitur esse
aliquas operationes secundum se homini conuenientes. adhuc. cuicumque est
aliquid naturale, oportet esse naturale id sine quo illud haberi non potest:
natura enim non deficit in necessariis. est autem homini naturale quod sit
animal sociale: quod ex hoc ostenditur, quia unus homo solus non sufficit ad
omnia quae sunt humanae uitae necessaria. ea igitur sine quibus societas humana
conseruari non potest, sunt homini naturaliter conuenientia. huiusmodi autem
sunt, unicuique quod suum est conseruare, et ab iniuriis abstinere. sunt igitur
aliqua in humanis actibus naturaliter recta. amplius. supra ostensum est quod
homo naturaliter hoc habet, quod utatur rebus inferioribus ad suae uitae
necessitatem. est autem aliqua mensura determinata secundum quam usus
praedictarum rerum humanae uitae est conueniens, quae quidem mensura si
praetermittatur, fit homini nociuum: sicut apparet in sumptione inordinata
ciborum. sunt igitur aliqui actus humani naturaliter conuenientes, et aliqui
naturaliter inconuenientes. item. secundum naturalem ordinem corpus hominis est
propter animam, et inferiores uires animae propter rationem: sicut et in aliis
rebus materia est propter formam, et instrumenta propter principalem agentem. ex
eo autem quod est ad aliud ordinatum, debet ei auxilium prouenire, non autem
aliquod impedimentum. est igitur naturaliter rectum quod sic procuretur ab
homine corpus, et etiam inferiores uires animae, quod ex hoc actus rationis et
bonum ipsius minime impediatur, magis autem iuuetur: si autem secus acciderit,
erit naturaliter peccatum. uinolentiae igitur et comessationes; et inordinatus
uenereorum usus, per quem actus rationis impeditur; et subdi passionibus, quae
liberum iudicium rationis esse non sinunt, sunt naturaliter mala. praeterea.
unicuique naturaliter conueniunt ea quibus tendit in suum finem naturalem: quae
autem e contrario se habent, sunt ei naturaliter inconuenientia. ostensum est
autem supra quod homo naturaliter ordinatur in deum sicut in finem. ea igitur
quibus homo inducitur in cognitionem et amorem dei, sunt naturaliter recta: quae
autem e contrario se habent, sunt naturaliter homini mala. patet igitur quod
bonum et malum in humanis actibus non solum sunt secundum legis positionem, sed
secundum naturalem ordinem. hinc est quod in psalmo dicitur, quod iudicia domini
sunt uera, iustificata in semetipsis. per haec autem excluditur positio
dicentium quod iusta et recta sunt solum lege posita. de consiliis quae dantur
in lege diuina. quia uero optimum hominis est ut mente deo adhaereat et rebus
diuinis; impossibile autem est quod homo intense circa diuersa occupetur: ad hoc
quod liberius feratur in deum mens hominis, dantur in diuina lege consilia,
quibus homines ab occupationibus praesentis uitae retrahantur, quantum possibile
est terrenam uitam agenti. hoc autem non est ita necessarium homini ad iustitiam
ut sine eo iustitia esse non possit: non enim uirtus et iustitia tollitur si
homo secundum ordinem rationis corporalibus et terrenis rebus utatur. et ideo
huiusmodi diuinae legis admonitiones dicuntur consilia, non praecepta, inquantum
suadetur homini ut, propter meliora, minus bona praetermittat. occupatur autem
humana sollicitudo, secundum communem modum humanae uitae, circa tria: primo
quidem, circa propriam personam, quid agat, aut ubi conuersetur; secundo autem,
circa personas sibi coniunctas, praecipue uxorem et filios; tertio, circa res
exteriores procurandas, quibus homo indiget ad sustentationem uitae. ad
amputandam igitur sollicitudinem circa res exteriores, datur in lege diuina
consilium paupertatis: ut scilicet res huius mundi abiiciat, quibus animus eius
sollicitudine aliqua implicari posset. hinc est quod dominus dicit, matth.
19-21: si uis perfectus esse, uade, uende omnia quae habes et da pauperibus, et
ueni, sequere me. ad amputandam autem sollicitudinem uxoris et filiorum, datur
homini consilium de uirginitate uel continentia. hinc est quod dicitur i cor.
7-25: de uirginibus autem praeceptum domini non habeo, consilium autem do. et
huius consilii rationem assignans, subdit: qui sine uxore est, sollicitus est
quae sunt domini, quomodo placeat deo: qui autem cum uxore est, sollicitus est
quae sunt mundi, quomodo placeat uxori, et diuisus est. ad amputandam autem
sollicitudinem hominis etiam circa seipsum, datur consilium obedientiae, per
quam homo dispositionem suorum actuum superiori committit. propter quod dicitur
hebr. ult.: obedite praepositis uestris et subiacete eis: ipsi enim peruigilant,
quasi rationem reddituri pro animabus uestris. quia uero summa perfectio humanae
uitae in hoc consistit quod mens hominis deo uacet; ad hanc autem mentis
uacationem praedicta tria maxime uidentur disponere: conuenienter ad
perfectionis statum pertinere uidentur; non quasi ipsae sint perfectiones, sed
quia sunt dispositiones quaedam ad perfectionem, quae consistit in hoc quod deo
uacetur. et hoc expresse ostendunt uerba domini paupertatem suadentis, cum
dicit, si uis perfectus esse, uade et uende omnia quae habes et da pauperibus,
et sequere me, quasi in sua sequela perfectionem uitae constituens. possunt
etiam dici perfectionis effectus et signa. cum enim mens uehementer amore et
desiderio alicuius rei afficitur, consequens est quod alia postponat. ex hoc
igitur quod mens hominis amore et desiderio feruenter in diuina fertur, in quo
perfectionem constare manifestum est, consequitur quod omnia quae ipsum possunt
retardare quominus feratur in deum, abiiciat: non solum rerum curam, et uxoris
et prolis affectum, sed etiam sui ipsius. et hoc significant uerba scripturae.
dicitur enim cant. 8-7: si dederit homo omnem substantiam domus suae ad
mercandam dilectionem, quasi nihil computabit eam. et matth. 13-45 simile est
regnum caelorum homini negotiatori quaerenti bonas margaritas: inuenta autem una
pretiosa margarita, abiit et uendidit omnia quae habuit, et comparauit eam. et
philipp. 3-7 quae mihi aliquando fuerunt lucra, arbitratus sum ut stercora ut
christum lucrifacerem. quia igitur praedicta tria dispositiones ad perfectionem
sunt, et perfectionis effectus et signa, conuenienter qui praedicta tria deo
uouent, in statu perfectionis esse dicuntur. perfectio autem ad quam praedicta
disponunt, in uacatione mentis circa deum consistit. unde et praedictorum
professores religiosi dicuntur, quasi se deo et sua in modum cuiusdam sacrificii
dicantes: et quantum ad res, per paupertatem; et quantum ad corpus, per
continentiam; et quantum ad uoluntatem, per obedientiam. religio enim in cultu
diuino consistit, ut supra dictum est. de errore impugnantium uoluntariam
paupertatem. fuerunt autem aliqui paupertatis propositum improbantes, contra
euangelicam doctrinam. quorum primus uigilantius inuenitur: quem tamen postmodum
aliqui sunt secuti dicentes se esse legis doctores, non intelligentes neque quae
loquuntur neque de quibus affirmant. qui ad hoc his et similibus rationibus sunt
inducti. naturalis enim appetitus requirit ut unumquodque animal sibi prouideat
in necessariis suae uitae: unde animalia quae non quolibet tempore anni
necessaria uitae inuenire possunt, quodam naturali instinctu, ea quae sunt uitae
suae necessaria congregant illo tempore quo inueniri possunt, et ea conseruant;
sicut patet de apibus et formicis. homines autem ad suae uitae conseruationem
multis indigent quae non omni tempore inueniri possunt. inest igitur naturaliter
homini quod congreget et conseruet ea quae sunt sibi necessaria. est igitur
contra legem naturalem omnia congregata dispergere per paupertatem. adhuc.
naturalem affectum habent omnia ad ea quibus esse suum conseruatur, inquantum
omnia esse appetunt. sed per substantiam exteriorum bonorum uita hominis
conseruatur. sicut igitur ex naturali lege unusquisque suam uitam conseruare
tenetur, ita et exteriorem substantiam. sicut igitur est contra legem naturae
quod aliquis sibi manus iniiciat, ita et quod aliquis necessaria uitae sibi
subtrahat per uoluntariam paupertatem. amplius. homo naturaliter est animal
sociale, ut supra dictum est. societas autem inter homines conseruari non posset
nisi unus alium iuuaret. est igitur naturale hominibus quod unus alium in
necessitatibus iuuet. ab hoc autem auxilio ferendo se faciunt impotentes qui
exteriorem substantiam abiiciunt, per quam plurimum aliis auxilium fertur. est
igitur contra naturalem instinctum, et contra misericordiae et caritatis bonum,
quod homo per uoluntariam paupertatem omnem substantiam mundi abiiciat. item. si
habere substantiam huius mundi malum est; bonum est autem proximos liberare a
malo, malum autem eos in malum inducere: consequens est quod dare alicui
indigenti substantiam huius mundi sit malum, auferre autem habenti sit bonum.
quod inconueniens est. est igitur bonum habere substantiam huius mundi. eam
igitur per uoluntariam paupertatem totaliter abiicere malum est. praeterea.
occasiones malorum uitandae sunt. est autem paupertas occasio mali: quia propter
eam ad furta, adulationes et periuria, et his similia, aliqui inducuntur. non
est igitur paupertas uoluntate assumenda, sed magis ne adueniat uitanda. adhuc.
cum uirtus consistat in medio, utroque extremo corrumpitur. est autem uirtus
liberalitas, quae dat danda et retinet retinenda. uitium autem est in minus
illiberalitas, quae retinet retinenda et non retinenda. est autem et uitium in
plus quod omnia dentur. quod faciunt qui uoluntarie paupertatem assumunt. est
ergo hoc uitiosum, et prodigalitati simile. hae autem rationes auctoritate
scripturae confirmari uidentur. dicitur enim prou. 30-8 mendicitatem et diuitias
ne dederis mihi, tribue tantum uictui meo necessaria: ne forte, satiatus,
illiciar ad negandum, et dicam: quis est dominus? et egestate compulsus, furer,
et periurem nomen dei mei. de modis uiuendi eorum qui uoluntariam paupertatem
sequuntur. uidetur autem haec quaestio magis urgeri si quis specialius
exsequatur modos quibus necesse est uiuere eos qui uoluntariam paupertatem
sectantur. est enim unus modus uiuendi quod possessiones singulorum uendantur,
et de pretio omnes communiter uiuant. quod quidem sub apostolis obseruatum
uidetur in ierusalem: dicitur enim act. 4-34 quotquot possessores agrorum aut
domorum, uendentes afferebant pretia eorum quae uendebant, et ponebant ante
pedes apostolorum: diuidebant autem singulis prout cuique opus erat. hoc autem
modo non uidetur efficienter prouideri humanae uitae. primo quidem, quia non est
facile quod plures habentes magnas possessiones hanc uitam assumant. et si
conferatur inter multos pretium quod ex possessionibus paucorum diuitum
assumptum est, non sufficiet in multum tempus. deinde, quia possibile et facile
est huiusmodi pretium, uel fraude dispensatorum, uel furto aut rapina, deperire.
remanebunt igitur illi qui paupertatem talem sectantur, absque sustentatione
uitae. item. multa accidentia sunt quibus homines coguntur locum mutare. non
igitur erit facile prouidere his quos oportet forte per diuersa loca dispergi,
de pretio sumpto ex possessionibus in commune redacto. est autem alius modus
uiuendi ut possessiones habeant communes, ex quibus singulis prouideatur prout
eis opus fuerit sicut in monasteriis plurimis obseruatur. sed nec hic modus
uidetur conueniens. possessiones enim terrenae sollicitudinem afferunt: et
propter procurationem fructuum; et propter defensionem earum contra fraudes et
uiolentias; et tanto maiorem, et a pluribus oportet habere sollicitudinem,
quanto maiores possessiones esse oportet quae sufficiant ad plurium
sustentationem. deperit igitur in hoc modo finis uoluntariae paupertatis: ad
minus quantum ad multos, quos oportet circa procurandas possessiones esse
sollicitos. item. communis possessio solet esse causa discordiae. non enim
uidentur litigare qui nihil habent commune, ut hispani et persae, sed qui simul
aliquid habent commune: propter quod etiam inter fratres sunt iurgia. discordia
autem maxime impedit uacationem mentis circa diuina, ut supra dictum est.
uidetur igitur modus iste uiuendi impedire finem uoluntariae paupertatis. adhuc
autem est tertius modus uiuendi, ut de laboribus manuum suarum uiuant qui
uoluntariam paupertatem sectantur. quem quidem uiuendi modum paulus apostolus
sequebatur, et aliis obseruandum suo exemplo et institutione dimisit. dicitur
enim ii thess., 3-8 non gratis panem manducauimus ab aliquo, sed in labore et
fatigatione, nocte et die operantes, ne quem uestrum grauaremus: non quasi non
habuerimus potestatem, sed ut nosmetipsos formam daremus uobis ad imitandum nos.
nam et cum essemus apud uos, hoc denuntiabamus uobis: quoniam si quis non uult
operari, non manducet. sed nec iste modus uiuendi uidetur esse conueniens. labor
enim manualis necessarius est ad sustentationem uitae secundum quod per ipsum
aliquid acquiritur. uanum autem uidetur quod quis, relinquens illud quod
necessarium est, iterum acquirere laboret. si igitur post uoluntariam
paupertatem necessarium est iterum acquirere unde aliquis sustentetur per
laborem manualem, uanum fuit illa dimittere omnia quae quis habebat ad
sustentationem uitae. adhuc. uoluntaria paupertas ad hoc consulitur ut per eam
aliquis disponatur ad expeditius sequendum christum, per hoc quod a
sollicitudinibus saecularibus liberat. maiorem autem sollicitudinem requirere
uidetur quod aliquis proprio labore uictum acquirat, quam quod his quae habuit
utatur ad sustentationem uitae: et praecipue si habuit possessiones moderatas,
aut etiam aliqua mobilia, ex quibus in promptu erat ut sumeret uictus
necessaria. non igitur uiuere de laboribus manuum uidetur esse conueniens
proposito assumentium uoluntariam paupertatem. ad hoc autem accedit quod etiam
dominus, sollicitudinem terrenorum a discipulis remouens sub similitudine
uolucrum et liliorum agri, uidetur eis laborem interdicere manualem. dicit enim:
respicite uolatilia caeli, quae neque serunt neque metunt neque congregant in
horrea. et iterum: considerate lilia agri quomodo crescunt: non laborant neque
nent. uidetur etiam hic modus uiuendi insufficiens. nam multi sunt perfectionem
uitae desiderantes quibus non suppetit facultas aut ars, ut possint labore
manuum uitam transigere, quia non sunt in his nutriti nec instructi. sic enim
melioris conditionis essent ad perfectionem uitae capessendam rustici et
opifices, quam qui sapientiae studio uacauerunt, et in diuitiis et deliciis,
quas propter christum deserunt, sunt nutriti. contingit etiam aliquos
uoluntariam paupertatem assumentes infirmari, aut alias impediri quominus
operari possent. sic ergo remanerent destituti necessariis uitae. item. non
modici temporis labor sufficit ad necessaria uitae quaerenda: quod patet in
multis qui totum tempus ad hoc expendunt, uix tamen sufficientem sustentationem
acquirere possunt. si autem uoluntariam paupertatem sectantes oporteret labore
manuali uictum acquirere, sequeretur quod circa huiusmodi laborem maius tempus
suae uitae consumerent; et per consequens impedirentur ab aliis magis
necessariis actionibus, quae etiam magnum tempus requirunt, sicut sunt studium
sapientiae, et doctrina, et alia huiusmodi spiritualia exercitia. et sic
paupertas uoluntaria magis impediret perfectionem uitae quam ad ipsam
disponeret. si quis autem dicat quod labor manualis necessarius est ad tollendum
otium: hoc non sufficit ad propositum. melius enim esset tollere otium per
occupationes in uirtutibus moralibus, quibus deseruiunt organice diuitiae, puta
in eleemosynis faciendis et aliis huiusmodi, quam per laborem manualem.
praeterea. uanum esset dare consilium de paupertate ad hoc solum quod homines
pauperes facti abstinerent ab otio, uitam suam laboribus manualibus occupantes,
nisi ad hoc daretur quod nobilioribus exercitiis uacarent quam illa quae sunt
secundum uitam hominum communem. si uero aliquis dicat quod necessarius est
labor manualis ad carnis concupiscentias domandas: hoc non est ad propositum.
quaerimus enim utrum sit necessarium quod uictum per manualem laborem
uoluntariam paupertatem sectantes acquirant. praeterea. possibile est multis
aliis modis concupiscentias carnis domare: scilicet per ieiunia, uigilias, et
alia huiusmodi. labore etiam manuali ad hunc finem uti possent etiam diuites,
qui non habent necesse laborare propter uictum quaerendum. inuenitur autem et
alius modus uiuendi: ut scilicet uoluntariam paupertatem sectantes uiuant de his
quae ab aliis inferuntur qui ad hanc perfectionem uoluntariae paupertatis
proficere uolunt diuitias retinentes. et hunc modum uidetur dominus cum suis
discipulis obseruasse: legitur enim lucae 8, quod mulieres quaedam sequebantur
christum, et ministrabant illi de facultatibus suis. sed iste etiam modus
uiuendi non uidetur conueniens. non enim uidetur rationabile quod aliquis
dimittat sua, et uiuat de alieno. praeterea. inconueniens uidetur quod aliquis
ab aliquo accipiat, et nihil ei rependat: in dando enim et recipiendo aequalitas
iustitiae seruatur. potest autem sustineri quod illi de his quae ab aliis
inferuntur uiuant, qui eis seruiunt in aliquo officio. propter quod ministri
altaris et praedicatores, qui doctrinam et alia diuina populo dant, non
inconuenienter uidentur ab eis sustentationem uitae accipere: dignus enim est
operarius cibo suo, ut dominus dicit, matth. 10-10. propter quod apostolus
dicit, i cor. 9, quod dominus ordinauit his qui euangelium annuntiant, ut de
euangelio uiuant; sicut et qui altari deseruiunt, cum altario participantur.
illi ergo qui in nullo officio populo ministrant, inconueniens uidetur si a
populo necessaria uitae accipiant. item. iste modus uiuendi uidetur esse aliis
damnosus. sunt enim quidam quos ex necessitate oportet aliorum beneficiis
sustentari, qui propter paupertatem et infirmitatem sibi non possunt sufficere.
quorum beneficia oportet quod minuantur, si illi qui uoluntarie paupertatem
assumunt, ex his quae ab aliis dantur debeant sustentari: cum homines non
sufficiant, nec sint prompti ad subueniendum magnae multitudini pauperum. unde
et apostolus, i tim. 4, mandat quod, si quis habet uiduam ad se pertinentem, eam
sustentet, ut ecclesia sufficiat his quae uere uiduae sunt. est igitur
inconueniens ut homines paupertatem eligentes hunc modum uiuendi assumant.
adhuc. ad perfectionem uirtutis maxime requiritur animi libertas: hac enim
sublata, de facili homines alienis peccatis communicant: uel expresse
consentiendo, aut per adulationem laudando, uel saltem dissimulando. huic autem
libertati magnum praeiudicium generatur ex praedicto modo uiuendi: non enim
potest esse quin homo uereatur offendere eum cuius beneficiis uiuit. praedictus
igitur modus uiuendi impedit perfectionem uirtutis, quae est finis uoluntariae
paupertatis. et ita non uidetur competere uoluntarie pauperibus. amplius. eius
quod ex alterius uoluntate dependet, facultatem non habemus. sed ex uoluntate
dantis dependet quod ex propriis det. non igitur sufficienter prouidetur in
facultate sustentationis uitae uoluntariis pauperibus per hunc modum uiuendi.
praeterea. necesse est quod pauperes qui ex his quae ab aliis dantur sustentari
debent, necessitates suas aliis exponant, et necessaria petant. huiusmodi autem
mendicitas reddit contemptibiles mendicantes, et etiam graues: homines enim
superiores se aestimant illis qui per eos sustentari necesse habent; et cum
difficultate dant plurimi. oportet autem eos qui perfectionem uitae assumunt, in
reuerentia haberi et diligi, ut sic homines eos facilius imitentur, et uirtutis
statum aemulentur: si autem contrarium accidat, etiam uirtus ipsa contemnitur.
est igitur nociuus modus ex mendicitate uiuendi in his qui propter perfectionem
uirtutis uoluntarie paupertatem assumunt. praeterea. perfectis uiris non solum
sunt uitanda mala, sed etiam ea quae mali speciem habent: nam apostolus dicit,
rom. 12: ab omni specie mali abstinete uos. et philosophus dicit, quod uirtuosus
non solum debet fugere turpia, sed etiam quae turpia uidentur. mendicitas autem
habet speciem mali: cum multi propter quaestum mendicent. non est igitur hic
modus uiuendi perfectis uiris assumendus. item. ad hoc datur consilium de
paupertate uoluntaria ut mens hominis, a sollicitudine terrenorum retracta,
liberius deo uacet. hic autem modus ex mendicitate uiuendi habet plurimam
sollicitudinem: maioris enim esse uidetur sollicitudinis acquirere aliena quam
propriis uti. non ergo uidetur esse conueniens hic modus uidendi paupertatem
uoluntariam assumentibus. si quis autem mendicitatem laudare uelit propter
humilitatem uidetur omnino irrationabiliter loqui. laudatur enim humilitas
secundum quod contemnitur terrena altitudo, quae consistit in diuitiis,
honoribus, fama, et huiusmodi: non autem secundum quod contemnitur altitudo
uirtutis, respectu cuius oportet nos magnanimos esse. esset igitur uituperanda
humilitas si quis propter humilitatem aliquid faceret quod altitudini uirtutis
derogaret. derogat autem ei mendicitas: tum quia uirtuosius est dare quam
accipere; tum quia habet speciem turpis, ut dictum est. non est igitur propter
humilitatem mendicitas laudanda. fuerunt etiam aliqui qui perfectionem uitae
sectantibus dicebant nullam sollicitudinem esse habendam neque mendicando, neque
laborando, neque sibi aliquid reseruando, sed oportere eos a solo deo
sustentationem uitae expectare: propter hoc quod dicitur matth. 6-25: nolite
solliciti esse animae uestrae, quid manducetis aut bibatis, aut corpori uestro,
quid induamini et iterum: nolite in crastinum cogitare. hoc autem uidetur omnino
irrationabile. stultum enim est uelle finem, et praetermittere ea quae sunt
ordinata ad finem. ad finem autem comestionis ordinatur sollicitudo humana, per
quam sibi uictum procurat. qui igitur absque comestione uiuere non possunt,
aliquam sollicitudinem de uictu quaerendo debent habere. praeterea. sollicitudo
terrenorum non est uitanda nisi quia impedit contemplationem aeternorum. non
potest autem homo mortalem carnem gerens uiuere quin multa agat quibus
contemplatio interrumpatur: sicut dormiendo, comedendo, et alia huiusmodi
faciendo. neque igitur praetermittenda est sollicitudo eorum quae sunt
necessaria ad uitam, propter impedimentum contemplationis. sequitur etiam mira
absurditas. pari enim ratione potest dicere quod non uelit ambulare, aut aperire
os, ad edendum aut fugere lapidem cadentem aut gladium irruentem, sed expectare
quod deus operetur. quod est deum tentare. non est igitur sollicitudo uictus
totaliter abiicienda. quomodo paupertas sit bona. ut autem circa praemissa
ueritas manifestetur, quid de paupertate sentiendum sit, ex diuitiis
consideremus. exteriores quidem diuitiae sunt necessariae ad bonum uirtutis: cum
per eas sustentemus corpus, et aliis subueniamus. oportet autem quod ea quae
sunt ad finem, ex fine bonitatem accipiant. necesse ergo est quod exteriores
diuitiae sint aliquod bonum hominis, non tamen principale, sed quasi
secundarium: nam finis principaliter bonum est, alia uero secundum quod
ordinantur in finem. propter hoc quibusdam uisum est quod uirtutes sint maxima
bona hominis, exteriores autem diuitiae quaedam minima bona. oportet autem quod
ea quae sunt ad finem, modum accipiant secundum exigentiam finis. in tantum
igitur diuitiae bonae sunt, in quantum proficiunt ad usum uirtutis: si uero iste
modus excedatur, ut per eas impediatur usus uirtutis, non iam inter bona sunt
computanda, sed inter mala. unde accidit quibusdam bonum esse habere diuitias,
qui eis utuntur ad uirtutem: quibusdam uero malum esse eas habere, qui per eas a
uirtute retrahuntur, uel nimia sollicitudine, uel nimia affectione ad ipsas, uel
etiam mentis elatione ex eis consurgente. sed, cum sint uirtutes actiuae uitae
et contemplatiuae, aliter utraeque diuitiis exterioribus indigent. nam uirtutes
contemplatiuae indigent ad solam sustentationem naturae: uirtutes autem actiuae
indigent et ad hoc, et ad subueniendum aliis, cum quibus conuiuendum est. unde
et contemplatiua uita etiam in hoc perfectior est, quod paucioribus indiget. ad
quam quidem uitam pertinere uidetur quod totaliter homo diuinis rebus uacet:
quam perfectionem doctrina christi homini suadet. unde hanc perfectionem
sectantibus minimum de exterioribus diuitiis sufficit, quantum scilicet necesse
est ad sustentationem naturae. unde et apostolus dicit, i timoth. 6-8: habentes
alimenta et quibus tegamur, his contenti simus. paupertas igitur laudabilis est
inquantum hominem liberat ab illis uitiis quibus aliqui per diuitias
implicantur. inquantum autem sollicitudinem tollit quae ex diuitiis consurgit,
est utilis quibusdam, qui scilicet sunt ita dispositi ut circa meliora
occupentur: quibusdam uero nociua, qui, ab hac sollicitudine liberati, in
peiores occupationes cadunt. unde gregorius dicit, in ui moral.: saepe qui,
occupati bene, humanis usibus uiuerent, gladio suae quietis extincti sunt.
inquantum uero paupertas aufert bonum quod ex diuitiis prouenit, scilicet
subuentionem aliorum et sustentationem propriam, simpliciter malum est: nisi
inquantum subuentio qua in temporalibus proximis subuenitur, per maius bonum
potest recompensari, scilicet per hoc quod homo, diuitiis carens, liberius
potest diuinis et spiritualibus uacare. bonum autem sustentationis propriae adeo
necessarium est quod nullo alio bono recompensari potest: nullius enim boni
obtentu debet homo sibi sustentationem uitae subtrahere. paupertas igitur talis
laudabilis est cum homo, per eam a sollicitudinibus terrenis liberatus, liberius
diuinis et spiritualibus uacat: ita tamen quod cum ea remaneat facultas homini
per licitum modum sustentandi seipsum, ad quod non multa requiruntur. et quanto
modus uiuendi in paupertate minorem sollicitudinem exigit, tanto paupertas est
laudabilior: non autem quanto paupertas fuerit maior. non enim paupertas
secundum se bona est: sed inquantum liberat ab illis quibus homo impeditur
quominus spiritualibus intendat. unde secundum modum quo homo per eam liberatur
ab impedimentis praedictis, est mensura bonitatis ipsius. et hoc est commune in
omnibus exterioribus, quod in tantum bona sunt in quantum proficiunt ad
uirtutem, non autem secundum seipsa. solutio rationum supra inductarum contra
paupertatem. his autem uisis, rationes praemissas quibus paupertas impugnatur,
dissoluere non difficile est. quamuis enim homini naturaliter insit appetitus
congregandi ea quae sunt necessaria ad uitam, ut prima ratio proponebat, non
tamen hoc modo quod oporteat quemlibet circa hoc opus occupari. nec enim in
apibus omnes eidem uacant officio: sed quaedam colligunt mel, quaedam ex cera
domos constituunt, reges etiam circa haec opera non occupantur. et similiter
necesse est in hominibus esse. quia enim multa necessaria sunt ad hominis uitam,
ad quae unus homo per se sufficere non posset, necessarium est per diuersos
diuersa fieri: puta, ut quidam sint agricultores, quidam animalium custodes,
quidam aedificatores, et sic de aliis. et quia uita hominum non solum indiget
corporalibus, sed magis spiritualibus, necessarium est etiam ut quidam uacent
spiritualibus rebus, ad meliorationem aliorum: quos oportet a cura temporalium
absolutos esse. haec autem distributio diuersorum officiorum in diuersas
personas fit diuina prouidentia, secundum quod quidam inclinantur magis ad hoc
officium quam ad alia. sic ergo patet quod qui temporalia relinquunt, non sibi
subtrahunt sustentationem uitae: ut secunda ratio procedebat. remanet enim eis
spes probabilis suae uitae sustentandae, uel ex labore proprio, uel ex aliorum
beneficiis, siue accipiant ea in possessionibus communibus, siue in uictu
quotidiano. sicut enim quod per amicos possumus, per nos aliqualiter possumus,
ut philosophus dicit, ita et quod ab amicis habetur, a nobis aliqualiter
habetur. oportet autem inter homines ad inuicem esse amicitiam secundum quod
sibi inuicem subseruiunt, uel in spiritualibus uel terrenis officiis. est autem
maius subuenire alteri in spiritualibus quam in temporalibus: quanto spiritualia
sunt temporalibus potiora, et magis necessaria ad finem beatitudinis
consequendum. unde qui subtrahit sibi facultatem subueniendi aliis in
temporalibus per uoluntariam paupertatem ut acquirat spiritualia, per quae
utilius potest aliis subuenire, non facit contra bonum societatis humanae: ut
tertia ratio concludebat. patet autem ex praedictis quod diuitiae quoddam bonum
hominis sunt secundum quod ordinantur ad bonum rationis, non autem secundum se.
unde nihil prohibet paupertatem melius esse, si per hoc ad perfectius bonum
aliquis ordinetur. et sic soluitur ratio quarta. et quia neque diuitiae, neque
paupertas, neque aliquid exteriorum est secundum se hominis bonum, sed solum
secundum quod ordinantur ad bonum rationis; nihil prohibet ex quolibet eorum
aliquod uitium oriri, quando non ueniunt in usum hominis secundum regulam
rationis. nec tamen propter hoc sunt simpliciter mala iudicanda, sed malus usus
eorum. et sic neque paupertas est abiicienda propter aliqua uitia quae
occasionaliter ex ea quandoque procedunt: ut quinta ratio ostendere nitebatur.
hinc etiam considerandum est quod medium uirtutis non accipitur secundum
quantitatem exteriorum quae in usum ueniunt, sed secundum regulam rationis. unde
quandoque contingit quod illud quod est extremum secundum quantitatem rei
exterioris, secundum regulam rationis est medium. neque enim est aliquis qui ad
maiora tendat quam magnanimus, uel qui in sumptibus magnificum magnitudine
superet. medium ergo tenent non quantitate sumptus, aut alicuius huiusmodi, sed
inquantum non transcendunt regulam rationis, nec ab ea deficiunt. quae quidem
regula non solum metitur quantitatem rei quae in usum uenit, sed conditionem
personae, et intentionem eius, opportunitatem loci et temporis, et alia
huiusmodi quae in actibus uirtutum requiruntur. non igitur aliquis per
uoluntariam paupertatem contrariatur uirtuti, quamuis omnia deserat. nec hoc
prodigaliter facit: cum hoc faciat debito fine, et aliis debitis conditionibus
seruatis. plus enim est seipsum morti exponere, quod tamen aliquis per uirtutem
fortitudinis operatur debitas circumstantias seruans, quam omnia sua relinquere
debito fine. et sic soluitur ratio sexta. quod autem ex uerbis salomonis
inducitur, non est contrarium. manifestum enim est quod loquitur de coacta
paupertate, quae furandi solet esse occasio. solutio eorum quae obiiciebantur
contra diuersos modos uiuendi eorum qui assumunt uoluntariam paupertatem. post
haec autem considerandum est de modis quibus oportet uiuere eos qui paupertatem
uoluntariam sectantur. et quidem primus modus, ut scilicet de pretio
possessionum uenditarum omnes communiter uiuant, sufficiens est, non tamen ad
longum tempus. et ideo apostoli hunc modum uiuendi fidelibus in ierusalem
instituerunt, quia praeuidebant per spiritum sanctum quod non diu in ierusalem
simul commorari deberent, tum propter persecutiones futuras a iudaeis, tum etiam
propter instantem destructionem ciuitatis et gentis: unde non fuit necessarium
nisi ad modicum tempus fidelibus prouidere. et propter hoc, transeuntes ad
gentes, in quibus firmanda et perduratura erat ecclesia, hunc modum uiuendi non
leguntur instituisse. non est autem contra hunc modum uiuendi fraus quae potest
per dispensatores committi. hoc enim est commune in omni modo uiuendi in quibus
aliqui ad inuicem conuiuunt: in hoc autem tanto minus, quanto difficilius
contingere uidetur quod perfectionem uitae sectantes fraudem committant.
adhibetur etiam contra hoc remedium per prouidam fidelium dispensatorum
institutionem. unde sub apostolis electi sunt stephanus et alii, qui ad hoc
officium idonei reputabantur. est autem et secundus modus uiuendi conueniens
paupertatem uoluntariam assumentibus: ut scilicet de possessionibus communibus
uiuant. nec per hunc modum aliquid deperit perfectioni ad quam tendunt
paupertatem uoluntariam assumentes. potest enim fieri per unius eorum uel
paucorum sollicitudinem ut possessiones modo debito procurentur, et sic alii,
absque temporalium sollicitudine remanentes, libere possunt spiritualibus
uacare, quod est fructus uoluntariae paupertatis. nec etiam illis deperit
aliquid de perfectione uitae qui hanc sollicitudinem pro aliis assumunt: quod
enim amittere uidentur in defectu quietis, recuperant in obsequio caritatis, in
quo etiam perfectio uitae consistit. nec etiam per hunc modum uiuendi concordia
tollitur occasione communium possessionum. tales enim debent paupertatem
uoluntariam assumere qui temporalia contemnant; et tales pro temporalibus
communibus discordare non possunt; praesertim cum ex temporalibus nihil praeter
necessaria uitae debeant expectare; et cum dispensatores oporteat esse fideles.
nec propter hoc quod aliqui hoc modo uiuendi abutuntur, hic modus uiuendi potest
improbari: cum etiam bonis male utantur mali, sicut et malis bene utuntur boni.
tertius etiam modus uiuendi paupertatem uoluntariam assumentibus conuenit: ut
scilicet de labore manuum uiuant. non enim uanum est temporalia dimittere ut
iterum acquirantur per laborem manuum: sicut prima ratio in contrarium
proponebat. quia diuitiarum possessio et sollicitudinem requirebant in
procurando, uel saltem custodiendo, et affectum hominis ad se trahebant: quod
non accidit dum aliquis per laborem manuum quotidianum uictum acquirere studet.
patet autem quod ad acquirendum per laborem manuum uictum quantum sufficit ad
naturae sustentationem, modicum tempus sufficit, et modica sollicitudo
necessaria est. sed ad diuitias congregandas, uel superfluum uictum conquirendum
per laborem manuum, sicut saeculares artifices intendunt, oportet multum tempus
impendere et magnam sollicitudinem adhibere. in quo patet solutio secundae
rationis. considerandum autem quod dominus in euangelio non laborem prohibuit,
sed sollicitudinem mentis pro necessariis uitae. non enim dixit, nolite
laborare: sed, nolite solliciti esse. quod a minori probat. si enim ex diuina
prouidentia sustentantur aues et lilia, quae inferioris conditionis sunt, et non
possunt laborare illis operibus quibus homines sibi uictum acquirunt; multo
magis prouidebit hominibus, qui sunt dignioris conditionis, et quibus dedit
facultatem per proprios labores uictum quaerendi; ut sic non oporteat anxia
sollicitudine de necessariis huius uitae affligi. unde patet quod per uerba
domini quae inducebantur, huic modo uiuendi non derogatur. nec etiam iste modus
uiuendi potest reprobari propter hoc quod non sufficiat. quia hoc ut in
paucioribus accidit, quod aliquis non possit tantum labore manuum acquirere quod
sufficiat ad necessarium uictum, uel propter infirmitatem, uel propter aliquid
huiusmodi. non est autem, propter defectum qui in paucioribus accidit, aliqua
ordinatio repudianda: hoc enim et in naturalibus et in uoluntariis
ordinationibus accidit. nec est aliquis modus uiuendi per quem ita prouideatur
homini quin quandoque possit deficere: nam et diuitiae furto aut rapina possunt
auferri, sicut et qui de labore manuum uiuit potest debilitari. remanet tamen
aliquod remedium circa dictum modum uiuendi: ut scilicet ei cuius labor ad
proprium uictum non sufficit, subueniatur uel per alios eiusdem societatis, qui
plus possunt laborare quam eis necessarium sit; uel etiam per eos qui diuitias
possident, secundum legem caritatis et amicitiae naturalis, qua unus homo alteri
subuenit indigenti. unde et, cum apostolus dixisset, ii thess. 3-10, qui non
uult operari, non manducet; propter illos qui sibi non sufficiunt ad uictum
quaerendum proprio labore, subdit admonitionem ad alios, dicens: uos autem
nolite deficere benefacientes. cum etiam ad necessarium uictum pauca sufficiant,
non oportet eos qui modicis sunt contenti, magnum tempus occupare in necessariis
quaerendis labore manuum. et ita non impediuntur multum ab aliis operibus
spiritualibus, propter quae paupertatem uoluntariam assumpserunt: et praecipue
cum, manibus operando, possint de deo cogitare et eum laudare, et alia huiusmodi
facere quae singulariter sibi uiuentes obseruare oportet. sed et, ne omnino in
spiritualibus operibus impediantur, possunt etiam aliorum fidelium beneficiis
adiuuari. licet autem uoluntaria paupertas non assumatur propter otium tollendum
aut carnem macerandam opere manuali, quia hoc etiam diuitias possidentes facere
possent; non est tamen dubium quin labor manualis ad praedicta ualeat, etiam
submota uictus necessitate. tamen otium per alias occupationes utiliores potest
auferri, et carnis concupiscentia ualidioribus remediis edomari. unde propter
huiusmodi causas non imminet necessitas laborandi his qui alias habent, uel
habere possunt, unde licite uiuant. sola enim necessitas uictus cogit manibus
operari: unde et apostolus dicit, ii thess. 3-10: qui non uult operari, non
manducet. quartus etiam modus uiuendi, de his quae ab aliis inferuntur, est
conueniens illis qui paupertatem uoluntariam assumunt. non enim hoc est
inconueniens, ut qui sua dimisit propter aliquid quod in utilitatem aliorum
uergit, de his quae ab aliis dantur sustentetur. nisi enim hoc esset, societas
humana permanere non posset: si enim aliquis circa sua propria tantum
sollicitudinem gereret, non esset qui communi utilitati deseruiret. opportunum
est igitur humanae societati quod illi qui, praetermissa propriorum cura,
utilitati communi deseruiunt, ab his quorum utilitati deseruiunt, sustententur:
propter hoc enim et milites de stipendiis aliorum uiuunt, et rectoribus
reipublicae de communi prouidetur. qui autem uoluntariam paupertatem assumunt ut
christum sequantur, ad hoc utique omnia dimittunt ut communi utilitati
deseruiant, sapientia et eruditione et exemplis populum illustrantes, uel
oratione et intercessione sustentantes. ex quo etiam patet quod non turpiter
uiuunt de his quae ab aliis dantur, ex quo ipsi maiora rependunt, ad
sustentationem temporalia accipientes, et in spiritualibus aliis proficientes.
unde et apostolus dicit, ii cor. 8-14: uestra abundantia, scilicet in
temporalibus, illorum inopiam suppleat, in eisdem: ut et illorum abundantia,
scilicet in spiritualibus, uestrae inopiae sit supplementum. qui enim alterum
iuuat, particeps fit operis eius et in bono et in malo. dum autem exemplis suis
alios prouocant ad uirtutem, fit ut hi qui eorum exemplis proficiunt, minus ad
diuitias afficiantur, dum uident alios propter perfectionem uitae diuitias
omnino deserere. quanto autem aliquis minus diuitias amat, et est uirtuti magis
intentus, tanto facilius diuitias in aliorum etiam necessitates distribuit. unde
qui, paupertatem uoluntariam assumentes, de his quae ab aliis dantur uiuunt,
magis fiunt aliis pauperibus utiles, alios ad misericordiae opera uerbis et
exemplis prouocando, quam fiant damnosi, ad sustentationem uitae aliorum
beneficia accipientes. patet etiam quod homines in uirtute perfecti, quales esse
oportet qui uoluntariam paupertatem sectantur, diuitias contemnentes, libertatem
animi non perdunt propter aliqua modica quae ad sustentationem uitae ab aliis
accipiunt: cum homo libertatem animi non perdat nisi propter ea quae in affectu
suo dominantur. unde propter ea quae homo contemnit, si sibi dentur, libertatem
non perdit. licet autem sustentatio eorum qui uiuunt de his quae ab aliis
dantur, ex uoluntate dantium dependeat, non tamen propter hoc insufficiens est
ad sustentandam uitam pauperum christi. non enim dependet ex uoluntate unius,
sed ex uoluntate multorum. non est autem probabile quod in multitudine fidelis
populi non sint multi qui prompto animo subueniant necessitatibus eorum quos in
reuerentia habent propter perfectionem uirtutis. non est autem inconueniens si
etiam necessitates suas exponant et necessaria petant, uel pro aliis uel pro se.
hoc enim apostoli fecisse leguntur: non solum ab illis quibus praedicabant
necessaria accipientes, quod magis potestatis erat quam mendicitatis, propter
ordinationem domini ut qui euangelio deseruiunt, de euangelio uiuant; sed etiam
pro pauperibus qui erant in ierusalem, qui sua dimittentes, in paupertate
uiuebant, nec tamen gentibus praedicabant; sed eorum spiritualis conuersatio
poterat illis ualere a quibus sustentabantur. unde apostolus talibus, non ex
necessitate sed ex uoluntate dantium, persuadet in eleemosynis subueniendum:
quod nihil est aliud quam mendicare. haec autem mendicitas non reddit homines
contemptibiles si moderate fiat, ad necessitatem, non ad superfluitatem, et sine
importunitate: considerata conditione personarum a quibus petitur, et loci et
temporis; quod necesse est obseruari ab his qui perfectionem uitae sectantur. ex
quo etiam patet quod talis mendicitas non habet aliquam speciem turpis. quam
haberet si cum importunitate et indiscrete fieret, ad uoluptatem uel
superfluitatem. manifestum est autem quod mendicitas cum quadam abiectione est.
sicut enim pati ignobilius est quam agere, ita accipere quam dare, et regi et
obedire quam gubernare et imperare: quamuis, propter aliquid adiunctum, possit
recompensatio fieri. ea uero quae abiectionis sunt sponte assumere, ad
humilitatem pertinet: non quidem simpliciter, sed secundum quod necessarium est.
cum enim humilitas sit uirtus, nihil indiscrete operatur. non est igitur
humilitatis, sed stultitiae, si quis quodcumque abiectum assumpserit: sed si id
quod necessarium est fieri propter uirtutem, aliquis propter abiectionem non
recusat; puta si caritas, exigit quod proximis aliquod abiectum officium
impendatur, hoc per humilitatem aliquis non recuset. si igitur necessarium est
ad perfectionem pauperis uitae sectandam quod aliquis mendicet, hanc abiectionem
ferre humilitatis est. quandoque etiam abiecta assumere uirtutis est, etsi
nostrum officium non requirat, ut alios nostro exemplo prouocemus quibus
incumbit, ut id facilius ferant: nam et dux interdum militis officio fungitur ut
alios prouocet. quandoque etiam abiectis utimur secundum uirtutem ut medicina
quadam. puta, si alicuius animus ad immoderatam extollentiam sit pronus,
utiliter, debita moderatione seruata, abiectis utitur, uel sponte uel ab aliis
impositis, ad elationem animi comprimendam: dum per haec quae gerit, sibi ipsi
quodammodo parificat etiam infimos homines, qui circa uilia officia occupantur.
est autem omnino irrationabilis error illorum qui putant omnem sibi
sollicitudinem a domino interdictam de uictu quaerendo. omnis enim actus
sollicitudinem requirit. si igitur homo nullam sollicitudinem de rebus
corporalibus habere debet, sequitur quod nihil corporale agere debeat: quod
neque possibile, neque rationabile est obseruari. deus enim unicuique rei
ordinauit actionem secundum proprietatem suae naturae. homo autem ex spirituali
et corporali natura conditus est. necessarium est igitur, secundum diuinam
ordinationem, ut et corporales actiones exerceat et spiritualibus intendat: et
tanto perfectior est quanto plus spiritualibus intendit. non est tamen hic modus
perfectionis humanae quod nihil corporale agatur quia, cum corporales actiones
ordinentur ad ea quae sunt necessaria ad conseruationem uitae, si quis eas
praetermittit, uitam suam negligit, quam quilibet conseruare tenetur. expectare
autem a deo subsidium in his in quibus aliquis se potest per propriam actionem
iuuare, praetermissa propria actione, est insipientis et deum tentantis. hoc
enim ad diuinam bonitatem pertinet, ut rebus prouideat, non immediate omnia
faciendo, sed alia mouendo ad proprias actiones, ut supra ostensum est. non ergo
est expectandum a deo ut, omni actione qua sibi aliquis subuenire potest
praetermissa, deus ei subueniat: hoc enim diuinae ordinationi repugnat, et
bonitati ipsius. sed quia, licet in nobis sit agere, non tamen in nobis est ut
actiones nostrae debitum finem sortiantur, propter impedimenta quae possunt
contingere; hoc dispositioni diuinae subiacet, quid cuique ex actione sua
proueniat. praecipit ergo dominus nos non debere esse sollicitos de eo quod ad
deum pertinet, scilicet de euentibus nostrarum actionum: non autem prohibuit nos
esse sollicitos de eo quod ad nos pertinet, scilicet de nostro opere. non igitur
contra praeceptum domini agit qui de iis quae ab ipso agenda sunt sollicitudinem
habet: sed ille qui sollicitus est de his quae possunt emergere etiam si ipse
proprias actiones exequatur, ita quod debitas actiones praetermittat ad
obuiandum huiusmodi euentibus, contra quos debemus in dei prouidentia sperare,
per quam etiam aues et herbae sustentantur; talem enim sollicitudinem habere,
uidetur pertinere ad errorem gentilium, qui diuinam prouidentiam negant. propter
quod dominus concludit quod non simus solliciti in crastinum. per quod non
prohibuit quin conseruemus ea quae sunt nobis in crastinum necessaria suo
tempore, sed ne de futuris euentibus sollicitaremur, cum quadam desperatione
diuini auxilii: uel ne praeoccupet hodie sollicitudinem quae erit habenda in
crastino, quia quilibet dies suam sollicitudinem habet; unde subditur, sufficit
diei malitia sua. sic igitur patet quod diuersis modis conuenientibus uiuere
possunt qui uoluntariam paupertatem sectantur. inter quos tanto aliquis
laudabilior est, quanto magis a sollicitudine temporalium, et occupatione circa
ea, hominis animum reddit immunem. de errore eorum qui perpetuam continentiam
impugnant. sicut autem contra paupertatis perfectionem, ita et contra
continentiae bonum quidam peruersi sensus homines sunt locuti. quorum quidam
bonum continentiae his et similibus rationibus excludere nituntur. uiri enim et
mulieris coniunctio ad bonum speciei ordinatur. diuinius autem est bonum speciei
quam bonum indiuidui. magis ergo peccat qui omnino abstinet ab actu quo
conseruatur species quam peccaret si abstineret ab actu quo conseruatur
indiuiduum, sicut sunt comestio et potus, et alia huiusmodi. adhuc. ex diuina
ordinatione dantur homini membra ad generationem apta; et etiam uis
concupiscibilis incitans; et alia huiusmodi ad hoc ordinata. uidetur igitur
contra diuinam ordinationem agere qui omnino ab actu generationis abstinet.
item. si bonum est quod unus contineat, melius est quod multi, optimum autem
quod omnes. sed ex hoc sequitur quod genus humanum deficiat. non igitur bonum
est quod aliquis homo omnino contineat. amplius. castitas, sicut et aliae
uirtutes, in medietate consistunt. sicut igitur contra uirtutem agit qui omnino
concupiscentias insequitur, et intemperatus est; ita contra uirtutem agit qui
omnino a concupiscentiis abstinet, et insensibilis est. praeterea. non est
possibile quin in homine concupiscentiae uenereorum aliquae oriantur: cum
naturales sint. resistere autem omnino concupiscentiis, et quasi continuam
pugnam habere, maiorem inquietudinem animo tribuit quam si aliquis moderate
concupiscentiis uteretur. cum igitur inquietudo animi maxime perfectioni
uirtutis repugnet, uidetur perfectioni uirtutis aduersari quod aliquis perpetuam
continentiam seruet. haec igitur contra perpetuam continentiam obiici uidentur.
quibus etiam adiungi potest praeceptum domini, quod primis parentibus legitur
esse datum, genesis 1-28 et 9-1: crescite et multiplicamini, et replete terram.
quod non est reuocatum, sed magis uidetur esse a domino in euangelio
confirmatum, matth. 19-6, ubi dicitur: quod deus coniunxit, homo non separet, de
coniunctione matrimonii loquens. contra hoc autem praeceptum expresse faciunt
qui perpetuam continentiam seruant. uidetur igitur esse illicitum perpetuam
continentiam seruare. haec autem non difficile est soluere secundum ea quae
praemissa sunt. considerandum enim est quod alia ratio est habenda in his quae
ad necessitatem uniuscuiusque hominis pertinent: atque alia in his quae
pertinent ad multitudinis necessitatem. in his enim quae ad uniuscuiusque
hominis necessitatem pertinent, oportet quod cuilibet prouideatur. huiusmodi
autem sunt cibus et potus, et alia quae ad sustentationem indiuidui pertinent.
unde necessarium est quod quilibet cibo et potu utatur. in his autem quae
necessaria sunt multitudini, non oportet quod cuilibet de multitudine
attribuatur: neque etiam est possibile. patet enim multa esse necessaria
multitudini hominum, ut cibus, potus, uestimentum, domus, et alia huiusmodi,
quae impossibile est quod per unum procurentur. et ideo oportet diuersorum esse
diuersa officia: sicut et in corpore diuersa membra ad diuersos actus
ordinantur. quia ergo generatio non est de necessitate indiuidui, sed de
necessitate totius speciei, non est necessarium quod omnes homines actibus
generationis uacent; sed quidam, ab his actibus abstinentes, aliis officiis
mancipentur, puta militiae uel contemplationi. ex quo patet solutio ad secundum.
ex diuina enim prouidentia dantur homini ea quae sunt toti speciei necessaria:
nec tamen oportet quod quilibet homo quolibet illorum utatur. data est enim
homini industria aedificandi, uirtus ad pugnandum: nec tamen oportet quod omnes
sint aedificatores aut milites. similiter, licet homini diuinitus sint prouisa
uirtus generatiua et ea quae ad actum eius ordinantur, non tamen oportet quod
quilibet actui generationis intendat. unde etiam patet solutio ad tertium. ab
his enim quae multitudini sunt necessaria, quamuis quantum ad singulos melius
sit quod abstineat, melioribus deditus; non tamen est bonum quod omnes
abstineant. sicut et in ordine uniuersi apparet: quamuis enim substantia
spiritualis sit melior quam corporalis, non tamen esset melius uniuersum in quo
essent solae substantiae spirituales, sed imperfectius. et quamuis sit melior
oculus pede in corpore animalis, non tamen esset perfectum animal nisi haberet
et oculum et pedem. ita etiam nec multitudo humani generis haberet statum
perfectum nisi essent aliqui intendentes generationis actibus, et aliqui ab his
abstinentes et contemplationi uacantes. quod autem quarto obiicitur, quod
necesse est uirtutem in medio esse: soluitur per id quod supra iam de paupertate
dictum est. medium enim uirtutis non accipitur semper secundum quantitatem rei
quae ordinatur ratione, sed secundum regulam rationis, quae debitum finem
attingit, et circumstantias conuenientes metitur. et sic, ab omnibus uenereorum
delectationibus abstinere praeter rationem, uitium insensibilitatis dicitur. si
autem secundum rationem fiat, uirtus est, quae communem hominis modum excedit:
facit enim homines esse in quadam diuinae similitudinis participatione; unde
uirginitas angelis dicitur esse cognata. ad quintum dicendum quod sollicitudo et
occupatio quam habent hi qui coniugio utuntur, de uxoribus, filiis, et
necessariis uitae acquirendis, est continua. inquietatio autem quam homo patitur
ex pugna concupiscentiarum, est ad aliquam horam. quae etiam minoratur per hoc
quod ei aliquis non consentit: nam quanto aliquis magis delectabilibus utitur,
tanto magis crescit in eo delectabilis appetitus. debilitantur etiam
concupiscentiae per abstinentias, et alia exercitia corporalia quae conueniunt
his qui continentiae propositum habent. usus etiam corporalium delectabilium
magis abducit mentem a sua altitudine et impedit a contemplatione spiritualium,
quam inquietudo quae prouenit resistendo concupiscentiis horum delectabilium:
quia per usum delectabilium, et maxime uenereorum, mens maxime carnalibus
inhaeret; cum delectatio faciat quiescere appetitum in re delectabili. et ideo
his qui ad contemplationem diuinorum, et cuiuscumque ueritatis, intendunt,
maxime nociuum est uenereis deditos esse, et maxime utile ab eis abstinere.
nihil autem prohibet, quamuis uniuersaliter dicatur uni homini melius esse
continentiam seruare quam matrimonio uti, quin alicui illud melius sit. unde et
dominus, facta de continentia mentione, dicit: non omnes capiunt uerbum hoc, sed
qui potest capere capiat. ad id etiam quod de praecepto primis parentibus dato
ultimo positum est, patet responsio per ea quae dicta sunt. praeceptum enim
illud respicit inclinationem naturalem quae est in hominibus ad conseruandum
speciem per actum generationis: quod tamen non est necessarium per omnes exequi,
sed per aliquos, ut dictum est. sicut autem non expedit cuilibet a matrimonio
abstinere, ita etiam nec expedit omni tempore, quando necessaria est
multiplicatio generis: uel propter hominum paucitatem, sicut in principio quo
humanum genus coepit multiplicari; siue propter paucitatem fidelis populi,
quando oportebat ipsum per carnalem generationem multiplicari, ut fuit in ueteri
testamento. et ideo consilium de continentia perpetua obseruanda reseruatum est
temporibus noui testamenti, quando fidelis populus per spiritualem generationem
multiplicatur. fuerunt autem et alii qui, licet continentiam perpetuam non
improbarent, tamen ei statum matrimonii adaequabant: quod est haeresis
iouiniani. sed huius erroris falsitas satis ex praedictis apparet: cum per
continentiam homo reddatur habilior ad mentis eleuationem in spiritualia et
diuina; et quodammodo supra statum hominis ponatur, in quadam similitudine
angelorum. nec obstat quod aliqui perfectissimae uirtutis uiri matrimonio usi
sunt, ut abraham, isaac et iacob: quia quanto uirtus mentis est fortior, tanto
minus potest per quaecumque a sua altitudine deiici. nec tamen, quia ipsi
matrimonio usi sunt, minus contemplationem ueritatis et diuinorum amauerunt:
sed, secundum quod conditio temporis requirebat, matrimonio utebantur ad
multiplicationem populi fidelis. nec tamen perfectio alicuius personae est
sufficiens argumentum ad perfectionem status: cum aliquis perfectiori mente
possit uti minori bono quam alius maiori. non igitur, quia abraham uel moyses
perfectior fuit multis qui continentiam seruant, propter hoc status matrimonii
est perfectior quam status continentiae, uel ei aequalis. contra eos qui uota
impugnant. quibusdam autem uisum est stultum esse obligare se uoto ad obediendum
alicui, aut ad quodcumque seruandum. unumquodque enim bonum, quanto liberius
agitur, tanto uirtuosius esse uidetur. quanto autem e maiori necessitate quis ad
aliquid obseruandum adstringitur, tanto minus libere id agi uidetur. uidetur
igitur derogari laudabilitati uirtuosorum actuum per hoc quod ex necessitate
obedientiae uel uoti fiunt. uidentur autem huiusmodi homines necessitatis
rationem ignorare. est enim duplex necessitas. quaedam coactionis. et haec
laudem uirtuosorum actuum diminuit, quia uoluntario contrariatur: coactum enim
est quod est uoluntati contrarium. est autem quaedam necessitas ex interiori
inclinatione proueniens. et haec laudem uirtuosi actus non minuit, sed auget:
facit enim uoluntatem magis intense tendere in actum uirtutis. patet enim quod
habitus uirtutis, quanto fuerit perfectior, tanto uehementius uoluntatem facit
tendere in bonum uirtutis, et minus ab eo deficere. quod si ad finem
perfectionis deuenerit, quandam necessitatem infert ad bene agendum, sicut est
in beatis, qui peccare non possunt, ut infra patebit: nec tamen propter hoc aut
libertati uoluntatis aliquid deperit, aut actus bonitati. est autem et alia
necessitas ex fine: sicut cum dicitur alicui necesse esse habere nauem ut
transeat mare. patet autem quod nec haec necessitas libertatem uoluntatis
diminuit, nec actuum bonitatem. quin potius quod quis agit quasi necessarium ad
finem, ex hoc ipso laudabile est: et tanto laudabilius, quanto finis fuerit
melior. patet autem quod necessitas obseruandi quae quis uouit, aut obediendi ei
cui se supposuit, non est necessitas coactionis; nec etiam ex interiori
inclinatione proueniens, sed ex ordine ad finem: est enim necessarium uouenti
hoc uel illud agere, si debet uotum impleri, aut obedientia seruari. cum igitur
hi fines laudabiles sint, utpote quibus homo deo se subiicit, necessitas
praedicta nihil diminuit de laude uirtutis. est autem ulterius considerandum
quod, dum implentur aliqua quae quis uouit, uel quae sibi praecipiuntur ab eo
cui se subdidit propter deum, maiori laude et remuneratione sunt digna.
contingit enim unum actum duorum uitiorum esse, dum actus unius uitii ad finem
alterius uitii ordinatur: ut, cum quis furatur ut fornicetur, actus quidem
secundum speciem suam est auaritiae, secundum intentionem uero luxuriae. eodem
autem modo et in uirtutibus contingit quod actus unius uirtutis ad aliam
uirtutem ordinatur: sicut, cum quis sua dat ut cum altero amicitiam habeat
caritatis, actus quidem ex sua specie est liberalitatis, ex fine autem
caritatis. huiusmodi autem actus maiorem laudem habet ex maiore uirtute,
scilicet ex caritate, quam ex liberalitate. unde, etsi remittatur in eo quod
liberalitatis est ex eo quod ad caritatem ordinatur, laudabilior, et maiori
mercede dignus erit quam si liberalius ageretur non in ordine ad caritatem.
ponamus ergo aliquem opus aliquod uirtutis agentem, puta ieiunantem, uel
continentem se a uenereis: - et quidem si absque uoto haec faciat, erit actus
uel castitatis uel abstinentiae; si autem ex uoto, referetur ulterius ad aliam
uirtutem, cuius est deo aliquid uouere, scilicet ad religionem, quae potior est
castitate uel abstinentia, utpote faciens nos recte habere ad deum. erit ergo
actus abstinentiae uel continentiae laudabilior in eo qui ex uoto facit, etiam
si non ita delectetur in abstinentia uel continentia, ex eo quod delectatur in
potiori uirtute, quae est religio. item. id quod potissimum est in uirtute, est
debitus finis: nam ex fine principaliter ratio boni manat. si ergo finis fuerit
eminentior, etiam si in actu aliquis se remissius habeat, erit eius actus
uirtuosior: sicut, si aliquis proponat propter bonum uirtutis longam uiam agere,
alius autem breuem, laudabilior erit qui maius aliquid propter uirtutem
intendit, licet in progressu uiae lentius procedat. si autem aliquis facit
aliquid propter deum, illum actum deo offert: sed si ex uoto hoc faciat, non
solum actum, sed etiam potentiam offert deo. et sic patet quod propositum suum
est ad aliquid maius deo exhibendum. erit ergo actus eius uirtuosior ratione
maioris boni intenti, etiam si in executione alius uideatur feruentior.
praeterea. uoluntas praecedens actum manet uirtute in tota prosecutione actus,
et ipsum laudabilem reddit, etiam quando de proposito uoluntatis propter quod
actum incipit, in executione operis non cogitabit: non enim oportet ut qui
propter deum aliquod iter arripit, in qualibet parte itineris de deo cogitet
actu. patet autem quod ille qui uouet se aliquid facturum, intensius illud
uoluit quam qui simpliciter facere disponit: quia non solum facere uoluit, sed
uoluit se firmare ut non deficeret a faciendo. ex hac igitur uoluntatis
intentione redditur executio uoti cum intensione quadam laudabilis, etiam quando
uoluntas uel non actu fertur in opus, uel fertur remisse. sic ergo laudabilius
fit quod e uoto fit, quam quod fit sine uoto: ceteris tamen paribus. quod neque
merita neque peccata sint paria. ex his autem manifestum est quod neque omnia
bona opera, neque omnia peccata sunt paria. consilium enim non datur nisi de
meliori bono. dantur autem consilia in lege diuina de paupertate, continentia,
et aliis huiusmodi, ut supra dictum est. haec igitur meliora sunt quam
matrimonio uti et temporalia possidere: secundum quae tamen contingit uirtuose
agere, ordine rationis seruato, ut supra ostensum est. non igitur omnes actus
uirtutum sunt pares. adhuc. actus speciem recipiunt ex obiectis. quanto igitur
obiectum est melius, tanto et actus erit uirtuosior secundum speciem suam. finis
autem melior est his quae sunt ad finem: quorum tanto aliquid melius est, quanto
est fini propinquius. inter actus igitur humanos ille est optimus qui in ultimum
finem, scilicet deum, immediate fertur. post quem, tanto actus melior est
secundum suam speciem, quanto obiectum est deo propinquius. amplius. bonum in
actibus humanis est secundum quod ratione regulantur. contingit autem aliquos
aliis ad rationem magis accedere: quanto actus qui sunt ipsius rationis, magis
habent de bono rationis quam actus inferiorum uirium, quibus ratio imperat. sunt
igitur inter actus humanos aliqui aliis meliores. item. praecepta legis optime
ex dilectione implentur, ut supra dictum est. contingit autem aliquem alio ex
maiori dilectione quod faciendum est facere. erit igitur uirtuosorum actuum unus
alio melior. praeterea. si ex uirtute actus hominis boni redduntur; contingit
autem intensiorem esse eandem in uno quam in alio: oportet quod humanorum actuum
sit unus alio melior. item. si ex uirtutibus actus humani boni redduntur,
oportet meliorem esse actum qui est melioris uirtutis. contingit autem uirtutem
unam altera meliorem esse: puta magnificentiam liberalitate, et magnanimitatem
moderantia. erit igitur humanorum actuum unus alio melior. hinc est quod dicitur
i cor. 7-38: qui matrimonio iungit uirgines suas, bene facit: qui autem non
iungit, melius facit. ex eisdem etiam rationibus apparet quod non omnia peccata
sunt paria: cum per unum peccatum magis discedatur a fine quam per aliud; et
magis peruertatur ordo rationis; et maius nocumentum proximo inferatur. hinc est
quod dicitur ezech. 16-47: sceleratiora fecisti illis in omnibus uiis tuis. per
hoc autem excluditur quorundam error dicentium omnia merita et peccata paria
esse. quod tamen omnes uirtuosi actus sint aequales, ex hoc uidebatur aliquam
rationem habere, quia omnis actus uirtuosus est ex fine boni. unde, si omnium
bonorum actuum est idem finis boni, oportet omnes aequaliter bonos esse. licet
autem sit unus finis ultimus boni, actus tamen qui ex illo bonitatem habent,
diuersum bonitatis gradum accipiunt. est enim in his bonis quae ad ultimum finem
ordinantur, differentia gradus, secundum quod quaedam sunt aliis meliora, et
fini ultimo propinquiora. unde et in uoluntate et actibus eius gradus bonitatis
erit, secundum diuersitatem bonorum ad quae terminatur uoluntas et eius actus,
licet ultimus finis sit idem. similiter etiam quod omnia peccata sint paria,
uidetur ex hoc habere rationem, quia peccatum in actibus humanis accidit ex hoc
solo quod aliquis praeterit regulam rationis. ita autem praeterit regulam
rationis qui in modico a ratione recedit, sicut qui in magno. uidetur igitur
peccatum esse aequale siue in modico siue in magno peccetur. huic autem rationi
uidetur suffragari quod in humanis iudiciis agitur. nam si alicui statuatur
limes quem non transgrediatur, nihil refert apud iudicem siue multum siue
modicum sit transgressus: sicut non refert, ex quo pugil limites campi exiuit,
utrum longius progrediatur. ex quo igitur aliquis regulam rationis pertransiit,
non refert utrum in modico uel in magno ipsam transiuerit. sed si quis
diligenter inspiciat, in omnibus quorum perfectio et bonum in quadam
commensuratione consistit, quanto magis a debita commensuratione receditur,
tanto maius erit malum. sicut sanitas consistit in debita commensuratione
humorum; et pulchritudo in debita proportione membrorum; ueritas autem in
commensuratione intellectus uel sermonis ad rem. patet autem quod quanto est
maior inaequalitas in humoribus, tanto est maior infirmitas; et quanto est maior
inordinatio in membris, tanto est maior turpitudo; et quanto magis a ueritate
receditur, tanto est maior falsitas; non enim est tam magna falsitas aestimantis
tria esse quinque, sicut eius qui aestimat tria esse centum. bonum autem
uirtutis in quadam commensuratione consistit: est enim medium, secundum debitam
limitationem circumstantiarum, inter contraria uitia constitutum. quanto igitur
magis ab hac harmonia receditur, tanto est maior malitia. non est autem simile
uirtutem transgredi, et terminos a iudice positos transire. nam uirtus est
secundum se bonum: unde uirtutem transgredi est secundum se malum. et ideo
oportet quod magis a uirtute recedere sit maius malum. transgredi autem terminum
hunc a iudice positum, non est secundum se malum, sed per accidens, inquantum
scilicet est prohibitum. in his autem quae sunt per accidens, non est
necessarium quod, si simpliciter sequitur ad simpliciter, et magis sequatur ad
magis, sed solum in his quae sunt per se: non enim sequitur, si album est
musicum, quod magis album sit magis musicum; sequitur autem, si album est
disgregatiuum uisus, quod magis album sit magis disgregatiuum uisus. est autem
hoc inter peccatorum differentias attendendum, quod quoddam est mortale, et
quoddam ueniale. mortale autem est quod animam spirituali uita priuat. cuius
quidem uitae ratio ex duobus sumi potest, secundum similitudinem uitae
naturalis. uiuit enim corpus naturaliter per hoc quod animae unitur, quae est ei
principium uitae. corpus autem, uiuificatum per animam, ex seipso mouetur: sed
corpus mortuum uel immobile manet, uel ab exteriori tantum mouetur. sic igitur
et uoluntas hominis, cum per rectam intentionem ultimo fini coniungitur, quod
est eius obiectum et quodammodo forma, et uiuida est; et, cum per dilectionem
deo et proximo inhaeret, ex interiori principio mouetur ad agendum recta.
intentione autem ultimi finis et dilectione remota, anima fit uelut mortua: quia
non mouetur ex seipsa ad agendum recta, sed uel omnino ab eis agendis desistit,
uel ad ea agenda solum ab exteriori inducitur, scilicet metu poenarum.
quaecumque igitur peccata intentioni ultimi finis et dilectioni opponuntur,
mortalia sunt. si uero, his saluis, aliquis in aliquo recto ordine rationis
deficiat, non erit mortale peccatum, sed ueniale. quod actus hominis puniuntur
uel praemiantur a deo. ex praemissis autem manifestum est quod actus hominis
puniuntur uel praemiantur a deo. eius enim est punire uel praemiare cuius est
legem imponere: legis enim latores per praemia et poenas ad obseruantiam legis
inducunt. sed ad diuinam prouidentiam pertinet ut legem hominibus poneret, ut ex
supra dictis patet. ergo ad deum pertinet homines punire uel praemiare.
praeterea. ubicumque est aliquis debitus ordo ad finem, oportet quod ordo ille
ad finem ducat, recessus autem ab ordine finem excludat: ea enim quae sunt ex
fine, necessitatem sortiuntur ex fine; ut scilicet ea necesse sit esse, si finis
debeat sequi; et eis absque impedimento existentibus, finis consequatur. deus
autem imposuit actibus hominum ordinem aliquem in respectu ad finem boni, ut ex
praedictis patet. oportet igitur quod, si ordo ille recte positus est, quod
incedentes per illum ordinem finem boni consequantur, quod est praemiari:
recedentes autem ab illo ordine per peccatum, a fine boni excludi, quod est
puniri. adhuc. sicut res naturales ordini diuinae prouidentiae subduntur, ita et
actus humani, ut ex praedictis patet. utrobique autem contingit debitum ordinem
seruari, uel etiam praetermitti: hoc tamen interest, quod obseruatio uel
transgressio debiti ordinis est in potestate humanae uoluntatis constituta; non
autem in potestate naturalium rerum est quod a debito ordine deficiant uel ipsum
sequantur. oportet autem effectus causis per conuenientiam respondere. sicut
igitur res naturales, cum in eis debitus ordo naturalium principiorum et
actionum seruatur, sequitur ex necessitate naturae conseruatio et bonum in
ipsis, corruptio autem et malum cum a debito et naturali ordine receditur; ita
etiam in rebus humanis oportet quod, cum homo uoluntarie seruat ordinem legis
diuinitus impositae, consequatur bonum, non uelut ex necessitate, sed ex
dispensatione gubernantis, quod est praemiari; et e conuerso malum, cum ordo
legis fuerit praetermissus, et hoc est puniri. amplius. ad perfectam dei
bonitatem pertinet quod nihil in rebus inordinatum relinquat: unde in rebus
naturalibus uidemus contingere quod omne malum sub ordine alicuius boni
concluditur; sicut corruptio aeris est ignis generatio, et occisio ouis est
pastus lupi. cum igitur actus humani diuinae prouidentiae subdantur, sicut et
res naturales; oportet malum quod accidit in humanis actibus, sub ordine
alicuius boni concludi. hoc autem conuenientissime fit per hoc quod peccata
puniuntur. sic enim sub ordine iustitiae, quae ad aequalitatem reducit,
comprehenduntur ea quae debitam quantitatem excedunt. excedit autem homo debitum
suae quantitatis gradum dum uoluntatem suam diuinae uoluntati praefert,
satisfaciendo ei contra ordinationem dei. quae quidem inaequalitas tollitur dum,
contra uoluntatem suam, homo aliquid pati cogitur secundum ordinationem diuinam.
oportet igitur quod peccata humana puniantur diuinitus: et, eadem ratione, bona
facta remunerationem accipiant. item. diuina prouidentia non solum disponit
rerum ordinem, sed etiam mouet omnia ad ordinis ab eo dispositi executionem, ut
supra ostensum est. uoluntas autem a suo obiecto mouetur, quod est bonum uel
malum. ad diuinam igitur prouidentiam pertinet quod hominibus bona proponat in
praemium, ut uoluntas ad recte procedendum moueatur: et mala proponat in poenam,
ad hoc quod inordinationem uitet. praeterea. diuina prouidentia hoc modo res
ordinauit quod una alteri prosit. conuenientissime autem homo proficit ad finem
boni tam ex bono alterius hominis quam ex malo, dum excitatur ad bene agendum
per hoc quod uidet bene operantes praemiari; et dum reuocatur a male agendo per
hoc quod uidet male agentes puniri. ad diuinam igitur prouidentiam pertinet quod
mali puniantur, et boni praemientur. hinc est quod dicitur exod. 20-5 ego sum
deus tuus, uisitans iniquitatem patrum in filios, et faciens misericordiam his
qui diligunt me et custodiunt praecepta mea. et in psalmo: tu reddes unicuique
iuxta opera sua. et rom. 2-6 reddet unicuique secundum opera sua: his quidem qui
sunt secundum patientiam boni operis, gloriam et honorem; his autem qui non
acquiescunt ueritati, credunt autem iniquitati, iram et indignationem. per hoc
autem excluditur error quorundam dicentium quod deus non punit. dicebant enim
marcion et ualentinus alium esse deum bonum: et alium esse deum iustum, qui
punit. de differentia et ordine poenarum. quia uero, sicut ex dictis patet,
praemium est quod uoluntati proponitur quasi finis quo excitatur ad bene
agendum; e contrario poena uoluntati proponitur ut a malo retrahatur, quasi
aliquid fugiendum malum: sicut de ratione praemii est quod sit bonum uoluntati
consonum, ita de ratione poenae est quod sit malum et contrarium uoluntati.
malum autem est priuatio boni. unde oportet quod secundum differentiam et
ordinem bonorum, sit etiam differentia et ordo poenarum. est autem summum bonum
hominis felicitas, quae est ultimus finis eius: quantoque aliquid est huic fini
propinquius, tanto praeeminet inter hominis bonum. huic autem propinquissimum
est uirtus, et si quid est aliud quod ad bonam operationem hominem proficiat,
qua peruenitur ad beatitudinem. consequitur autem et debita dispositio rationis,
et uirium ei subiectarum. post hoc autem et corporis incolumitas, quae
necessaria est ad expeditam operationem. demum autem ea quae exterius sunt,
quibus quasi adminiculantibus utimur ad uirtutem. erit igitur maxima poena
hominem a beatitudine excludi. post hanc autem, uirtute priuari, et perfectione
quacumque naturalium uirtutum animae ad bene agendum. dehinc autem, naturalium
potentiarum animae deordinatio. post hoc autem, corporis nocumentum. demum
autem, exteriorum bonorum sublatio. sed quia de ratione poenae est non solum
quod sit priuatiua boni, sed etiam quod sit contraria uoluntati; non autem
cuiuslibet hominis uoluntas existimat bona secundum quod sunt: contingit
interdum quod id quod est maioris boni priuatiuum, est minus contrarium
uoluntati, et propter hoc minus poenale esse uidetur. et inde est quod plures
homines, qui bona sensibilia et corporalia magis aestimant et cognoscunt quam
intellectualia et spiritualia, plus timent corporales poenas quam spirituales.
secundum quorum aestimationem, contrarius ordo uidetur poenarum ordini
supradicto. apud hos enim maxima poena aestimantur laesiones corporis, et damna
rerum exteriorum: deordinatio autem animae, et damnum uirtutis, et amissio
fruitionis diuinae, in qua consistit ultima hominis felicitas, aut modicum aut
nihil reputatur ab eis. hinc autem procedit quod hominum peccata a deo puniri
non aestimant: quia uident plerumque peccatores incolumitate corporis uigere, et
exteriori fortuna potiri, quibus interdum homines uirtuosi priuantur. quod recte
considerantibus mirum uideri non debet. cum enim bona exteriora ad inferiora
ordinentur, corpus autem ad animam; in tantum exteriora et corporalia bona sunt
homini bona, in quantum ad bonum rationis proficiunt; secundum uero quod bonum
rationis impediunt, homini uertuntur in mala. nouit autem rerum dispositor deus
mensuram uirtutis humanae. unde interdum homini uirtuoso corporalia et exteriora
bona ministrat in adiutorium uirtutis: et in hoc ei beneficium praestat.
interdum uero ei praedicta subtrahit, eo quod considerat huiusmodi esse sibi ad
impedimentum uirtutis et fruitionis diuinae: ex hoc enim exteriora bona
uertuntur homini in mala, ut dictum est; unde et eorum amissio, eadem ratione,
homini uertitur in bonum. si ergo omnis poena malum est; non est autem malum
hominem exterioribus et corporalibus bonis priuari secundum quod expedit ad
profectum uirtutis: non erit hoc homini uirtuoso poena si priuetur exterioribus
bonis in adiumentum uirtutis. e contrario autem erit malis in poenam si eis
exteriora bona conceduntur, quibus prouocantur ad malum. unde et sap. 14-11
dicitur quod creaturae dei in odium factae sunt, et in tentationem animae
hominum, et in muscipulam pedibus insipientium. quia uero de ratione poenae est
non solum quod sit malum, sed quod sit contrarium uoluntati; amissio corporalium
et exteriorum bonorum, etiam quando est homini in profectum uirtutis et non in
malum, dicitur poena abusiue, ex eo quod est contra uoluntatem. ex inordinatione
autem hominis contingit quod homo non aestimet res secundum quod sunt, sed
corporalia spiritualibus praeferat. inordinatio autem talis aut est culpa, aut
ex aliqua culpa praecedente procedit. unde consequenter patet quod poena non sit
in homine, etiam secundum quod est contra uoluntatem, nisi culpa praecedente.
hoc etiam ex alio patet. quia ea quae sunt secundum se bona, non uerterentur
homini in malum per abusum, nisi aliqua inordinatione in homine existente. item,
quod oporteat ea quae uoluntas acceptat eo quod sunt naturaliter bona, homini
subtrahi ad profectum uirtutis, prouenit ex aliqua hominis deordinatione, quae
uel est culpa, uel sequitur culpam. manifestum enim est quod per peccatum
praecedens fit quaedam inordinatio in affectu humano, ut facilius postmodum ad
peccatum inclinetur. non ergo est absque culpa etiam quod oportet hominem
adiuuari ad bonum uirtutis per id quod est ei quodammodo poenale, inquantum est
absolute contra uoluntatem ipsius, licet quandoque sit uolitum secundum quod
ratio respicit finem. sed de hac inordinatione in natura humana existente ex
peccato originali, posterius dicetur. nunc autem intantum manifestum sit quod
deus punit homines pro peccatis: et quod non punit absque culpa. quod non omnia
praemia et poenae sunt aequales. cum autem diuina iustitia id exigat quod, ad
aequalitatem in rebus seruandam, pro culpis poenae reddantur, et pro bonis
actibus praemia; oportet, si est gradus in uirtuosis actibus et in peccatis, ut
ostensum est, quod sit etiam gradus praemiorum et poenarum. aliter enim non
seruaretur aequalitas, si non plus peccanti maior poena, aut melius agenti maius
praemium redderetur: eiusdem enim rationis esse uidetur quod differenter
retribuatur secundum differentiam boni et mali, et secundum differentiam boni et
melioris, uel mali et peioris. praeterea. talis est aequalitas distributiuae
iustitiae, ut inaequalia inaequalibus reddantur. non ergo esset iusta
recompensatio per poenas et praemia, si omnia praemia et omnes poenae essent
aequales. adhuc. praemia et poenae a legislatore proponuntur ut homines a malis
ad bona trahantur, ut ex supra dictis patet. oportet autem homines non solum
trahi ad bona et retrahi a malis, sed etiam bonos allici ad meliora, et malos
retrahi a peioribus. quod non fieret si praemia et poenae essent aequalia.
oportet igitur et poenas et praemia inaequalia esse. amplius. sicut per
dispositiones naturales aliquid disponitur ad formam, ita per opera bona et mala
aliquis disponitur ad poenas et praemia. sed hoc habet ordo quem diuina
prouidentia statuit in rebus, quod magis disposita perfectiorem formam
consequuntur. ergo, secundum diuersitatem bonorum operum uel malorum, oportet
quod sit diuersitas poenarum et praemiorum. item. contingit excessum esse in
operibus bonis et malis dupliciter: uno modo, secundum numerum, prout unus alio
plura habet opera bona uel mala; alio modo, secundum qualitatem operum, prout
unus alio uel melius uel peius opus habet. oportet autem quod excessui qui est
secundum numerum operum, respondeat excessus praemiorum uel poenarum: alias non
fieret recompensatio in diuino iudicio pro omnibus quae quis agit, si aliqua
mala remanerent impunita et aliqua bona irremunerata. pari ergo ratione,
excessui qui est secundum inaequalitatem operum, inaequalitas praemiorum et
poenarum respondet. hinc est quod dicitur deut. 25-2: pro mensura peccati erit
et plagarum modus. et isaiae 27-8: in mensura contra mensuram, cum abiecta
fuerit, uindicabo eam. per hoc autem excluditur error quorundam dicentium in
futuro omnia praemia et poenas esse aequales. de poena quae debetur peccato
mortali et ueniali per respectum ad ultimum finem. est autem ex praedictis
manifestum quod dupliciter contingit peccare. uno modo, sic quod totaliter
intentio mentis abrumpatur ab ordine ad deum, qui dicitur ultimus finis bonorum:
et hoc est peccatum mortale. alio modo, sic quod, manente ordine humanae mentis
ad ultimum finem, impedimentum aliquod afferatur quo retardatur ne libere tendat
in finem: et hoc dicitur peccatum ueniale. si ergo secundum differentiam
peccatorum oportet esse differentiam poenarum, consequens est quod ille qui
mortaliter peccat, sit puniendus sic quod excidat ab hominis fine: qui autem
peccat uenialiter, non ita quod excidat, sed ita quod retardetur, aut
difficultatem patiatur, in adipiscendo finem. sic enim iustitiae seruatur
aequalitas: ut quo modo homo peccando uoluntarie a fine diuertit, ita
poenaliter, contra suam uoluntatem, in finis adeptione impediatur. adhuc. sicut
est uoluntas in hominibus, ita est inclinatio naturalis in rebus naturalibus. si
autem ab aliqua re naturali tollatur inclinatio eius ad finem, omnino finem
illum consequi non potest: sicut corpus graue, cum grauitatem amiserit per
corruptionem et factum fuerit leue, non perueniet ad medium. si autem fuerit in
suo motu impeditum, inclinatione ad finem manente, remoto prohibente, perueniet
ad finem. in eo autem qui peccat mortaliter, omnino auertitur intentio
uoluntatis a fine ultimo: in illo autem qui uenialiter peccat, manet intentio
conuersa ad finem, sed aliqualiter impeditur, ex hoc quod plus debito inhaeret
his quae sunt ad finem. igitur ei qui peccat mortaliter, haec poena debetur, ut
omnino excludatur a consecutione finis: ei autem qui peccat uenialiter, quod
difficultatem aliquam patiatur antequam ad finem perueniat. amplius. cum aliquis
consequitur aliquod bonum quod non intendebat, est a fortuna et casu. si igitur
ille cuius intentio est auersa a fine ultimo, finem ultimum assequatur, erit hoc
a fortuna et casu. hoc autem est inconueniens. quia ultimus finis est bonum
intellectus. fortuna autem intellectui repugnat: quia fortuita absque
ordinatione intellectus proueniunt. inconueniens autem est quod intellectus suum
finem consequatur non per uiam intelligibilem. non ergo consequetur finem
ultimum qui, peccans mortaliter, habet intentionem auersam ab ultimo fine. item.
materia non consequitur formam ab agente nisi fuerit ad formam disposita. finis
autem et bonum est perfectio uoluntatis sicut forma materiae. uoluntas igitur
non consequetur ultimum finem nisi fuerit disposita conuenienter. disponitur
autem ad finem uoluntas per intentionem et desiderium finis. non igitur
consequetur finem cuius intentio a fine auertitur. praeterea. in his quae sunt
ordinata ad finem, talis habitudo inuenitur quod, si finis est uel erit, necesse
est ea quae sunt ad finem fore; si autem ea quae sunt ad finem non sunt, nec
finis erit: si enim finis esse potest etiam non existentibus illis quae sunt ad
finem, frustra per huiusmodi media quaeritur finis. confessum est autem apud
omnes quod homo per opera uirtutum, in quibus praecipuum est intentio finis
debiti, consequitur ultimum finem suum, qui est felicitas. si ergo aliquis
contra uirtutem agat, ab intentione ultimi finis auersus, conueniens est quod
ultimo fine priuetur. hinc est quod dicitur matth. 7-23: discedite a me, omnes
qui operamini iniquitatem. quod per peccatum mortale ultimo fine aliquis in
aeternum priuatur. oportet autem hanc poenam qua quis priuatur ultimo fine, esse
interminabilem. priuatio enim alicuius non est nisi quando natum est haberi: non
enim catulus mox natus dicitur uisu priuatus. ultimum autem finem consequi non
est homo aptus natus in hac uita, ut probatum est. priuatio ergo huiusmodi finis
oportet quod sit poena post hanc uitam. sed post hanc uitam non remanet homini
facultas adipiscendi ultimum finem. anima enim indiget corpore ad consecutionem
sui finis: inquantum per corpus perfectionem acquirit et in scientia et in
uirtute. anima autem, postquam a corpore fuerit separata, non redit iterum ad
hunc statum quod per corpus perfectionem accipiat, sicut dicebant
transcorporationem ponentes, contra quos superius, disputatum est. necesse est
igitur quod ille qui hac poena punitur ut ultimo fine priuetur, in aeternum
priuatus remaneat. adhuc. si aliquid priuatur eo quod est in natura eius ut
habeatur, impossibile est illud reparari nisi fiat resolutio in praeiacentem
materiam, ut iterum aliud de nouo generetur: sicut cum animal amittit uisum aut
alium sensum. impossibile est autem quod id quod iam generatum est, iterum
generetur, nisi prius corrumpatur: et tunc ex eadem materia poterit aliud
integrum generari, non idem numero, sed specie. res autem spiritualis, ut anima
uel angelus, non potest resolui per corruptionem in aliquam praeiacentem
materiam, ut iterum generetur aliud idem specie. si igitur priuetur eo quod est
in natura ipsius ut habeat, oportet quod in perpetuum maneat talis priuatio. est
autem in natura animae et angeli ordo ad ultimum finem, qui est deus. si ergo ab
hoc ordine decidat per aliquam poenam, in perpetuum talis poena manebit. item.
naturalis aequitas hoc habere uidetur, quod unusquisque priuetur bono contra
quod agit: ex hoc enim reddit se tali bono indignum. et inde est quod, secundum
ciuilem iustitiam, qui contra rempublicam peccat, societate reipublicae priuatur
omnino, uel per mortem uel per exilium perpetuum: nec attenditur quanta fuerit
mora temporis in peccando, sed quid sit contra quod peccauit. eadem autem est
comparatio totius uitae praesentis ad rempublicam terrenam, et totius
aeternitatis ad societatem beatorum, qui, ut supra ostensum est, ultimo fine
aeternaliter potiuntur. qui ergo contra ultimum finem peccat, et contra
caritatem, per quam est societas beatorum et tendentium in beatitudinem, in
aeternum debet puniri, quamuis aliqua breui temporis mora peccauerit. praeterea.
apud diuinum iudicium uoluntas pro facto computatur: quia, sicut homines uident
ea quae exterius aguntur, ita deus inspicit hominum corda. qui autem propter
aliquod temporale bonum auersus est ab ultimo fine, qui in aeternum possidetur,
praeposuit fruitionem temporalem illius boni temporalis aeternae fruitioni
ultimi finis. unde patet quod multo magis uoluisset in aeternum illo bono
temporali frui. ergo, secundum diuinum iudicium, ita puniri debet ac si
aeternaliter peccasset. nulli autem dubium est quin pro aeterno peccato aeterna
poena debeatur. debetur igitur ei qui ab ultimo fine auertitur, poena aeterna.
adhuc. eadem iustitiae ratione poena peccatis redditur, et bonis actibus
praemium. praemium autem uirtutis est beatitudo. quae quidem est aeterna, ut
supra ostensum est. ergo et poena qua quis a beatitudine excluditur, debet esse
aeterna. hinc est quod dicitur matth. 25-46: ibunt hi in supplicium aeternum,
iusti autem in uitam aeternam. per hoc autem excluditur error dicentium poenas
malorum quandoque esse terminandas. quae quidem positio ortum habuisse uidetur a
positione quorundam philosophorum, qui dicebant omnes poenas purgatorias esse,
et ita quandoque terminandas. uidebatur autem hoc persuasibile: tum ex humana
consuetudine. poenae enim humanis legibus inferuntur ad emendationem uitiorum:
unde sicut medicinae quaedam sunt. tum etiam ratione. si enim poena non propter
aliud infertur a puniente, sed propter se tantum, sequitur quod in poenis
propter se delectetur: quod bonitati diuinae non congruit. oportet igitur poenas
propter aliud inferri. nec uidetur alius conuenientior finis quam emendatio
uitiorum. uidetur igitur conuenienter dici omnes poenas purgatorias esse, et per
consequens quandoque terminandas: cum illud quod est purgabile, accidentale sit
rationi creaturae, et possit remoueri absque consumptione substantiae. est autem
concedendum quod poenae inferuntur a deo non propter se, quasi deus in ipsis
delectetur, sed propter aliud: scilicet propter ordinem imponendum creaturis, in
quo bonum uniuersi consistit. exigit autem hoc ordo rerum, ut proportionaliter
omnia diuinitus dispensentur: propter quod dicitur in libro sapientiae, quod
deus omnia facit in pondere, numero et mensura. sicut autem praemia
proportionaliter respondent actibus uirtuosis, ita poenae peccatis. et quibusdam
peccatis proportionantur poenae sempiternae, ut ostensum est. infligit igitur
deus pro quibusdam peccatis poenas aeternas, ut debitus ordo seruetur in rebus,
qui eius sapientiam demonstrat. si quis tamen concedat omnes poenas ad
emendationem morum induci, et non propter aliud: non tamen propter hoc cogitur
ponere omnes poenas purgatorias et terminabiles esse. nam et secundum leges
humanas aliqui morte puniuntur, non quidem ad emendationem sui, sed aliorum.
hinc est quod prou. 19-25 dicitur: pestilente flagellato, stultus sapientior
erit. quidam etiam, secundum humanas leges, a ciuitate perpetuo exilio
excluduntur, ut, eis subtractis, ciuitas purior reddatur. unde dicitur prou.
22-10: eiice derisorem, et exibit cum eo iurgium, cessabuntque causae et
contumeliae. nihil igitur prohibet, etiam si poenae non nisi ad emendationem
morum adhibeantur, quin, secundum diuinum iudicium, aliqui debeant a societate
bonorum perpetuo separari et in aeternum puniri, ut ex perpetuae poenae timore
homines peccare desistant, et bonorum societas purior ex eorum separatione
reddatur: sicut dicitur apoc. 22-27: non intrabit in eam, idest in ierusalem
caelestem, per quam designatur societas bonorum, aliquid coinquinatum, aut
faciens abominationem et mendacium. quod peccata puniuntur etiam per
experientiam alicuius nociui. non solum autem qui contra deum peccant, puniendi
sunt per hoc quod a beatitudine perpetuo excluduntur, sed per experimentum
alicuius nociui. poena enim debet proportionaliter culpae respondere, ut supra
ostensum est. in culpa autem non solum auertitur mens ab ultimo fine, sed etiam
indebite conuertitur in alia quasi in fines. non solum ergo puniendus est qui
peccat per hoc quod excludatur a fine, sed etiam per hoc quod ex aliis rebus
sentiat nocumentum. amplius. poenae inferuntur pro culpis ut timore poenarum
homines a peccatis retrahantur, ut supra dictum est. nullus autem timet amittere
id quod non desiderat adipisci. qui ergo habent uoluntatem auersam ab ultimo
fine, non timent excludi ab illo. non ergo per solam exclusionem ab ultimo fine
a peccando reuocarentur. oportet igitur peccantibus etiam aliam poenam adhiberi,
quam timeant peccantes. item. si quis eo quod est ad finem inordinate utitur,
non solum fine priuatur, sed etiam aliud nocumentum incurrit: ut patet in cibo
inordinate assumpto, qui non solum firmitatem non confert, sed etiam
aegritudinem inducit. qui autem in rebus creatis finem constituit, eis non
utitur secundum quod debet, referendo scilicet ad ultimum finem. non ergo solum
debet puniri per hoc quod beatitudine careat, sed etiam per hoc quod aliquod
nocumentum ab ipsis experiatur. praeterea. sicut recte agentibus debentur bona,
ita peruerse agentibus debentur mala. sed illi qui recte agunt, in fine ab eis
intento percipiunt perfectionem et gaudium. e contrario ergo debetur haec poena
peccantibus, ut ex his in quibus sibi finem constituunt, afflictionem accipiant
et nocumentum. hinc est quod diuina scriptura peccatoribus comminatur non solum
exclusionem a gloria, sed etiam afflictionem ex aliis rebus. dicitur enim matth.
25-41: discedite a me, maledicti, in ignem aeternum, qui paratus est diabolo et
angelis eius. et in psalmo 10-7: pluet super peccatores laqueos: ignis, sulphur,
et spiritus procellarum pars calicis eorum. per hoc autem excluditur opinio
algazelis, qui posuit quod peccatoribus haec sola poena reddetur, quod
affligentur amissione ultimi finis. quod iudicibus licet poenas inferre. quia
uero poenas a deo inflictas aliqui paruipendunt, propter hoc quod, sensibilibus
dediti, solum ea quae uidentur curant; ideo per diuinam prouidentiam ordinatum
est ut in terris sint homines qui per poenas sensibiles et praesentes aliquos ad
obseruantiam iustitiae cogant. quos manifestum est non peccare dum malos
puniunt. nullus enim peccat ex hoc quod iustitiam facit. iustum autem est malos
puniri: quia per poenam culpa ordinatur, ut ex supra dictis patet. non igitur
iudices peccant malos puniendo. adhuc. homines qui in terris super alios
constituuntur, sunt quasi diuinae prouidentiae executores: deus enim, per suae
prouidentiae ordinem, per superiora inferiora exequitur, ut ex supra dictis
patet. nullus autem ex hoc quod exequitur ordinem diuinae prouidentiae, peccat.
habet autem hoc ordo diuinae prouidentiae, ut boni praemientur et mali
puniantur, ut ex supra dictis patet. non igitur homines qui aliis praesunt,
peccant ex hoc quod bonos remunerant et puniunt malos. amplius. bonum non
indiget malo, sed e conuerso. illud igitur quod est necessarium ad
conseruationem boni, non potest esse secundum se malum. ad conseruationem autem
concordiae inter homines necessarium est quod poenae malis infligantur. punire
igitur malos non est secundum se malum. item. bonum commune melius est quam
bonum particulare unius. subtrahendum est igitur bonum particulare ut
conseruetur bonum commune. uita autem quorundam pestiferorum impedit commune
bonum, quod est concordia societatis humanae. subtrahendi igitur sunt huiusmodi
homines per mortem ab hominum societate. praeterea. sicut medicus in sua
operatione intendit sanitatem, quae consistit in ordinata concordia humorum, ita
rector ciuitatis intendit in sua operatione pacem, quae consistit in ciuium
ordinata concordia. medicus autem abscindit membrum putridum bene et utiliter,
si per ipsum immineat corruptio corporis. iuste igitur et absque peccato rector
ciuitatis homines pestiferos occidit, ne pax ciuitatis turbetur. hinc est quod
apostolus dicit, i cor. 5-6: nescitis quia modicum fermentum totam massam
corrumpit? et post pauca subdit: auferte malum ex uobis ipsis. et rom. 13-4,
dicitur de potestate terrena quod non sine causa gladium portat: dei enim
minister est, uindex in iram ei qui male agit. et i petr. 2, dicitur: subiecti
estote omni humanae creaturae propter deum: siue regi, quasi praecellenti; siue
ducibus, quasi missis ad uindictam malefactorum, laudem uero bonorum. per hoc
autem excluditur error quorundam dicentium uindictas corporales non licite
fieri. qui ad sui fulcimentum erroris inducunt quod dicitur exod. 20-13: non
occides. quod etiam matth. 5-21 resumitur. inducunt etiam quod dicitur matth.
13-30, quod dominus ministris uolentibus zizaniam colligere de medio tritici,
respondit: sinite utraque crescere usque ad messem. per zizaniam autem filii
nequam intelliguntur, per messem autem saeculi finis, ut ibidem dicitur. non
igitur mali subtrahendi sunt de medio bonorum per occisionem. inducunt etiam
quod homo quandiu in mundo est, potest in melius transmutari. non ergo est per
occisionem subtrahendus a mundo, sed ad poenitentiam reseruandus. haec autem
friuola sunt. nam in lege quae dicit, non occides, postmodum subditur: maleficos
non patieris uiuere. ex quo datur intelligi occisionem hominum iniustam
prohibitam esse. quod etiam ex uerbis domini apparet matth. 5. nam cum dixisset,
audistis quia dictum est antiquis, non occides, subiunxit: 22 ego autem dico
uobis, qui irascitur fratri suo etc.. ex quo dat intelligere illam occisionem
esse prohibitam quae procedit ex ira, non autem illam quae procedit ex zelo
iustitiae. quod etiam dominus dicit, sinite utraque crescere usque ad messem,
qualiter intelligendum sit, apparet per id quod sequitur: ne forte, colligentes
zizania, eradicetis simul et triticum. ibi ergo interdicitur malorum occisio ubi
hoc sine periculo bonorum fieri non potest. quod plerumque contingit quando mali
nondum discernuntur a bonis per manifesta peccata; uel quando timetur periculum
ne mali multos bonos post se trahant. quod uero mali, quandiu uiuunt, emendari
possunt, non prohibet quin iuste possint occidi: quia periculum quod de eorum
uita imminet, est maius et certius quam bonum quod de eorum emendatione
expectatur. habent etiam in ipso mortis articulo facultatem ut per poenitentiam
conuertantur ad deum. quod si adeo sunt obstinati quod etiam in mortis articulo
cor eorum a malitia non recedit, satis probabiliter aestimari potest quod
nunquam a malitia resipiscant. quod homo indiget diuino auxilio ad beatitudinem
consequendam. quia uero ex superioribus manifestum est quod diuina prouidentia
aliter disponit creaturas rationales quam res alias secundum quod in conditione
naturae propriae ab aliis differunt, restat ostendendum quod etiam ex dignitate
finis altior gubernationis modus a diuina prouidentia eis adhibetur. manifestum
est autem quod secundum conuenientiam suae naturae, ad altiorem participationem
finis perueniunt. quia enim intellectualis naturae sunt, per suam operationem
intelligibilem ueritatem attingere possunt: quod aliis rebus non competit, quae
intellectu carent. et quidem secundum quod ad intelligibilem ueritatem naturali
operatione perueniunt, manifestum est eis aliter prouideri diuinitus quam aliis
rebus: inquantum homini datus est intellectus et ratio, per quae ueritatem et
discernere et inuestigare possit; datae sunt etiam ei uires sensitiuae, et
interiores et exteriores, quibus ad inuestigandam ueritatem adiuuetur; datus est
etiam ei loquelae usus, per cuius officium ueritatem quam aliquis mente
concipit, alteri manifestare possit; ut sic homines seipsos iuuent in cognitione
ueritatis, sicut et in aliis rebus necessariis uitae, cum sit homo animal
naturaliter sociale. sed ulterius ultimus finis hominis in quadam ueritatis
cognitione constitutus est quae naturalem facultatem ipsius excedit: ut scilicet
ipsam primam ueritatem uideat in seipsa, sicut supra ostensum est. hoc autem
inferioribus creaturis non competit, ut scilicet ad finem peruenire possint qui
eorum facultatem naturalem excedat. oportet igitur ut etiam ex hoc fine
attendatur diuersus gubernationis modus circa homines, et alias inferiores
creaturas. ea enim quae sunt ad finem, necesse est fini esse proportionata. si
igitur homo ordinatur in finem qui eius facultatem naturalem excedat, necesse
est ei aliquod auxilium diuinitus adhiberi supernaturale, per quod tendat in
finem. adhuc. res inferioris naturae in id quod est proprium superioris naturae
non potest perduci nisi uirtute illius superioris naturae: sicut luna, quae ex
se non lucet, fit lucida uirtute et actione solis; et aqua, quae per se non
calet, fit calida uirtute et actione ignis. uidere autem ipsam primam ueritatem
in seipsa ita transcendit facultatem humanae naturae, quod est proprium solius
dei, ut supra ostensum est. indiget igitur homo auxilio diuino ad hoc quod in
dictum finem perueniat. item. unaquaeque res per operationem suam ultimum finem
consequitur. operatio autem uirtutem sortitur ex principio operante: unde per
actionem seminis generatur aliquid in determinata specie, cuius uirtus in semine
praeexistit. non potest igitur homo per operationem suam peruenire in ultimum
finem suum, qui transcendit facultatem naturalium potentiarum, nisi eius
operatio ex diuina uirtute efficaciam capiat perducendi ad finem praedictum.
amplius. nullum instrumentum secundum uirtutem propriae formae perducere potest
ad ultimam perfectionem, sed solum secundum uirtutem principalis agentis:
quamuis secundum propriam uirtutem aliquam dispositionem facere possit ad
ultimam perfectionem. a serra enim secundum rationem propriae formae est sectio
ligni, sed forma scamni est ab arte, quae utitur instrumento: similiter
resolutio et consumptio in corpore animalis est a calore ignis, sed generatio
carnis, et determinatio augmenti, et alia huiusmodi, sunt ab anima uegetabili,
quae utitur calore igneo sicut instrumento. sub deo autem, qui est primus
intellectus et uolens, ordinantur omnes intellectus et uoluntates sicut
instrumenta sub principali agente. oportet igitur quod eorum operationes
efficaciam non habeant respectu ultimae perfectionis, quae est adeptio finalis
beatitudinis, nisi per uirtutem diuinam. indiget igitur rationalis natura diuino
auxilio ad consequendum ultimum finem. praeterea. homini adsunt impedimenta
plurima perueniendi ad finem. impeditur enim debilitate rationis, quae de facili
trahitur in errorem, per quem a recta uia perueniendi in finem excluditur.
impeditur etiam ex passionibus partis sensitiuae, et ex affectionibus quibus ad
sensibilia et inferiora trahitur, quibus quanto magis inhaeret, longius ab
ultimo fine distat: haec enim infra hominem sunt, finis autem hominis superior
eo existit. impeditur etiam plerumque corporis infirmitate ab executione
uirtuosorum actuum, quibus ad beatitudinem tenditur. indiget igitur auxilio
diuino homo ne per huiusmodi impedimenta totaliter ab ultimo fine deficiat. hinc
est quod dicitur ioan. 6-44: nemo potest uenire ad me nisi pater, qui misit me,
traxerit illum; et 15-4: sicut palmes non potest ferre fructum a semetipso nisi
manserit in uite, sic nec uos nisi in me manseritis. per hoc autem excluditur
error pelagianorum qui dixerunt quod per solum liberum arbitrium homo poterat
dei gloriam promereri. quod per auxilium diuinae gratiae homo non cogitur ad
uirtutem. posset autem uideri alicui quod per diuinum auxilium aliqua coactio
homini inferatur ad bene agendum, ex hoc quod dictum est, nemo potest uenire ad
me nisi pater, qui misit me, traxerit eum; et ex hoc dicitur rom. 8-14, qui
spiritu dei aguntur, hi filii dei sunt et ii cor. 5-14, caritas christi urget
nos. trahi enim, et agi, et urgeri, coactionem importare uidentur. hoc autem non
esse uerum manifeste ostenditur. diuina enim prouidentia rebus omnibus prouidet
secundum modum eorum, ut supra ostensum est. est autem proprium homini, et omni
rationali naturae, quod uoluntarie agat et suis actibus dominetur, ut ex supra
dictis patet. huic autem coactio contrariatur. non igitur deus suo auxilio
hominem cogit ad recte agendum. adhuc. diuinum auxilium sic intelligitur ad bene
agendum homini adhiberi, quod in nobis nostra opera operatur, sicut causa prima
operatur operationes causarum secundarum, et agens principale operatur actionem
instrumenti: unde dicitur isaiae 26-12: omnia opera nostra operatus es in nobis,
domine. causa autem prima causat operationem causae secundae secundum modum
ipsius. ergo et deus causat in nobis nostra opera secundum modum nostrum, qui
est ut uoluntarie, et non coacte agamus. non igitur diuino auxilio aliquis
cogitur ad recte agendum. amplius. homo per uoluntatem ordinatur in finem:
obiectum enim uoluntatis est bonum et finis. auxilium autem diuinum nobis ad hoc
praecipue impenditur ut consequamur finem. eius ergo auxilium non excludit a
nobis actum uoluntatis, sed ipsum praecipue in nobis facit: unde et apostolus
dicit, philipp. 2-13: deus est qui operatur in nobis uelle et perficere, pro
bona uoluntate. coactio autem excludit in nobis actum uoluntatis: coacte enim
agimus cuius contrarium uolumus. non ergo deus suo auxilio nos cogit ad recte
agendum. item. homo peruenit ad ultimum suum finem per actus uirtutum: felicitas
enim uirtutis praemium ponitur. actus autem coacti non sunt actus uirtutum: nam
in uirtute praecipuum est electio, quae sine uoluntario esse non potest, cui
uiolentum contrarium est. non igitur diuinitus homo cogitur ad recte agendum.
praeterea. ea quae sunt ad finem, debent esse fini proportionata. finis autem
ultimus, qui est felicitas, non competit nisi uoluntarie agentibus, qui sunt
domini sui actus: unde neque inanimata, neque bruta animalia felicia dicimus,
sicut nec fortunata aut infortunata, nisi secundum metaphoram. auxilium igitur
quod homini datur diuinitus ad felicitatem consequendam, non est coactiuum. hinc
est quod deut. 30 dicitur: considera quod hodie proposuerit dominus in conspectu
tuo uitam et bonum, et e contrario mortem et malum: ut diligas dominum deum
tuum, et ambules in uiis eius. si autem auersum fuerit cor tuum et audire
nolueris, praedico tibi hodie quod pereas. et eccli. 15-18 dicitur: ante hominem
est uita et mors, bonum et malum. quod placuerit ei, dabitur illi. quod diuinum
auxilium homo promereri non potest. ex dictis autem manifeste ostenditur quod
auxilium diuinum homo promereri non potest. quaelibet enim res ad id quod supra
ipsam est, materialiter se habet. materia autem non mouet seipsam ad suam
perfectionem sed oportet quod ab alio moueatur. homo igitur non mouet seipsum ad
hoc quod adipiscatur diuinum auxilium, quod supra ipsum est, sed potius ad hoc
adipiscendum a deo mouetur. motio autem mouentis praecedit motum mobilis ratione
et causa. non igitur propter hoc nobis datur auxilium diuinum quia nos ad illud
per bona opera promouemus, sed potius ideo nos per bona opera proficimus, quia
diuino auxilio praeuenimur. adhuc. agens instrumentale non disponit ad
perfectionem inducendam a principali agente nisi secundum quod agit ex uirtute
principalis agentis: sicut calor ignis non magis praeparat materiam ad formam
carnis quam ad aliam formam, nisi inquantum agit in uirtute animae. sed anima
nostra operatur sub deo sicut agens instrumentale sub principali agente. non
igitur potest se anima praeparare ad suscipiendum effectum diuini auxilii nisi
secundum quod agit ex uirtute diuina. praeuenitur igitur diuino auxilio ad bene
operandum, magis quam diuinum auxilium praeueniat, quasi merendo illud uel se
praeparando ad illud. amplius. nullum agens particulare potest uniuersaliter
praeuenire actionem primi uniuersalis agentis: eo quod omnis actio particularis
agentis originem habet ab uniuersali agente; sicut in istis inferioribus omnis
motus praeuenitur a motu caelesti. sed anima humana ordinatur sub deo sicut
particulare agens sub uniuersali. impossibile est ergo esse aliquem rectum motum
in ipsa quem non praeueniat actio diuina. unde et ioan. 15-5, dominus dicit:
sine me nihil potestis facere. item. merces proportionatur merito: cum in
retributione mercedis aequalitas iustitiae obseruetur. effectus autem diuini
auxilii, qui facultatem naturae excedit, non est proportionatus actibus quos
homo ex naturali facultate producit. non igitur per huiusmodi actus potest homo
praedictum auxilium mereri. praeterea. cognitio praecedit uoluntatis motum.
cognitio autem supernaturalis finis est homini a deo: cum per rationem naturalem
in ipsum attingere homo non possit, eo quod facultatem naturalem excedit.
oportet ergo quod motus uoluntatis nostrae in ultimum finem auxilium diuinum
praeueniat. hinc est quod dicitur tit. 3-5: non ex operibus iustitiae quae
fecimus nos, sed secundum suam misericordiam saluos nos fecit. et rom. 9-16: non
est uolentis, scilicet uelle, nec currentis scilicet currere, sed miserentis
dei: quia scilicet oportet quod ad bene uolendum et operandum homo diuino
praeueniatur auxilio; sicut consuetum est quod effectus aliquis non attribuitur
proximo operanti, sed primo mouenti; attribuitur enim uictoria duci, quae labore
militum perpetratur. non ergo per huiusmodi uerba excluditur liberum uoluntatis
arbitrium, sicut quidam male intellexerunt, quasi homo non sit dominus suorum
actuum interiorum et exteriorum: sed ostenditur deo esse subiectum. et thren. 4
dicitur: conuerte nos, domine, ad te, et conuertemur: per quod patet quod
conuersio nostra ad deum praeuenitur auxilio dei nos conuertentis. legitur tamen
zach. 1-3, ex persona dei dictum, conuertimini ad me, et conuertar ad uos: non
quin dei operatio nostram conuersionem praeueniat, ut dictum est, sed quia
conuersionem nostram, qua ad ipsum conuertimur, adiuuat subsequenter, eam
roborando ut ad effectum perueniat, et stabiliendo ut finem debitum consequatur.
per hoc autem excluditur error pelagianorum, qui dicebant huiusmodi auxilium
propter merita nobis dari; et quod iustificationis nostrae initium ex nobis sit,
consummatio autem a deo. quod praedictum diuinum auxilium gratia nominatur, et
quid sit gratia gratum faciens. quia uero hoc quod datur alicui absque suis
meritis praecedentibus, gratis ei dicitur dari; cum diuinum auxilium homini
exhibitum omne meritum humanum praeueniat ut ostensum est, consequitur quod hoc
auxilium gratis homini impendatur, et ex hoc conuenienter gratiae nomen accepit.
unde et apostolus dicit, rom. 11-6: si gratia est, iam non ex operibus: alioquin
gratia iam non est gratia. est autem et alia ratio propter quam praedictum dei
auxilium gratiae nomen accepit. dicitur enim aliquis alicui esse gratus, quia
est ei dilectus: unde et qui ab aliquo diligitur, dicitur gratiam eius habere.
est autem de ratione dilectionis ut diligens bonum uelit ei quem diligit, et
operetur. et quidem deus bona uult et operatur circa omnem creaturam: ipsum enim
esse creaturae, et omnis eius perfectio, est a deo uolente et operante, ut supra
ostensum est; unde dicitur sap. 11-25: diligis omnia quae sunt, et nihil odisti
eorum quae fecisti. sed specialis ratio diuinae dilectionis ad illos
consideratur quibus auxilium praebet ad hoc quod consequantur bonum quod ordinem
naturae eorum excedit, scilicet perfectam fruitionem non alicuius boni creati,
sed sui ipsius. hoc igitur auxilium conuenienter gratia dicitur, non solum quia
gratis datur, ut ostensum est: sed etiam quia hoc auxilio homo speciali quadam
praerogatiua redditur deo gratus. unde et apostolus dicit, ephes. 1-5
praedestinauit nos in adoptionem filiorum, secundum propositum uoluntatis suae,
in laudem gloriae gratiae suae, in qua gratificauit nos in dilecto filio suo.
oportet autem hanc gratiam aliquid in homine gratificato esse, quasi quandam
formam et perfectionem ipsius. quod enim in aliquem finem dirigitur, oportet
quod habeat continuum ordinem in ipsum: nam mouens continue mutat quousque
mobile per motum finem sortiatur. cum igitur auxilio diuinae gratiae homo
dirigatur in ultimum finem, ut ostensum est, oportet quod continue homo isto
auxilio potiatur, quousque ad finem perueniat. hoc autem non esset si praedictum
auxilium participaret homo secundum aliquem motum aut passionem, et non secundum
aliquam formam manentem, et quasi quiescentem in ipso: motus enim et passio
talis non esset in homine nisi quando actu conuerteretur in finem; quod non
continue ab homine agitur, ut praecipue patet in dormientibus. est ergo gratia
gratum faciens aliqua forma et perfectio in homine manens, etiam quando non
operatur. adhuc. dilectio dei est causatiua boni quod in nobis est: sicut
dilectio hominis prouocatur et causatur ex aliquo bono quod in dilecto est. sed
homo prouocatur ad specialiter aliquem diligendum propter aliquod speciale bonum
in dilecto praeexistens. ergo ubi ponitur specialis dilectio dei ad hominem,
oportet quod consequenter ponatur aliquod speciale bonum homini a deo collatum.
cum igitur, secundum praedicta, gratia gratum faciens designet specialem
dilectionem dei ad hominem, oportet quod aliqua specialis bonitas et perfectio
per hoc homini inesse designetur. amplius. unumquodque ordinatur in finem sibi
conuenientem secundum rationem suae formae: diuersarum enim specierum diuersi
sunt fines. sed finis in quem homo dirigitur per auxilium diuinae gratiae, est
supra naturam humanam. ergo oportet quod homini superaddatur aliqua
supernaturalis forma et perfectio, per quam conuenienter ordinetur in finem
praedictum. item. oportet quod homo ad ultimum finem per proprias operationes
perueniat. unumquodque autem operatur secundum propriam formam. oportet igitur,
ad hoc quod homo perducatur in ultimum finem per proprias operationes, quod
superaddatur ei aliqua forma, ex qua eius operationes efficaciam aliquam
accipiant promerendi ultimum finem. praeterea. diuina prouidentia omnibus
prouidet secundum modum suae naturae, ut ex supra dictis patet. est autem hic
modus proprius hominum, quod ad perfectionem suarum operationum oportet eis
inesse, super naturales potentias, quasdam perfectiones et habitus, quibus quasi
connaturaliter et faciliter et delectabiliter bonum et bene operentur. igitur
auxilium gratiae, quod homo a deo consequitur ad perueniendum in ultimum finem,
aliquam formam et perfectionem homini inesse designat. hinc est quod gratia dei
in scriptura quasi lux quaedam designatur: dicit enim apostolus ephes. 5-8:
eratis aliquando tenebrae: nunc autem lux in domino. decenter autem perfectio
per quam homo promouetur in ultimum finem, quae in dei uisione consistit,
dicitur lux, quae est principium uidendi. per hoc autem excluditur opinio
quorundam dicentium quod gratia dei nihil in homine ponit: sicut nihil in aliquo
ponitur ex hoc quod dicitur gratiam regis habere, sed solum in rege diligente.
patet ergo eos fuisse deceptos ex hoc quod non attenderunt differentiam inter
dilectionem diuinam et humanam. diuina enim dilectio est causatiua boni quod in
aliquo diligit: non semper autem humana. quod gratia gratum faciens causat in
nobis dilectionem dei. ex praemissis autem manifestum fit quod per auxilium
gratiae diuinae gratum facientis hoc homo consequitur, quod deum diligat. gratia
enim gratum faciens est in homine diuinae dilectionis effectus. proprius autem
diuinae dilectionis effectus in homine esse uidetur quod deum diligat. hoc enim
est praecipuum in intentione diligentis, ut a dilecto reametur: ad hoc enim
praecipue studium diligentis tendit, ut ad sui amorem dilectum attrahat; et nisi
hoc accidat, oportet dilectionem dissolui. igitur ex gratia gratum faciente hoc
in homine sequitur, quod deum diligat. adhuc. eorum quorum est unus finis,
oportet aliquam unionem esse inquantum ordinantur ad finem: unde et in ciuitate
homines per quandam concordiam adunantur ut possint consequi reipublicae bonum;
et milites in acie oportet uniri et concorditer agere ad hoc quod uictoriam,
quae est communis finis, consequantur. finis autem ultimus, ad quem homo per
auxilium diuinae gratiae perducitur, est uisio dei per essentiam, quae propria
est ipsius dei: et sic hoc finale bonum communicatur homini a deo. non potest
igitur homo ad hunc finem perduci nisi uniatur deo per conformitatem uoluntatis.
quae est proprius effectus dilectionis: nam amicorum proprium est idem uelle et
nolle, et de eisdem gaudere et dolere. per gratiam ergo gratum facientem homo
constituitur dei dilector: cum per eam homo dirigatur in finem ei communicatum a
deo. amplius. cum finis et bonum sit proprium obiectum appetitus siue affectus,
oportet quod per gratiam gratum facientem, quae hominem dirigit in ultimum
finem, affectus hominis principaliter perficiatur. principalis autem perfectio
affectus est dilectio. cuius signum est, quod omnis motus affectus ab amore
deriuatur: nullus enim desiderat, aut sperat, aut gaudet, nisi propter bonum
amatum; similiter autem neque aliquis refugit, aut timet, aut tristatur, aut
irascitur, nisi propter id quod contrariatur bono amato. principalis ergo
effectus gratiae gratum facientis est ut homo deum diligat. item. forma per quam
res ordinatur in aliquem finem, assimilat quodammodo rem illam fini: sicut
corpus per formam grauitatis acquirit similitudinem et conformitatem ad locum ad
quem naturaliter mouetur. ostensum est autem quod gratia gratum faciens est
forma quaedam in homine per quam ordinatur ad ultimum finem, qui deus est. per
gratiam ergo homo dei similitudinem consequitur. similitudo autem est
dilectionis causa: omne enim simile diligit sibi simile. per gratiam ergo homo
efficitur dei dilector. praeterea. ad perfectionem operationis requiritur quod
aliquis constanter et prompte operetur. hoc autem praecipue facit amor: propter
quem etiam difficilia leuia uidentur. cum igitur ex gratia gratum faciente
oporteat hominis operationes perfectas fieri, ut ex dictis patet, necessarium
est quod per eandem gratiam dei dilectio constituatur in nobis. hinc est quod
apostolus dicit, rom. 5-5: caritas dei diffusa est in cordibus nostris per
spiritum sanctum, qui datus est nobis. dominus etiam dilectoribus suis uisionem
suam repromittit, dicens, ioan. 14-21: qui diligit me, diligetur a patre meo: et
ego diligam eum, et manifestabo ei meipsum. unde patet quod gratia, quae ad
finem diuinae uisionis dirigit, dilectionem dei causat in nobis. quod diuina
gratia causat in nobis fidem. ex hoc autem quod diuina gratia caritatem in nobis
causat, necessarium est quod etiam in nobis fides per gratiam causetur. motus
enim quo per gratiam in ultimum finem dirigimur, est uoluntarius, non uiolentus,
ut supra ostensum est. uoluntarius autem motus in aliquid esse non potest nisi
sit cognitum. oportet igitur quod per gratiam in nobis cognitio ultimi finis
praestituatur, ad hoc quod uoluntarie dirigamur in ipsum. haec autem cognitio
non potest esse secundum apertam uisionem in statu isto, ut supra probatum est.
oportet igitur quod sit cognitio per fidem. amplius. in quolibet cognoscente
modus cognitionis consequitur modum propriae naturae: unde alius modus
cognitionis est angeli, hominis, et bruti animalis, secundum quod eorum naturae
diuersae sunt, ut ex praemissis patet. sed homini, ad consequendum ultimum
finem, additur aliqua perfectio super propriam naturam, scilicet gratia, ut
ostensum est. oportet igitur quod etiam super cognitionem naturalem hominis,
addatur in eo aliqua cognitio quae rationem naturalem excedat. et haec est
cognitio fidei, quae est de his quae non uidentur per rationem naturalem. item.
quandocumque ab aliquo agente mouetur aliquid ad id quod est proprium illi
agenti, oportet quod a principio ipsum mobile subdatur impressionibus agentis
imperfecte, quasi alienis et non propriis sibi, quousque fiant ei propriae in
termino motus: sicut lignum ab igne primo calefit, et ille calor non est
proprius ligno, sed praeter naturam ipsius; in fine autem, quando iam lignum
ignitum est, fit ei calor proprius et connaturalis. et similiter, cum aliquis a
magistro docetur, oportet quod a principio conceptiones magistri recipiat non
quasi eas per se intelligens, sed per modum credulitatis, quasi supra suam
capacitatem existentes: in fine autem, quando iam edoctus fuerit, eas poterit
intelligere. sicut autem ex dictis patet, auxilio diuinae gratiae dirigimur in
ultimum finem. ultimus autem finis est manifesta uisio primae ueritatis in
seipsa: ut supra ostensum est. oportet igitur quod, antequam ad istum finem
ueniatur, intellectus hominis deo subdatur per modum credulitatis, diuina gratia
hoc faciente. praeterea. in principio huius operis positae sunt utilitates
propter quas necessarium fuit diuinam ueritatem hominibus per modum credulitatis
proponi. ex quibus etiam concludi potest quod necessarium fuit fidem esse
diuinae gratiae effectum in nobis. hinc est quod apostolus dicit, ad ephes. 2-8:
gratia saluati estis per fidem. et hoc non ex uobis: dei enim donum est. per hoc
autem excluditur error pelagianorum, qui dicebant quod initium fidei in nobis
non erat a deo, sed a nobis. quod diuina gratia causat in nobis spem. ex eisdem
etiam ostendi potest quod oportet in nobis per gratiam spem futurae beatitudinis
causari. dilectio enim quae est ad alios, prouenit in homine ex dilectione
hominis ad seipsum, inquantum ad amicum aliquis se habet sicut ad se. diligit
autem aliquis seipsum inquantum uult sibi bonum: sicut alium diligit inquantum
uult ei bonum. oportet igitur quod homo, per hoc quod circa proprium bonum
afficitur, perducatur ad hoc quod afficiatur circa bonum alterius. per hoc
igitur quod aliquis ab alio sperat bonum, fit homini uia ut illum diligat a quo
bonum sperat, secundum seipsum: diligitur enim aliquis secundum seipsum quando
diligens bonum eius uult, etiam si nihil ei inde proueniat. cum igitur per
gratiam gratum facientem causetur in homine quod deum propter se diligat,
consequens fuit ut etiam per gratiam homo spem de deo adipisceretur. amicitia
uero, qua quis alium secundum se diligit, etsi non sit propter propriam
utilitatem, habet tamen multas utilitates consequentes, secundum quod unus
amicorum alteri subuenit ut sibi ipsi. unde oportet quod, cum aliquis alium
diligit, et cognoscit se ab eo diligi, quod de eo spem habeat. per gratiam autem
ita constituitur homo dei dilector, secundum caritatis affectum, quod etiam
instruitur per fidem quod a deo praediligatur: secundum illud quod habetur 1
ioan. 4-10: in hoc est dilectio, non quasi nos dilexerimus deum, sed quoniam
ipse prior dilexit nos. consequitur igitur ex dono gratiae quod homo de deo spem
habeat. ex quo etiam patet quod, sicut spes est praeparatio hominis ad ueram dei
dilectionem, ita et e conuerso ex caritate homo in spe confirmatur. amplius. in
omni diligente causatur desiderium ut uniatur suo dilecto inquantum possibile
est: et hinc est quod delectabilissimum est amicis conuiuere. si ergo per
gratiam homo dei dilector constituitur, oportet quod in eo causetur desiderium
unionis ad deum, secundum quod possibile est. fides autem, quae causatur ex
gratia, declarat possibilem esse unionem hominis ad deum secundum perfectam
fruitionem, in qua beatitudo consistit. huius igitur fruitionis desiderium in
homine consequitur ex dei dilectione. sed desiderium rei alicuius molestat
animam desiderantis nisi adsit spes de consequendo. conueniens igitur fuit ut in
hominibus in quibus dei dilectio et fides causatur per gratiam, quod etiam
causetur spes futurae beatitudinis adipiscendae. item. in his quae ordinantur ad
aliquem finem desideratum, si aliqua difficultas emerserit, solatium affert spes
de fine consequendo: sicut amaritudinem medicinae aliquis leuiter fert propter
spem sanitatis. in processu autem quo in beatitudinem tendimus, quae est finis
omnium desideriorum nostrorum, multa difficilia imminent sustinenda: nam uirtus,
per quam ad beatitudinem itur, circa difficilia est. ad hoc igitur ut leuius et
promptius homo in beatitudinem tenderet, necessarium fuit ei spem de obtinenda
beatitudine adhibere. praeterea. nullus mouetur ad finem ad quem aestimat esse
impossibile perueniri. ad hoc igitur quod aliquis pergat in finem aliquem,
oportet quod afficiatur ad finem illum tanquam possibilem haberi: et hic est
affectus spei. cum igitur per gratiam dirigatur homo in ultimum finem
beatitudinis, necessarium fuit ut per gratiam imprimeretur humano affectui spes
de beatitudine consequenda. hinc est quod dicitur 1 petri 1-3 regenerauit nos in
spem uiuam, in hereditatem immarcescibilem, conseruatam in caelis. et rom. 8-24
dicitur: spe salui facti sumus. de donis gratiae gratis datae; in quo de
diuinationibus daemonum. quia uero ea quae homo per se non uidet, cognoscere non
potest nisi ea recipiat ab eo qui uidet; fides autem est de his quae non
uidemus: oportet cognitionem eorum de quibus est fides, ab eo deriuari qui ea
ipse uidet. hic autem deus est, qui seipsum perfecte comprehendit, et
naturaliter suam essentiam uidet: de deo enim fidem habemus. oportet igitur ea
quae per fidem tenemus, a deo in nos peruenire. cum autem quae a deo sunt,
ordine quodam agantur, ut supra ostensum est, in manifestatione eorum quae sunt
fidei, ordinem quendam obseruari oportuit: scilicet ut quidam immediate a deo
reciperent, alii uero ab his, et sic per ordinem usque ad ultimos. in
quibuscumque autem est aliquis ordo, oportet quod, quanto aliquid est
propinquius primo principio, tanto uirtuosius inueniatur. quod in hoc ordine
manifestationis diuinae apparet. inuisibilia enim, quorum uisio beatos facit, de
quibus fides est, primo a deo reuelantur angelis beatis per apertam uisionem, ut
ex supra dictis patet. deinde, angelorum interueniente officio, manifestantur
quibusdam hominibus, non quidem per apertam uisionem, sed per quandam
certitudinem prouenientem ex reuelatione diuina. quae quidem reuelatio fit
quodam interiori et intelligibili lumine mentem eleuante ad percipiendum ea ad
quae per lumen naturale intellectus pertingere non potest. sicut enim per lumen
naturale intellectus redditur certus de his quae lumine illo cognoscit, ut de
primis principiis; ita et de his quae supernaturali lumine apprehendit,
certitudinem habet. haec autem certitudo necessaria est ad hoc quod aliis
proponi possint ea quae diuina reuelatione percipiuntur: non enim cum securitate
aliis proferimus de quibus certitudinem non habemus. cum praedicto autem lumine
mentem interius illustrante, adsunt aliquando in diuina reuelatione aliqua
exteriora uel interiora cognitionis auxilia: utpote aliquis sermo, uel exterius
sensibiliter auditus, qui diuina uirtute formetur; aut etiam interius per
imaginationem, deo faciente, perceptus; siue etiam aliqua corporaliter uisa
exterius a deo formata, uel etiam interius in imaginatione descripta; ex quibus
homo, per lumen interius menti impressum, cognitionem accipit diuinorum. unde
huiusmodi auxilia sine interiori lumine ad cognitionem diuinorum non sufficiunt:
lumen autem interius sufficit sine istis. haec autem inuisibilium dei reuelatio
ad sapientiam pertinet, quae proprie est cognitio diuinorum. et ideo dicitur
sap. 7 quod sapientia dei per nationes in animas sanctas se transfert: neminem
enim diligit deus nisi eum qui cum sapientia inhabitat. et eccli. 15-5 dicitur:
impleuit eum dominus spiritu sapientiae et intellectus. sed quia inuisibilia dei
per ea quae facta sunt intellecta conspiciuntur, per diuinam gratiam non solum
reuelantur hominibus diuina, sed etiam aliqua de rebus creatis: quod ad
scientiam pertinere uidetur. unde dicitur sap. 7-17: ipse dedit mihi horum quae
sunt scientiam ueram: ut sciam dispositionem orbis terrarum, et uirtutes
elementorum. et ii paralip. 1-12, dominus dixit ad salomonem: scientia et
sapientia data sunt tibi. ea uero quae homo cognoscit, in notitiam alterius
producere conuenienter non potest nisi per sermonem. quia igitur illi qui a deo
reuelationem accipiunt, secundum ordinem diuinitus institutum, alios instruere
debent; necessarium fuit ut etiam his gratia locutionis daretur, secundum quod
exigeret utilitas eorum qui erant instruendi. unde dicitur isaiae 50-4: dominus
dedit mihi linguam eruditam, ut sciam sustentare eum qui lapsus est uerbo. et
dominus discipulis dicit, luc. 21-15: ego dabo uobis os et sapientiam, cui non
poterunt resistere et contradicere omnes aduersarii uestri. et propter hoc
etiam, quando oportuit per paucos ueritatem fidei in diuersis gentibus
praedicari, instructi sunt quidam diuinitus ut linguis uariis loquerentur: sicut
dicitur act. 2-4: repleti sunt omnes spiritu sancto, et coeperunt loqui uariis
linguis, prout spiritus sanctus dabat eloqui illis. sed quia sermo propositus
confirmatione indiget ad hoc quod recipiatur, nisi sit per se manifestus; ea
autem quae sunt fidei, sunt humanae rationi immanifesta: necessarium fuit
aliquid adhiberi quo confirmaretur sermo praedicantium fidem. non autem
confirmari poterat per aliqua principia rationis, per modum demonstrationis: cum
ea quae sunt fidei, rationem excedant. oportuit igitur aliquibus indiciis
confirmari praedicantium sermonem quibus manifeste ostenderetur huiusmodi
sermonem processisse a deo, dum praedicantes talia operarentur, sanando
infirmos, et alias uirtutes operando, quae non posset facere nisi deus. unde
dominus, discipulos ad praedicandum mittens, dixit, matth. cap. 10-8: infirmos
curate, mortuos suscitate, leprosos mundate, daemones eiicite. et marci ult.
dicitur: illi autem profecti praedicauerunt ubique, domino cooperante, et
sermonem confirmante sequentibus signis. fuit autem et alius confirmationis
modus: ut, dum praedicatores ueritatis uera inuenirentur dicere de occultis quae
postmodum manifestari possunt, eis crederetur uera dicentibus de his quae
homines experiri non possunt. unde necessarium fuit donum prophetiae, per quod
futura, et ea quae communiter homines latent, deo reuelante, possent cognoscere
et aliis indicare: ut sic, dum in his inuenirentur uera dicere, in his quae sunt
fidei eis crederetur. unde apostolus dicit i cor. 14-24 si omnes prophetent,
intret autem quis infidelis uel idiota conuincitur ab omnibus, diiudicatur ab
omnibus: occulta enim cordis eius manifesta fiunt, et ita cadens in faciem
adorabit deum, pronuntians quod deus uere in uobis sit. non autem per hoc
prophetiae donum sufficiens testimonium fidei adhiberetur, nisi esset de his
quae a solo deo cognosci possunt: sicut et miracula talia sunt quod solus deus
ea potest operari. huiusmodi autem praecipue sunt in rebus inferioribus occulta
cordium, quae solus deus cognoscere potest, ut supra ostensum est; et futura
contingentia, quae etiam soli diuinae cognitioni subsunt, quia ea in seipsis
uidet, cum sint ei praesentia ratione suae aeternitatis, ut supra ostensum est.
possunt tamen aliqua futura contingentia etiam ab hominibus praecognosci: non
quidem inquantum futura sunt, sed inquantum in causis suis praeexistunt; quibus
cognitis, uel secundum seipsas, uel per aliquos effectus earum manifestos, quae
signa dicuntur, de aliquibus effectibus futuris potest ab homine praecognitio
haberi; sicut medicus praecognoscit mortem uel sanitatem futuram ex statu
uirtutis naturalis, quam cognoscit pulsu, urina, et huiusmodi signis. huiusmodi
autem cognitio futurorum partim quidem certa est: partim uero incerta. sunt enim
quaedam causae praeexistentes ex quibus futuri effectus ex necessitate
consequuntur: sicut, praeexistente compositione ex contrariis in animali, ex
necessitate sequitur mors. quibusdam uero causis praeexistentibus, sequuntur
futuri effectus non ex necessitate, sed ut frequenter: sicut ex semine hominis
in matricem proiecto, ut in pluribus, sequitur homo perfectus; quandoque tamen
monstra generantur, propter aliquod impedimentum superueniens operationi
naturalis uirtutis. primorum igitur effectuum praecognitio certa habetur: horum
autem qui posterius dicti sunt, non est praecognitio infallibiliter certa.
praecognitio autem quae de futuris habetur ex reuelatione diuina, secundum
gratiam prophetalem, est omnino certa: sicut et diuina praecognitio est certa.
non enim deus praecognoscit futura solum prout sunt in suis causis, sed
infallibiliter, secundum quod sunt in seipsis, sicut superius ostensum est. unde
et cognitio prophetica per eundem modum datur homini de futuris cum certitudine
perfecta. nec tamen haec certitudo repugnat contingentiae futurorum, sicut nec
certitudo scientiae diuinae, ut supra ostensum est. reuelantur tamen aliquando
aliqui futuri effectus prophetis, non secundum quod sunt in seipsis, sed
secundum quod sunt in causis suis. et tunc nihil prohibet, si causae impediantur
ne perueniant ad suos effectus, quin etiam prophetae praenuntiatio immutetur:
sicut isaias praenuntiauit ezechiae aegrotanti, dispone domui tuae, quia
morieris et non uiues, qui tamen sanatus est; et ionas propheta praenuntiauit
quod post quadraginta dies niniue subuerteretur, nec tamen est subuersa.
praenuntiauit igitur isaias mortem futuram ezechiae secundum ordinem
dispositionis corporis et aliarum causarum inferiorum ad istum effectum; et
ionas subuersionem niniue secundum exigentiam meritorum; utrobique tamen aliter
euenit secundum operationem dei liberantis et sanantis. sic igitur prophetica
denuntiatio de futuris sufficiens est fidei argumentum: quia, licet homines
aliqua de futuris praecognoscant, non tamen de futuris contingentibus est
praecognitio cum certitudine, sicut est praecognitio prophetiae. etsi enim
aliquando fiat prophetae reuelatio secundum ordinem causarum ad aliquem
effectum, simul tamen, uel postea, fit eidem reuelatio de euentu futuri
effectus, qualiter sit immutandus: sicut isaiae reuelata fuit sanatio ezechiae,
et ionae liberatio niniuitarum. maligni autem spiritus, ueritatem fidei
corrumpere molientes, sicut abutuntur operatione miraculorum ut errorem inducant
et argumentum uerae fidei debilitent, tamen non uere miracula faciendo, sed ea
quae hominibus miraculosa apparent, ut supra ostensum est: ita etiam abutuntur
prophetica praenuntiatione, non quidem uere prophetando, sed praenuntiando
aliqua secundum ordinem causarum homini occultarum, ut uideantur futura
praecognoscere in seipsis. et licet ex causis naturalibus effectus contingentes
proueniant, praedicti tamen spiritus, subtilitate intellectus sui, magis possunt
cognoscere quam homines quando et qualiter effectus naturalium causarum impediri
possint: et ideo in praenuntiando futura mirabiliores et ueraciores apparent
quam homines quantumcumque scientes. inter causas autem naturales, supremae, et
a cognitione nostra magis remotae, sunt uires caelestium corporum: quas
praedictis spiritibus cognitas esse secundum proprietatem suae naturae, ex
superioribus patet. cum ergo omnia inferiora corpora secundum uires et motum
superiorum corporum disponantur, possunt praedicti spiritus multo magis quam
aliquis astrologus, praenuntiare uentos et tempestates futuras, corruptiones
aeris, et alia huiusmodi quae circa mutationes inferiorum corporum accidunt ex
motu superiorum corporum causata. et licet caelestia corpora super partem
intellectiuam animae directe non possint imprimere, ut supra ostensum est,
plurimi tamen sequuntur impetus passionum et inclinationes corporales, in quas
efficaciam habere caelestia corpora manifestum est: solum enim sapientum, quorum
paruus est numerus, est huiusmodi passionibus ratione obuiare. et inde est quod
etiam de actibus hominum multa praedicere possunt: licet quandoque et ipsi in
praenuntiando deficiant, propter arbitrii libertatem. ea uero quae
praecognoscunt, praenuntiant quidem non mentem illustrando, sicut fit in
reuelatione diuina: non enim eorum intentio est ut mens humana perficiatur ad
ueritatem cognoscendam, sed magis quod a ueritate auertatur. praenuntiant autem
quandoque quidem secundum imaginationis immutationem, uel in dormiendo, sicut
cum per somnia aliquorum futurorum indicia monstrant; siue in uigilando, sicut
in arreptitiis et phreneticis patet, qui aliqua futura praenuntiant; aliquando
uero per aliqua exteriora indicia, sicut per motus et garritus auium, et per ea
quae apparent in extis animalium, et in punctorum quorundam descriptione, et in
similibus, quae sorte quadam fieri uidentur; aliquando autem uisibiliter
apparendo, et sermone sensibili praenuntiando futura. et licet horum ultimum
manifeste per malignos spiritus fiat, tamen alia quidam reducere conantur in
aliquas causas naturales. dicunt enim quod, cum corpus caeleste moueat ad
aliquos effectus in istis inferioribus, ex eiusdem corporis impressione in
aliquibus rebus illius effectus signa quaedam apparent: caelestem enim
impressionem diuersae res diuersimode recipiunt. secundum hoc ergo dicunt quod
immutatio quae fit a corpore caelesti in aliqua re, potest accipi ut signum
immutationis alterius rei. et ideo dicunt quod motus qui sunt praeter
deliberationem rationis, ut uisa somniantium et eorum qui sunt mente capti, et
motus et garritus auium, et descriptiones punctorum cum quis non deliberat quot
puncta debeat describere, sequuntur impressionem corporis caelestis. et ideo
dicunt quod huiusmodi possunt esse signa effectuum futurorum qui ex motu caeli
causantur. sed quia hoc modicam rationem habet, magis aestimandum est quod
praenuntiationes quae ex huiusmodi signis fiunt, ab aliqua intellectuali
substantia originem habeant, cuius uirtute disponuntur praedicti motus praeter
deliberationem existentes, secundum quod congruit obseruationi futurorum. et
licet quandoque haec disponantur uoluntate diuina, ministerio bonorum spirituum,
quia et a deo multa per somnia reuelantur, sicut pharaoni et nabuchodonosor; et
sortes quae mittuntur in sinu, quandoque etiam a domino temperantur, ut salomon
dicit: tamen plerumque ex operatione spirituum malignorum accidunt; ut et sancti
doctores dicunt, et etiam ipsi gentiles censuerunt; dicit enim maximus ualerius
quod obseruatio auguriorum et somniorum et huiusmodi ad religionem pertinent,
qua idola colebantur. et ideo in ueteri lege, simul cum idololatria, haec omnia
prohibebantur: dicitur enim deut. 18-9 ne imitari uelis abominationes illarum
gentium, quae scilicet idolis seruiebant; nec inueniatur in te qui lustret
filium suum aut filiam ducens per ignem; aut qui ariolos sciscitetur, et
obseruet somnia atque auguria; nec sit maleficus neque incantator; neque qui
pythones consulat nec diuinos, et quaerat a mortuis ueritatem. attestatur autem
praedicationi fidei prophetia per alium modum: inquantum scilicet aliqua fide
tenenda praedicantur quae temporaliter aguntur, sicut natiuitas christi, passio
et resurrectio, et huiusmodi; et ne huiusmodi ficta a praedicantibus esse
credantur, aut casualiter euenisse, ostenduntur longe ante per prophetas
praedicta. unde apostolus dicit, rom. 1-1 paulus, seruus iesu christi, uocatus
apostolus, segregatus in euangelium dei, (quod ante promiserat per prophetas
suos in scripturis sanctis) de filio suo, qui factus est ei ex semine dauid
secundum carnem. post gradum autem illorum qui immediate reuelationem a deo
recipiunt, est necessarius alius gratiae gradus. quia enim homines reuelationem
a deo accipiunt non solum pro praesenti tempore, sed etiam ad instructionem
omnium futurorum, necessarium fuit ut non solum ea quae ipsis reuelantur,
sermone narrarentur praesentibus; sed etiam scriberentur ad instructionem
futurorum. unde et oportuit aliquos esse qui huiusmodi scripta interpretarentur.
quod diuina gratia esse oportet, sicut et ipsa reuelatio per gratiam dei fuit.
unde et gen. 40-8 dicitur: numquid non dei est interpretatio? sequitur autem
ultimus gradus: eorum scilicet qui ea quae aliis sunt reuelata, et per alios
interpretata, fideliter credunt. hoc autem dei donum esse superius ostensum est.
quia uero per malignos spiritus aliqua similia fiunt his quibus fides
confirmatur, tam in signorum operatione quam in futurorum reuelatione, ut supra
dictum est, ne per huiusmodi homines decepti mendacio credant, necessarium est
ut adiutorio diuinae gratiae instruantur de huiusmodi spiritibus discernendis:
secundum quod dicitur i ioan. 4-1: nolite omni spiritui credere, sed probate
spiritus, si ex deo sunt. hos autem gratiae effectus, ad instructionem et
confirmationem fidei ordinatos, apostolus enumerat i ad cor. 12, dicens: alii
per spiritum datur sermo sapientiae, alii autem sermo scientiae, secundum eundem
spiritum; alteri fides, in eodem spiritu; alii gratia sanitatum, in uno spiritu;
alii operatio uirtutum; alii prophetia; alii discretio spirituum; alii genera
linguarum; alii interpretatio sermonum. per hoc autem excluditur error quorundam
manichaeorum, qui dicunt corporalia miracula non esse a deo facta. simul etiam
excluditur eorum error quantum ad hoc quod dicunt prophetas non esse spiritu dei
locutos. excluditur etiam error priscillae et montani, qui dicebant prophetas,
tanquam arreptitios, non intellexisse quae loquebantur. quod diuinae reuelationi
non congruit, secundum quam mens principalius illuminatur. in praemissis autem
gratiae effectibus consideranda est quaedam differentia. nam etsi omnibus
gratiae nomen competat, quia gratis, absque praecedenti merito, conferuntur;
solus tamen dilectionis effectus ulterius nomen gratiae meretur ex hoc quod
gratum deo facit: dicitur enim prouerb. 8-17: ego diligentes me diligo. unde
fides et spes, et alia quae ad fidem ordinantur, possunt esse in peccatoribus,
qui non sunt deo grati: sola autem dilectio est proprium donum iustorum, quia
qui manet in caritate, in deo manet, et deus in eo, ut dicitur i ioan. 4-16. est
autem et alia differentia in praedictis effectibus gratiae consideranda. nam
quidam eorum sunt ad totam uitam hominis necessarii, utpote sine quibus salus
esse non potest: sicut credere, sperare, diligere, et praeceptis dei obedire. et
ad hos effectus necesse est habituales quasdam perfectiones hominibus inesse, ut
secundum eas agere possint cum fuerit tempus. alii uero effectus sunt
necessarii, non per totam uitam, sed certis temporibus et locis: sicut facere
miracula, praenuntiare futura, et huiusmodi. et ad hos non dantur habituales
perfectiones, sed impressiones quaedam fiunt a deo quae cessant actu cessante,
et eas oportet iterari cum actus iterari fuerit opportunum: sicut prophetae mens
in qualibet reuelatione nouo lumine illustratur; et in qualibet miraculorum
operatione oportet adesse nouam efficaciam diuinae uirtutis. quod homo indiget
auxilio gratiae ad perseuerandum in bono. indiget etiam homo diuinae gratiae
auxilio ad hoc quod perseueret in bono. omne enim quod de se est uariabile, ad
hoc quod figatur in uno, indiget auxilio alicuius mouentis immobilis. homo autem
uariabilis est et de malo in bonum, et de bono in malum. ad hoc igitur quod
immobiliter perseueret in bono, quod est perseuerare, indiget auxilio diuino.
adhuc. ad illud quod excedit uires liberi arbitrii, indiget homo auxilio diuinae
gratiae. sed uirtus liberi arbitrii non se extendit ad hunc effectum qui est
perseuerare finaliter in bono. quod sic patet. potestas enim liberi arbitrii est
respectu eorum quae sub electione cadunt. quod autem eligitur, est aliquod
particulare operabile. particulare autem operabile est quod est hic et nunc.
quod igitur cadit sub potestate liberi arbitrii, est aliquid ut nunc operandum.
perseuerare autem non dicit aliquid ut nunc operabile, sed continuationem
operationis per totum tempus. iste igitur effectus qui est perseuerare in bono,
est supra potestatem liberi arbitrii. indiget igitur homo ad perseuerandum in
bono auxilio diuinae gratiae. amplius. licet homo per uoluntatem et liberum
arbitrium sit dominus sui actus, non tamen est dominus suarum naturalium
potentiarum. et ideo, licet liber sit ad uolendum uel ad non uolendum aliquid,
non tamen uolendo facere potest quod uoluntas in eo quod uult, ad id quod uult
uel eligit immobiliter se habeat. hoc autem requiritur ad perseuerantiam: ut
scilicet uoluntas in bono immobiliter permaneat. perseuerantia igitur non est in
potestate liberi arbitrii. oportet igitur adesse homini auxilium diuinae gratiae
ad hoc ut perseueret. praeterea. si sunt plura agentia successiue, quorum
scilicet unum agat post actionem alterius; continuitas actionis istorum non
potest causari ex aliquo uno ipsorum, quia nullum eorum semper agit; nec ex
omnibus, quia non simul agunt; unde oportet quod causetur ab aliquo superiori
quod semper agat: sicut philosophus probat, in uiii phys., quod continuitas
generationis in animalibus causatur ab aliquo superiori sempiterno. ponamus
autem aliquem perseuerantem in bono. in eo igitur sunt multi motus liberi
arbitrii tendentes in bonum, sibi inuicem succedentes usque ad finem. huius
igitur continuationis boni, quod est perseuerantia, non potest esse causa
aliquis istorum motuum: quia nullus eorum semper durat. nec omnes simul: quia
non simul sunt, non possunt igitur simul aliquid causare. relinquitur ergo quod
ista continuatio causetur ab aliquo superiori. indiget igitur homo auxilio
superioris gratiae ad perseuerandum in bono. item. si sint multa ordinata ad
unum finem, totus ordo eorum quousque peruenerint ad finem, est a primo agente
dirigente in finem. in eo autem qui perseuerat in bono, sunt multi motus et
multae actiones pertingentes ad unum finem. oportet igitur quod totus ordo
istorum motuum et actionum causetur a primo dirigente in finem. ostensum est
autem quod per auxilium diuinae gratiae diriguntur in ultimum finem. igitur per
auxilium diuinae gratiae est totus ordo et continuatio bonorum operum in eo qui
perseuerat in bono. hinc est quod dicitur ad philipp. 1-6: qui coepit in uobis
opus bonum, perficiet usque in diem iesu christi; et i petri ult.: deus omnis
gratiae, qui uocauit nos in aeternum gloriam suam, modicum passos ipse
perficiet, confirmabit solidabitque. inueniuntur etiam in sacra scriptura multae
orationes quibus a deo petitur perseuerantia: sicut in psalmo, perfice gressus
meos in semitis tuis, ut non moueantur uestigia mea; et ii ad thess. 2-16, deus,
pater noster, exhortetur corda uestra, et confirmet in omni opere et sermone
bono. hoc etiam ipsum in oratione dominica petitur, maxime cum dicitur, adueniat
regnum tuum: non enim nobis adueniet regnum dei nisi in bono fuerimus
perseuerantes. derisorium autem esset aliquid a deo petere cuius ipse dator non
esset. est igitur perseuerantia hominis a deo. per hoc autem excluditur error
pelagianorum, qui dixerunt quod ad perseuerandum in bono sufficit homini liberum
arbitrium, nec ad hoc indiget auxilio gratiae. sciendum tamen est quod, cum
etiam ille qui gratiam habet, petat a deo ut perseueret in bono; sicut liberum
arbitrium non sufficit ad istum effectum qui est perseuerare in bono, sine
exteriori dei auxilio, ita nec ad hoc sufficit aliquis habitus nobis infusus.
habitus enim qui nobis infunduntur diuinitus, secundum statum praesentis uitae,
non auferunt a libero arbitrio totaliter mobilitatem ad malum: licet per eos
liberum arbitrium aliqualiter stabiliatur in bono. et ideo, cum dicimus hominem
indigere ad perseuerandum finaliter auxilio gratiae, non intelligimus quod,
super gratiam habitualem prius infusam ad bene operandum, alia desuper
infundatur ad perseuerandum: sed intelligimus quod, habitis omnibus habitibus
gratuitis, adhuc indiget homo diuinae prouidentiae auxilio exterius gubernantis.
quod ille qui decidit a gratia per peccatum, potest iterum per gratiam reparari.
ex his autem apparet quod per auxilium gratiae homo, etiam si non
perseuerauerit, sed in peccatum ceciderit, potest reparari ad bonum. eiusdem
enim uirtutis est continuare salutem alicuius, et interruptam reparare: sicut
enim per uirtutem naturalem continuatur sanitas in corpore, ita per eandem
uirtutem naturalem sanitas interrupta reparatur. homo autem perseuerat in bono
auxilio diuinae gratiae, ut ostensum est. igitur, si per peccatum lapsus fuerit,
eiusdem gratiae auxilio poterit reparari. adhuc. agens quod non requirit
dispositionem in subiecto, potest suum effectum imprimere in subiectum
qualitercumque dispositum: et propter hoc deus, qui in agendo non requirit
subiectum dispositum, potest absque dispositione subiecti formam naturalem
inducere; utpote dum caecum illuminat, mortuum uiuificat, et sic de similibus.
sed sicut non requirit dispositionem naturalem in subiecto corporeo, ita non
requirit meritum in uoluntate ad gratiam conferendam: quia sine meritis datur,
ut ostensum est. ergo gratiam gratum facientem, per quam peccata tolluntur, deus
alicui conferre potest etiam postquam a gratia cecidit per peccatum. amplius.
haec sola homo recuperare amissa non potest quae per generationem ei adueniunt,
sicut potentias naturales et membra: eo quod homo non potest iterum generari.
auxilium autem gratiae datur homini non per generationem, sed postquam iam est.
potest igitur post amissionem gratiae per peccatum, iterum reparari ad peccata
delenda. item. gratia est quaedam habitualis dispositio in anima, ut ostensum
est. sed habitus acquisiti per actus, si amittantur, possunt iterum reacquiri
per actus per quos acquisiti sunt. multo igitur magis gratia deo coniungens et a
peccato liberans, si amittatur, diuina operatione reparari potest. praeterea. in
operibus dei non est aliquid frustra, sicut nec in operibus naturae: hoc enim et
natura habet a deo. frustra autem aliquid moueretur, nisi posset peruenire ad
finem motus. necessarium est ergo quod id quod natum est moueri ad aliquem
finem, sit possibile uenire in finem illum. sed homo postquam in peccatum
cecidit, quandiu status huius uitae durat, remanet in eo aptitudo ut moueatur ad
bonum: cuius signa sunt desiderium de bono, et dolor de malo, quae adhuc in
homine remanent post peccatum. est igitur possibile hominem post peccatum iterum
redire ad bonum quod gratia in homine operatur. amplius. nulla potentia passiua
inuenitur in rerum natura quae non possit reduci in actum per aliquam potentiam
actiuam naturalem. multo igitur minus est aliqua potentia in anima humana quae
non sit reducibilis in actum per potentiam actiuam diuinam. manet autem in anima
humana, etiam post peccatum potentia ad bonum: quia per peccatum non tolluntur
potentiae naturales, quibus anima ordinatur ad suum bonum. potest igitur per
diuinam potentiam reparari in bono. et sic auxilio gratiae homo potest consequi
remissionem peccatorum. hinc est quod dicitur isaiae 1-18, si fuerint peccata
uestra ut coccinum, quasi nix dealbabuntur; et prouerb. 10-12, uniuersa delicta
operit caritas. hoc etiam quotidie a domino non frustra petimus, dicentes:
dimitte nobis debita nostra. per hoc autem excluditur error nouatianorum, qui
dixerunt quod de peccatis quae homo post baptismum peccat, homo ueniam consequi
non potest. quod homo a peccato liberari non potest nisi per gratiam. ex eisdem
etiam ostendi potest quod homo a peccato mortali resurgere non potest nisi per
gratiam. per peccatum enim mortale homo ab ultimo fine auertitur. in ultimum
autem finem homo non ordinatur nisi per gratiam. per solam igitur gratiam homo
potest a peccato resurgere. adhuc. offensa non nisi per dilectionem tollitur.
sed per peccatum mortale homo dei offensam incurrit: dicitur enim quod deus
peccatores odit, inquantum uult eos priuare ultimo fine, quem his quos diligit
praeparat. non ergo homo potest a peccato mortali resurgere nisi per gratiam,
per quam fit quaedam amicitia inter deum et hominem. ad hoc etiam induci possunt
omnes rationes superius positae de gratiae necessitate. hinc est quod dicitur
isaiae 43-25: ego sum ipse qui deleo iniquitates tuas propter me; et in psalmo:
remisisti iniquitatem plebis tuae: operuisti omnia peccata eorum. per hoc autem
excluditur error pelagianorum, qui dixerunt hominem posse a peccato resurgere
per liberum arbitrium. qualiter homo a peccato liberatur. quia uero homo non
potest ad unum oppositorum redire nisi recedat ab alio, ad hoc quod homo auxilio
gratiae ad statum rectitudinis redeat, necessarium est quod a peccato, per quod
a rectitudine declinauerat, recedat. et quia homo in ultimum finem dirigitur et
ab eo auertitur praecipue per uoluntatem, non solum necessarium est quod homo
exteriori actu a peccato recedat, peccare desinens, sed etiam quod recedat
uoluntate, ad hoc quod per gratiam a peccato resurgat. uoluntate autem homo a
peccato recedit dum et de praeterito poenitet, et futurum uitare proponit.
necessarium est igitur quod homo a peccato resurgens et de peccato praeterito
poeniteat, et futura uitare proponat. si enim non proponeret desistere a
peccato, non esset peccatum secundum se contrarium uoluntati. si uero uellet
desistere a peccato, non tamen doleret de peccato praeterito, non esset illud
idem peccatum quod fecit, contrarium uoluntati. est autem contrarius motus quo
ab aliquo receditur, motui quo ad illud peruenitur: sicut dealbatio contraria
est denigrationi. unde oportet quod per contraria uoluntas recedat a peccato his
per quae in peccatum inclinata fuit. fuit autem inclinata in peccatum per
appetitum et delectationem circa res inferiores. oportet igitur quod a peccato
recedat per aliqua poenalia, quibus affligatur propter hoc quod peccauit: sicut
enim per delectationem tracta fuit uoluntas ad consensum peccati, sic per poenas
confirmatur in abominatione peccati. item. uidemus quod etiam bruta animalia a
maximis uoluptatibus retrahuntur per dolores uerberum. oportet autem eum qui a
peccato resurgit, non solum detestari peccatum praeteritum, sed etiam uitare
futurum. est igitur conueniens ut affligatur pro peccato, ut sic magis
confirmetur in proposito uitandi peccata. praeterea. ea quae cum labore et poena
acquirimus, magis amamus, et diligentius conseruamus: unde illi qui per proprium
laborem acquirunt pecunias, minus eas expendunt quam qui sine labore accipiunt,
uel a parentibus, uel quocumque alio modo. sed homini resurgenti a peccato hoc
maxime necessarium est ut statum gratiae et dei amorem diligenter conseruet,
quem negligenter peccando amisit. est ergo conueniens ut laborem et poenam
sustineat pro peccatis commissis. adhuc. ordo iustitiae hoc requirit ut peccato
poena reddatur. ex hoc autem quod ordo seruatur in rebus, sapientia dei
gubernantis apparet. pertinet igitur ad manifestationem diuinae bonitatis et dei
gloriam quod pro peccato poena reddatur. sed peccator peccando contra ordinem
diuinitus institutum facit, leges dei praetergrediendo. est igitur conueniens ut
hoc recompenset in seipso puniendo quod prius peccauerat: sic enim totaliter
extra inordinationem constituetur. per hoc ergo patet quod, postquam homo per
gratiam remissionem peccati consecutus est, et ad statum gratiae reductus,
remanet obligatus, ex dei iustitia, ad aliquam poenam pro peccato commisso. quam
quidem poenam si propria uoluntate a se exegerit, per hoc deo satisfacere
dicitur: inquantum cum labore et poena ordinem diuinitus institutum consequitur,
pro peccato se puniendo, quem peccando transgressus fuerat propriam uoluntatem
sequendo. si autem a se hanc poenam non exigat, cum ea quae diuinae prouidentiae
subiacent, inordinata remanere non possint, haec poena infligetur ei a deo. nec
talis poena satisfactoria dicetur, cum non fuerit ex electione patientis: sed
dicetur purgatoria, quia, alio puniente, quasi purgabitur, dum quicquid
inordinatum fuit in eo, ad debitum ordinem reducetur. hinc est quod apostolus
dicit, i ad cor. 11-31 si nosmetipsos diiudicaremus, non utique iudicaremur: cum
autem iudicamur, a domino corripimur, ut non cum hoc mundo damnemur.
considerandum tamen quod, cum mens a peccato auertitur, tam uehemens potest esse
peccati displicentia, et inhaesio mentis ad deum, quod non remanebit obligatio
ad aliquam poenam. nam, ut ex praedictis colligi potest, poena quam quis patitur
post peccati remissionem, ad hoc necessaria est ut mens firmius bono inhaereat,
homine per poenas castigato, poenae enim medicinae quaedam sunt; et ut etiam
ordo iustitiae seruetur, dum qui peccauit, sustinet poenam. dilectio autem ad
deum sufficit mentem hominis firmare in bono, praecipue si uehemens fuerit:
displicentia autem culpae praeteritae, cum fuerit intensa, magnum affert
dolorem. unde per uehementiam dilectionis dei, et odii peccati praeteriti,
excluditur necessitas satisfactoriae uel purgatoriae poenae: et, si non sit
tanta uehementia quod totaliter poenam excludat, tamen, quanto uehementius
fuerit, tanto minus de poena sufficiet. quae autem per amicos facimus, per nos
ipsos facere uidemur: quia amicitia ex duobus facit unum per affectum, et
praecipue dilectio caritatis. et ideo, sicut per seipsum, ita et per alium
potest aliquis satisfacere deo: praecipue cum necessitas fuerit. nam et poenam
quam amicus propter ipsum patitur, reputat aliquis ac si ipse pateretur: et sic
poena ei non deest, dum patienti amico compatitur; et tanto amplius, quanto ipse
est ei causa patiendi. et iterum affectio caritatis in eo qui pro amico patitur,
facit magis satisfactionem deo acceptam quam si pro se pateretur: hoc enim est
promptae caritatis, illud autem est necessitatis. ex quo accipitur quod unus pro
alio satisfacere potest, dum uterque in caritate fuerit. hinc est quod apostolus
dicit, galat. 6-2: alter alterius onera portate, et sic adimplebitis legem
christi. quod rationabiliter homini imputatur si ad deum non conuertatur,
quamuis hoc sine gratia non possit. cum autem, sicut ex praemissis habetur, in
finem ultimum aliquis dirigi non possit nisi auxilio diuinae gratiae; sine qua
etiam nullus potest habere ea quae sunt necessaria ad tendendum in ultimum
finem, sicut est fides, spes, dilectio, et perseuerantia: potest alicui uideri
quod non sit homini imputandum si praedictis careat; praecipue cum auxilium
diuinae gratiae mereri non possit, nec ad deum conuerti nisi deus eum conuertat;
nulli enim imputatur quod ab alio dependet. quod si hoc concedatur, plura
inconuenientia consequi manifestum est. sequetur enim quod ille qui fidem non
habet, nec spem, nec dilectionem dei, nec perseuerantiam in bono, non sit poena
dignus: cum expresse dicatur, ioann. 3-36: qui incredulus est filio, non uidebit
uitam, sed ira dei manet super eum. et cum nullus ad beatitudinis finem sine
praemissis perueniat, sequetur ulterius quod aliqui homines sint qui nec
beatitudinem consequantur, nec poenam patiantur a deo. cuius contrarium
ostenditur ex eo quod dicitur matth. 25, quod omnibus in diuino iudicio
existentibus dicetur, uenite, possidete paratum uobis regnum; uel, discedite in
ignem aeternum. ad huius dubitationis solutionem considerandum est quod, licet
aliquis per motum liberi arbitrii diuinam gratiam nec promereri nec aduocari
possit, potest tamen seipsum impedire ne eam recipiat: dicitur enim de
quibusdam, iob 21-14, dixerunt deo: recede a nobis, scientiam uiarum tuarum
nolumus; et iob 24-13, ipsi fuerunt rebelles lumini. et cum hoc sit in potestate
liberi arbitrii, impedire diuinae gratiae receptionem uel non impedire, non
immerito in culpam imputatur ei qui impedimentum praestat gratiae receptioni.
deus enim, quantum in se est, paratus est omnibus gratiam dare, uult enim omnes
homines saluos fieri, et ad cognitionem ueritatis uenire, ut dicitur i ad tim.
2-4: sed illi soli gratia priuantur qui in seipsis gratiae impedimentum
praestant; sicut, sole mundum illuminante, in culpam imputatur ei qui oculos
claudit, si ex hoc aliquod malum sequatur, licet uidere non possit nisi lumine
solis praeueniatur. quod homo in peccato existens sine gratia peccatum uitare
non potest. quod autem dictum est, in potestate liberi arbitrii esse ne
impedimentum gratiae praestet, competit his in quibus naturalis potentia integra
fuerit. si autem per inordinationem praecedentem declinauerit ad malum, non erit
omnino in potestate eius nullum impedimentum gratiae praestare. etsi enim, ad
aliquod momentum, ab aliquo peccati actu particulari possit abstinere propria
potestate: si tamen diu sibi relinquitur, in peccatum cadet, per quod gratiae
impedimentum praestatur. cum enim mens hominis a statu rectitudinis
declinauerit, manifestum est quod recessit ab ordine debiti finis. illud igitur
quod deberet esse in affectu praecipuum, tanquam ultimus finis, efficitur minus
dilectum illo ad quod mens inordinate conuersa est sicut in ultimum finem.
quandocumque igitur occurrerit aliquid conueniens inordinato fini, repugnans
autem fini debito, eligetur, nisi reducatur ad debitum ordinem, ut finem debitum
omnibus praeferat, quod est gratiae effectus. dum autem eligitur aliquid quod
repugnat ultimo fini, impedimentum praestat gratiae, quae dirigit in finem. unde
manifestum est quod, post peccatum, non potest homo abstinere ab omni peccato,
antequam per gratiam ad debitum ordinem reducatur. praeterea. cum mens inclinata
fuerit ad aliquid, non se iam habet aequaliter ad utrumque oppositorum, sed
magis ad illud ad quod est inclinata. illud autem ad quod mens magis se habet,
eligit, nisi per rationis discussionem ab eo quadam sollicitudine abducatur:
unde et in repentinis signum interioris habitus praecipue accipi potest. non est
autem possibile mentem hominis continue in ea uigilantia esse ut per rationem
discutiat quicquid debet uelle uel agere. unde consequitur quod mens aliquando
eligat id ad quod est inclinata, inclinatione manente. et ita, si inclinata
fuerit in peccatum, non stabit diu quin peccet, impedimentum gratiae praestans,
nisi ad statum rectitudinis reducatur. ad hoc etiam operantur impetus
corporalium passionum; et appetibilia secundum sensum; et plurimae occasiones
male agendi; quibus de facili homo prouocatur ad peccandum, nisi retrahatur per
firmam inhaesionem ad ultimum finem, quam gratia facit. unde apparet stulta
pelagianorum opinio, qui dicebant hominem in peccato existentem sine gratia
posse uitare peccata. cuius contrarium apparet ex hoc quod psalmus petit: dum
defecerit uirtus mea, ne derelinquas me. et dominus orare nos docet: et ne nos
inducas in tentationem, sed libera nos a malo. quamuis autem illi qui in peccato
sunt, uitare non possint per propriam potestatem quin impedimentum gratiae
ponant, ut ostensum est, nisi auxilio gratiae praeueniantur; nihilominus tamen
hoc eis imputatur ad culpam, quia hic defectus ex culpa praecedente in eis
relinquitur; sicut ebrius ab homicidio non excusatur quod per ebrietatem
committit, quam sua culpa incurrit. praeterea, licet ille qui est in peccato,
non habeat hoc in propria potestate quod omnino uitet peccatum, habet tamen in
potestate nunc uitare hoc uel illud peccatum, ut dictum est. unde quodcumque
committat, uoluntarie committit. et ita non immerito ei imputatur ad culpam.
quod deus aliquos a peccato liberat, et aliquos in peccato relinquit. licet
autem ille qui peccat impedimentum gratiae praestet, et, quantum ordo rerum
exigit, gratiam non deberet recipere: tamen, quia deus praeter ordinem rebus
inditum operari potest, sicut cum caecum illuminat uel mortuum resuscitat;
interdum, ex abundantia bonitatis suae, etiam eos qui impedimentum gratiae
praestant, auxilio suo praeuenit, auertens eos a malo et conuertens ad bonum. et
sicut non omnes caecos illuminat, nec omnes languidos sanat, ut et in illis quos
curat, opus uirtutis eius appareat, et in aliis ordo naturae seruetur; ita non
omnes qui gratiam impediunt, auxilio suo praeuenit ut auertantur a malo et
conuertantur ad bonum, sed aliquos, in quibus uult suam misericordiam apparere,
ita quod in aliis iustitiae ordo manifestetur. hinc est quod apostolus dicit,
rom. 9-22: uolens deus ostendere iram, et notam facere potentiam suam, sustinuit
in multa patientia uasa irae apta in interitum, ut ostenderet diuitias gloriae
suae in uasa misericordiae, quae praeparauit in gloriam. cum autem deus hominum
qui in eisdem peccatis detinentur, hos quidem praeueniens conuertat, illos autem
sustineat, siue permittat secundum ordinem rerum procedere, non est ratio
inquirenda quare hos conuertat et non illos. hoc enim ex simplici uoluntate eius
dependet: sicut ex simplici eius uoluntate processit quod, cum omnia fierent ex
nihilo, quaedam facta sunt aliis digniora; et sicut ex simplici uoluntate
procedit artificis ut ex eadem materia, similiter disposita, quaedam uasa format
ad nobiles usus, et quaedam ad ignobiles. hinc est quod apostolus dicit, ad rom.
9-21: an non habet potestatem figulus luti ex eadem massa facere aliud quidem
uas in honorem, aliud uero in contumeliam? per hoc autem excluditur error
origenis, qui dicebat hos ad deum conuerti et non alios, propter aliqua opera
quae animae eorum fecerant antequam corporibus unirentur. quae quidem positio in
secundo libro diligentius improbata est. quod deus nemini est causa peccandi.
quamuis autem quosdam peccatores deus ad se non conuertat, sed in peccatis,
secundum eorum merita, eos relinquat, non tamen eos ad peccandum inducit.
homines enim peccant per hoc quod deuiant ab ipso, qui est ultimus finis, ut ex
superioribus patet. cum autem omne agens agat ad proprium finem et sibi
conuenientem, impossibile est quod, deo agente, aliqui auertantur ab ultimo
fine, qui deus est. impossibile igitur est quod deus aliquos peccare faciat.
item. bonum causa mali esse non potest. sed peccatum est hominis malum:
contrariatur enim proprio hominis bono, quod est uiuere secundum rationem.
impossibile est igitur quod deus sit alicui causa peccandi. praeterea. omnis
sapientia et bonitas hominis deriuatur a sapientia et bonitate diuina, sicut
quaedam similitudo ipsius. repugnat autem sapientiae et bonitati humanae quod
aliquem peccare faciat. igitur multo magis diuinae. adhuc. peccatum omne ex
aliquo defectu prouenit proximi agentis, non autem ex influentia primi agentis:
sicut peccatum claudicationis prouenit ex dispositione tibiae, non autem ex
uirtute motiua; cum tamen ex ea sit quicquid de perfectione motus in
claudicatione apparet. proximum autem agens peccati humani est uoluntas. est
igitur defectus peccati ex uoluntate hominis, non autem a deo, qui est primus
agens: a quo tamen est quicquid ad perfectionem actionis pertinet in actu
peccati. hinc est quod dicitur eccli. 15-12: non dicas, ille me implanauit. non
enim necessarii sunt ei homines impii. et infra: 21 nemini mandauit impie agere,
et nemini dedit spatium peccandi. et iac. 1-13 dicitur: nemo, cum tentatur,
dicat quoniam a deo tentetur: deus enim intentator malorum est. inueniuntur
tamen quaedam in scripturis ex quibus uidetur quod deus sit aliquibus causa
peccandi. dicitur enim exodi 10-1, ego induraui cor pharaonis et seruorum illius
et isaiae 6-10, excaeca cor populi huius, et aures eius aggraua: ne forte
uideant oculis suis et conuertantur, et sanem eos et isaiae 63-17, errare nos
fecisti de uiis tuis, indurasti cor nostrum, ne timeremus te. et rom. 1-28,
dicitur: tradidit illos deus in reprobum sensum, ut faciant quae non conueniunt.
quae omnia secundum hoc intelligenda sunt, quod deus aliquibus non confert
auxilium ad uitandum peccatum, quod aliis quibusdam confert. hoc autem auxilium
non solum est infusio gratiae, sed etiam exterior custodia, per quam occasiones
peccandi homini ex diuina prouidentia tolluntur, et prouocantia ad peccatum
comprimuntur. adiuuat etiam deus hominem contra peccatum per naturale lumen
rationis, et alia naturalia bona quae homini confert. cum ergo haec auxilia
aliquibus subtrahit, pro merito suae actionis, secundum quod eius iustitia
exigit, dicitur eos obdurare uel excaecare, uel aliquid eorum quae dicta sunt.
de praedestinatione, reprobatione, et electione diuina. quia ergo ostensum est
quod diuina operatione aliqui diriguntur in ultimum finem per gratiam adiuti,
aliqui uero, eodem auxilio gratiae deserti, ab ultimo fine decidunt; omnia autem
quae a deo aguntur, ab aeterno per eius sapientiam prouisa et ordinata sunt, ut
supra ostensum est: necesse est praedictam hominum distinctionem ab aeterno a
deo esse ordinatam. secundum ergo quod quosdam ab aeterno praeordinauit ut
dirigendos in ultimum finem, dicitur eos praedestinasse. unde apostolus dicit ad
ephes. 1-5: qui praedestinauit nos in adoptionem filiorum, secundum propositum
uoluntatis suae. illos autem quibus ab aeterno disposuit se gratiam non daturum,
dicitur reprobasse, uel odio habuisse: secundum illud quod habetur malach. 1-2
iacob dilexi, esau odio habui. ratione uero ipsius distinctionis, secundum quod
quosdam reprobauit et quosdam praedestinauit, attenditur diuina electio: de qua
dicitur ephes. 1-4: elegit nos in ipso ante mundi constitutionem. sic igitur
patet quod praedestinatio et electio et reprobatio est quaedam pars diuinae
prouidentiae, secundum quod homines ex diuina prouidentia ordinantur in ultimum
finem. unde per eadem manifestum esse potest quod praedestinatio et electio
necessitatem non inducunt, quibus et supra ostensum est quod diuina prouidentia
contingentiam a rebus non aufert. quod autem praedestinatio et electio causam
non habent ex aliquibus humanis meritis, potest fieri manifestum, non solum ex
hoc quod gratia dei, quae est praedestinationis effectus, meritis non
praeuenitur, sed omnia merita praecedit humana, ut ostensum est: sed etiam
manifestari potest ex hoc quod diuina uoluntas et prouidentia est prima causa
eorum quae fiunt, nil autem potest esse causa uoluntatis et prouidentiae
diuinae, licet effectuum prouidentiae, et similiter praedestinationis, unus
possit alterius esse causa. quis enim, ut apostolus dicit, prior dedit illi, et
retribuetur ei? quoniam ex ipso, et in ipso, et per ipsum sunt omnia. ipsi honor
et gloria in saecula saeculorum. amen. hoc etiam specialiter filio attributum
inuenitur, inquantum est imago dei inuisibilis, ad cuius formam omnia formata
sunt: contra, boetius dicit quod simplex forma subiectum esse non potest. quod
autem obiicitur in contrarium, quod forma simplex non potest esse subiectum,
dicimus, quod uerum est accidentis: sed eorum quae sunt ad finem, quaedam sunt
includentia finem et contingentia ipsum, et haec sunt quae non repugnant
perfectioni finis, sicut dispositiones materiae manent cum forma substantiali;
sic etiam est in processu naturae, quod per dispositiones acquiritur forma, quae
habita, est principium omnium accidentium; et quanto formae sibi sunt
propinquiores, inueniuntur pauciores numero. primo enim perficitur per quatuor
formas elementares, post per plurimas formas mixtorum corporum. et quia materia
est potentia tantum, ideo est una numero, non per unam formam quam habeat, sed
per remotionem omnium formarum distinguentium; et per eandem rationem actus
purus et primus est unus, non multiplicabilis sicut materia multiplicatur per
aduentum formarum, sed omnino impossibilis ad diuersitatem. et inde est quod
ipse non est causa rerum omnino aequiuoca, cum secundum formam suam producat
effectus similes, non uniuoce, sed analogice; unde ipse est exemplaris forma
rerum, non tantum quantum ad ea quae sunt in sapientia sua, scilicet secundum
rationes ideales, sed etiam quantum ad ea quae sunt in natura sua, scilicet
attributa. intellectus enim noster non potest una conceptione diuersos modos
perfectionis accipere: tum quia ex creaturis cognitionem accipit, in quibus sunt
diuersi modi perfectionum secundum diuersas formas: tum quia hoc quod in deo est
unum et simplex, purificatur in intellectu nostro, etiam si immediate a deo
reciperet; sed creatura habet tantum duas partes essentiales, scilicet materiam
et formam. perfectio autem creaturae non statim habetur in suis principiis, quae
imperfecta sunt, ut patet in materia et forma, quorum neutrum habet per se esse
perfectum; est etiam limitatio principiorum sub forma principiati, et est forma
ipsius principiati et est uirtus et operatio et multa huiusmodi. item potest
aliter sumi, ut pro principio sumatur ipsa substantia principiorum et inclinatio
et quidquid aliud pertinet ad principia, et pro medio sumatur ipsa forma
principiati, et pro ultimo sumatur ipsa comparatio ipsius rei ad ea quae sunt
extra rem. constat enim res per ipsa sua principia, discernitur per formam,
congruit per comparationem ad alterum: et quasi similiter sumuntur ista, modus,
species et ordo; ita quod modus pertineat ad principia determinata sub esse
principiati, species ad formam, ordo ad comparationem ad alterum; et quasi
similiter accipiuntur ista, unum, uerum et bonum; ut unitas rei pertineat ad
suam determinationem prout ex principiis constituta est, et ueritas secundum
quod habet formam, et bonum secundum quod ordinatur ad finem. item etiam potest
sumi pro principio tota res secundum quod est etiam perfecta per formam, et pro
medio uirtus, et pro fine operatio; et hoc accidit sibi inquantum est forma
uniuersalis et primi alterantis, scilicet caeli; sed anima est principium
essendi, cum sit forma substantialis corporis. item, forma substantialis
nobilior est quam accidentalis. sed forma accidentalis facit operationes suas
sine aliqua uirtute media. sed sicut in materia est potentia passiua, ita in
forma potentia actiua. ergo etiam forma essentialis est sua potentia actiua; non
autem quantum ad esse, quia anima, cum sit forma substantialis, dat unum esse
toti corpori. et ideo oportet quod proximum principium operationis sit accidens,
sicut uidemus in corporibus quod forma substantialis ignis nullam operationem
habet, nisi mediantibus qualitatibus actiuis et passiuis, quae sunt quasi
uirtutes et potentiae ipsius. ad tertium dicendum, quod forma accidentalis est
uirtus alterius, per quam producitur operatio, qui est effectus proportionatus
sibi, sicut causae proximae; forma autem substantialis non est hoc modo
proportionata operationi, ut dictum est, in corp. art.. ad quartum dicendum,
quod si per potentiam passiuam intelligatur relatio uel ordo materiae ad formam,
tunc materia non est sua potentia, quia essentia materiae non est relatio. si
dicas, quod ordo est in actibus ratione obiectorum, et non ratione potentiarum,
in idem redibit: quia obiecta sunt perfectiones potentiarum, et formae ipsarum.
unde omnis forma, quantum est de se, communicabilis est; ergo cum dicit, deus
genuit deum qui non est deus pater, a filio, quem refert relatiuum, per
negationem remouetur ly deus, qui in praedicato ponitur, non tantum quantum ad
suppositum, sed quantum ad formam; respondeo dicendum, quod magister in littera
negat utramque praemissarum; eo quod alius, cum notet diuersitatem, ponit formam
suam circa terminum cui adiungitur, cum sit adiectiuum, et ita designabitur
diuersitas in forma diuinitatis. quando autem adiungitur termino essentiali,
importat diuersitatem essentiae, secundum exigentiam formae illius termini; cum
termini, praecipue substantiales, recipiant diuersitatem et pluralitatem ex
parte suae formae. ad quintum dicendum, quod quando duo termini contrahuntur per
appositionem, terminus appositus efficitur quasi forma ei cui apponitur. genuit
deum qui non est deus pater, negatio non remouebit formam diuinitatis sed
paternitatis a filio. praedicatum enim habet rationem formae. sed persona est
suppositum formae, uel naturae. sed uerum est quod quantum ad modum significandi
plus habet de proprietate propositio in qua praedicatur essentia, quam in qua
praedicatur persona, cum praedicatum se habeat loco formae. nec forma
significata per nomen deus, a qua nomen imponitur, est proprietas personalis,
sed natura communis: et ideo unitas significata per hoc adiectiuum unus,
refertur ad formam diuinitatis, et non ad suppositum. sed hoc nomen persona
imponitur a personali proprietate, quae est forma significata per terminum; ad
tertium dicendum, quod cum dicitur essentia est pater, est duplex locutio ex eo
quod ly pater potest teneri quasi adiectiue, ut ponat formam suam circa
essentiam; si essentiam, sic falsa est, quia sic adiectiuum poneret formam suam
circa essentiam; ergo essentia est generans, quia tunc non circa idem ponetur
forma adiectiui. unde etiam accedit ad similitudinem secundum materiam, si a
materia remoueatur totum quod est imperfectionis et remaneat haec sola de
conditionibus materiae, quod est manens in re et per eam res subsistit; et
praecipue res artificiata, quae est in genere substantiae propter suam materiam
et non propter suam formam, ut dicit commentator. item, omne quod est terminus
generationis, est generatum per se uel per accidens: per se, sicut ipsa res
generata; per accidens, sicut forma eius. dicitur etiam principium generationis
a quo incipit generatio, et hoc modo principium uel initium generationis est
priuatio formae inducendae; et huic principio terminus oppositus est forma per
generationem inducta. uult ergo dicere hilarius, quod, cum in omni generatione
uniuoca oporteat idem esse principium generationis et quod per generationem
communicatur (sicut in generatione ignis forma ignis est principium, et eadem
est per generationem acquisita, licet non secundum numerum eadem), ita oportet
quod, cum generatio diuina sit uirtute naturae diuinae, per generationem genitus
accipiat naturam diuinam: necessarium autem absolute dicitur quod est
necessarium per id quod in essentia sua est; siue illud sit sua essentia, sicut
in simplicibus; siue, sicut in compositis, illud principium sit materia, sicut
dicimus, hominem mori est necessarium; siue forma, sicut dicimus, hominem esse
rationalem est necessarium. praeterea, omnis operatio propria alicuius rei
egreditur a forma propria eiusdem, sicut comburere a forma ignis. ergo
principium illius erit propria forma patris. unde eadem operatio est et naturae
communis, et propriae formae ipsius patris: uerum autem et bonum addunt
relationem quamdam; sed bonum relationem ad finem, uerum relationem ad formam
exemplarem; dicimus enim uerum aurum esse, ex eo quod habet formam auri quam
demonstrat, et sic fit uerum iudicium de ipso. causalitas enim efficiens
exemplaris extenditur tantum ad ea quae participant formam actu suae causae
exemplaris; sed causalitas finis extenditur etiam ad ea quae nondum participant
formam, quia etiam imperfecta desiderant et tendunt in finem nondum
participantia rationem finis, quia sunt in uia ad eum. esse enim recipitur in
aliquo secundum modum ipsius, et ideo terminatur, sicut et quaelibet alia forma,
quae de se communis est, et secundum quod recipitur in aliquo, terminatur ad
illud; sed formae simplices non possunt esse subiectum ut dicit boet.. est etiam
quaedam dependentia siue possibilitas rei secundum partem sui esse, scilicet
formam, praesupposita materia, uel eo quod est loco materiae; ad primum ergo
dicendum, quod philosophi considerauerunt tantum illam mutationem quae est
secundum uariationem formae substantialis uel accidentalis cuius causa non est
immutabilis; formae autem non habent esse perfectum, cum non subsistant in se,
sed in alio. et sic formae, quae sunt actus, mutabiles sunt. et ideo esse non
mutant per se, sed tantum per accidens, sicut est de formis. non enim sumitur
hic natura secundum quod nominat principium alicuius actus, sed prout dicit
formam consequentem totum, sicut humanitas est natura hominis. forma enim est
compositioni contingens, simplici et inuariabili essentia consistens. sed forma
est creatura. est etiam quaedam creatura quae non habet esse in se, sed tantum
in alio, sicut materia prima, sicut forma quaelibet, sicut uniuersale; et
defectus iste perpenditur ex duobus: uel quia est diuisibile in potentia uel per
accidens, sicut materia prima, et forma, et uniuersale; uel quia est componibile
alteri, quod diuina simplicitas non patitur. sicut enim dicit philosophus, anima
est forma corporis. sed ibidem dicit, quod forma neque est materia neque
compositum. ergo non est forma simplex. unde forma ignis non est motor ut
dicitur 8 physic.. ergo non est forma simplex. praeterea, nulla forma simplex
habet in se unde indiuiduetur, cum omnis forma sit de se communis. si igitur
anima est forma simplex, non habebit in se unde indiuiduetur; quidam enim
dicunt, quod anima est composita ex materia et forma; quorum etiam sunt quidam
dicentes, eamdem esse materiam animae et aliorum corporalium et spiritualium.
sed hoc non uidetur esse uerum, quia nulla forma efficitur intelligibilis, nisi
per hoc quod separatur a materia et ab appendentiis materiae. hoc autem non est
inquantum est materia corporalis perfecta corporeitate, cum ipsa forma
corporeitatis sit intelligibilis per separationem a materia. et propterea
materia prima, prout consideratur nuda ab omni forma, non habet aliquam
diuersitatem, nec efficitur diuersa per aliqua accidentia ante aduentum formae
substantialis, cum esse accidentale non praecedat substantiale. ergo oportet
quod prima forma substantialis perficiat totam materiam. sed prima forma quae
recipitur in materia, est corporeitas, a qua nunquam denudatur, ut dicit
comment.. ergo forma corporeitatis est in tota materia, et ita materia non erit
nisi in corporibus. si enim diceres, quod quidditas substantiae esset prima
forma recepta in materia, adhuc redibit in idem; quia ex quidditate substantiae
materia non habet diuisionem, sed ex corporeitate, quam consequuntur dimensiones
quantitatis in actu; et postea per diuisionem materiae, secundum quod disponitur
diuersis sitibus, acquiruntur in ipsa diuersae formae. materia autem non habet
esse, sed compositum ex materia et forma; unde in omnibus illis in quibus est
compositio ex materia et forma, est etiam compositio ex quo est et quod est. in
compositis autem ex materia et forma quo est potest dici tripliciter. potest
enim dici quo est ipsa forma partis, quae dat esse materiae. potest etiam dici
quo est ipsa natura quae relinquitur ex coniunctione formae cum materia, ut
humanitas; praecipue secundum ponentes quod forma, quae est totum, quae dicitur
quidditas, non est forma partis, de quibus est auicenna. cum autem de ratione
quidditatis, uel essentiae, non sit quod sit composita uel compositum;
consequens poterit inueniri et intelligi aliqua quidditas simplex, non
consequens compositionem formae et materiae. si autem inueniamus aliquam
quidditatem quae non sit composita ex materia et forma, illa quidditas aut est
esse suum, aut non. unde angelus uel anima potest dici quidditas uel natura uel
forma simplex, inquantum eorum quidditas non componitur ex diuersis; ad primum
ergo dicendum, quod anima non est composita ex aliquibus quae sint partes
quidditatis ipsius, sicut nec quaelibet alia forma; sed quia anima est forma
absoluta, non dependens a materia, quod conuenit sibi propter assimilationem et
propinquitatem ad deum, ipsa habet esse per se, quod non habent aliae formae
corporales. unde in anima inuenitur compositio esse et quod est, et non in aliis
formis: quia ipsum esse non est formarum corporalium absolute, sicut eorum quae
sunt, sed compositi. esse enim coniuncti non est nisi esse ipsius formae. sed
uerum est quod aliae formae materiales, propter earum imperfectionem, non sunt
per illud esse, sed sunt tantum principia essendi. ad quartum dicendum, quod si
boetius loquitur de subiecto respectu quorumcumque accidentium, dictum est uerum
de forma quae est ita simplex quod etiam est suum esse, sicut est deus: tunc est
uerum dictum suum etiam de forma simplici, cuius quidditas non componitur ex
partibus. et talibus accidentibus potest forma simplex subiici, quae tamen non
est suum esse ratione possibilitatis quae est in quidditate eius, ut dictum est,
in corp. art., et talia accidentia sunt potentiae animae; ad quintum dicendum,
quod omnis forma est aliqua similitudo primi principii, qui est actus purus:
unde quanto forma magis accedit ad similitudinem ipsius, plures participat de
perfectionibus eius. inter formas autem corporum magis appropinquat ad
similitudinem dei, anima rationalis; dico igitur, quod animae non conuenit
mouere, uel habere esse absolutum, inquantum est forma; sed inquantum est
similitudo dei. ita est de formis materialibus, quae non retinent esse per se.
cum enim anima sit forma simplex, totalitas eius attenditur secundum potentias.
contra, forma substantialis adest cuilibet parti materiae: sed anima est forma
substantialis corporis animati. una est, quia imaginati sunt animam esse in
corpore sicut in loco, ac si tantum esset motor, et non forma, sicut est nauta
in naui; anima autem comparatur ad corpus ut eius formatio a qua totum corpus et
quaelibet pars eius habet esse, sicut a forma substantiali. unde si consideretur
anima prout est forma et essentia, est in qualibet parte corporis tota; anima
autem quamuis sit forma simplex, est tamen multiplex in uirtute, secundum quod
ex eius essentia oriuntur diuersae potentiae; et hoc modo anima immediate facit
uiuere quamlibet partem corporis, inquantum est eius forma; ad quartum dicendum,
quod anima non est in corpore uel in partibus corporis, sicut in loco, sed sicut
forma in materia, et ideo non sequitur quod sit in pluribus locis. ad
intellectum huius litterae sciendum est, quod quando aliquid substantialiter
componitur ex partibus, perfectio est ipsius compositi, et non alicuius partium:
sicut forma non habet esse, nec materia, sed totum compositum. proprietati
autem, quae significatur per modum formae, aptatur genus femininum; sic etiam
essentiae aptari potest, inquantum essentia significatur ut forma; sed forma
quae est qualitas, significat ut inhaerentem; unde non posset pluraliter
praedicari nisi propter pluralitatem suae formae: immo per modum inhaerentis
formae, uel passionis. sed forma est duplex: quaedam enim manens et quiescens in
his quorum est forma; et sic per modum formae se habet ad personas diuina
essentia, et sic uniuntur formaliter amore essentiali. et principium actionis
est aliqua forma in ipso, substantialis uel accidentalis. hoc autem non
conuenit, ut per operationes uel motus, distinguantur operantia uel operata; sed
magis e conuerso, quia actiones differunt specie secundum formas agentium, ut
calefacere et infrigidare, et motus secundum terminos. et ex hoc habet quasi
actum differentiae constitutiuae et formae propriae ipsius personae, cuius est
operatio generationis uel spirationis; et ideo non est inconueniens quod
secundum relationis rationem relationes consequantur ipsas processiones, et
recipiant differentiam ab eis; secundum autem quod sunt formae propriae ipsarum
personarum, causent differentiam processionum. cuius ratio potest dupliciter
assignari. primo, quia cum omnis operatio creaturae presupponat potentiam
materiae, impossibile est quod aliqua creatura aliquam formam producat in esse,
quae non educitur de potentia materiae: tertia ratio potest etiam sumi ex
uirtute ipsius gratiae, ex qua eliciuntur in nobis actus meritorii, qui ducunt
in infinitum bonum, sicut obiectio tangit; et ex eo quod in omnibus agentibus
ordinatis per modum agentis et instrumenti, ultima perfectio attribuitur primo
agenti; sicut forma substantialis non est per calorem ignis, qui est quasi
instrumentum, sed per uirtutem caelestem. ulterius, sicuti praedicta originantur
ex propriis personarum, ita etiam effectum suum non consequuntur ut coniungantur
fini, nisi uirtute diuinarum personarum; quia in forma impressa ab aliquo agente
est uirtus imprimentis. contra, forma nunquam excedit id cuius est forma. sed
anima est forma essentialis corporis. sed anima non uiuificat corpus per aliquam
formam mediam. item, omnis assimilatio fit per formam aliquam. ergo uidetur quod
caritas sit quaedam forma creata manens in anima. constat enim quod omne esse a
forma aliqua inhaerente est, sicut esse album ab albedine, et esse substantiale
a forma substantiali. nec potest esse similitudo actus uoluntatis ad spiritum
sanctum, nisi sit similitudo spiritus sancti in anima per aliquam formam, quae
est principium actus quo spiritui sancto conformetur; quia actus ad hoc non
sufficit, ut dictum est. et utroque modo oportet incidere medium non propter
indigentiam uel defectum ipsius spiritus operantis, sed propter necessitatem
animae recipientis; sed diuersimode. quia quo ad primum effectum, qui est esse
gratiae, caritas est medium per modum causae formalis: quia nullum esse potest
recipi in creatura, nisi per aliquam formam. ad secundum dicendum, quod anima
comparatur ad corpus non tantum ut causa agens, secundum quod est motrix
corporis, sed etiam ut forma; deus autem non est forma ipsius animae uel
uoluntatis, qua formaliter uiuere possit; et sic se habet ad illuminationem
aeris ut principium efficiens, nec illuminat nisi per formam luminis influxam
ipsi diaphano illuminato: et sic est forma ipsius, qua formaliter est lucidum.
deus autem dicitur esse illuminans lux per modum lucis quae est in ipso corpore
lucenti per se, et non per modum quo illuminatum formaliter illuminatur a forma
lucis in ipso recepta. sicut enim deus per creationem contulit rebus esse
naturae, et illud esse est formaliter a forma recepta in ipsa re creata, quae
est quasi terminus operationis ipsius agentis; et iterum forma illa est
principium operationum naturalium, quas deus in rebus operatur: ita etiam et in
recreatione deus confert animae esse gratiae; ad quintum dicendum, quod aliquid
dicitur facere dupliciter: uel per modum efficientis, sicut pictor facit
parietem album; uel per modum formae, sicut albedo facit album. facere igitur de
peccatore iustum uel deo coniunctum, est ipsius dei sicut efficientis, et ipsius
caritatis sicut formae. sed si adueniat post esse completum ut forma inhaerens,
de necessitate est accidens. et quia post esse naturale animae aduenit sibi
caritas ut forma perficiens ipsam ad esse gratiae, prout dictum est, art.
antec., ideo oportet quod sit accidens. sed bene extenditur extra subiectum suum
sicut ad obiectum operationis; sed diuersimode in operatione actiua et passiua.
quia in actiua extenditur ad obiectum extrinsecum, imprimens similitudinem
formae suae in ipso, sicut patet quod calor ignis actiue calefacit aliud corpus,
et est operatio actiua. similiter etiam quando est operatio passiua, et
extenditur in aliud obiectum extrinsecum, cuius similitudo in ipso recipitur; ad
quartum dicendum, quod caritas non dicitur agere in animam per modum
efficientis, sed solum formaliter; item, sicut se habet forma substantialis ad
esse naturae, ita caritas ad esse gratiae. sed forma substantialis datur
secundum capacitatem materiae, ut dicit plato. sicut autem uidemus in formis
naturalibus, quod per dispositiones accidentales, sicut calorem et frigus et
huiusmodi, materia efficitur magis uel minus disposita ad suscipiendum formam;
ita etiam in perfectionibus animae ex ipsis operibus animae anima efficitur
habilior uel minus habilis ad consequendum perfectionem suam. et ita etiam est
in formis substantialibus respectu materiae. sicut enim lumen est forma
uniuersaliter motiua in tota natura, eo quod est qualitas primi alterantis; ita
caritas mouet et informat omnia dona, inquantum est similitudo primi doni, quod
est spiritus sanctus. nec tamen sequitur quod illa caritas quae forma mentis
nostrae est, sit illa eadem numero quae essentialiter de deo dicitur, sicut
etiam esse dicitur de deo proprie, nec tamen illud esse est idem numero cum
nostro esse. nulla enim forma potest intelligi magis firmari in subiecto, nisi
per hoc quod habet maiorem uictoriam super subiectum suum. hoc etiam non potest
stare: quia nulla forma destruitur, nisi uel ex contrario agente, uel per
accidens ex corruptione subiecti. sed ex genere suo est uel forma accidentalis
in genere qualitatis, uel forma substantialis, quae tamen non est maior uel
minor. consequitur autem terminum motus, quando est ad formam aliquam quam
consequitur aliqua quantitas. cuilibet enim formae debetur quantitas
determinata: et quia motus non specificatur nisi ab eo quod est per se terminus
motus, ideo talis motus non dicitur per se motus augmenti; sed uel generatio si
sit forma substantialis, sicut quando ex aere fit ignis; uel alteratio, quando
est forma accidentalis, sicut in rarefactione aeris patet. sed se habet ad nos
in ratione efficientis et finis et formae exemplaris, non autem in ratione
formae inhaerentis. ea autem quae dicuntur per modum formae inhaerentis, non
recipiunt dictorum pronominum additionem; et talia sunt nomina omnia diuina,
quae in abstracto significantur, quae omnia significantur per modum formae, ut
essentia, bonitas et huiusmodi. sed ex uirtute naturae, non tamquam generante,
sed tamquam principio generationis per modum formae: subsistit filius
natiuitate; neque enim est sicut totum in partibus neque sicut e conuerso, neque
sicut genus in speciebus neque sicut e conuerso, neque sicut in loco, neque
sicut forma in materia, neque sicut in mouente, sicut regnum est in rege; neque
sicut in fine optimo, ut de facili potest probari. unde dicit porphyrius, quod
genus se habet ad similitudinem materiae, et differentia ad similitudinem
formae, et species ad similitudinem compositi. in potentia sicut in aliquibus
speciebus, quarum forma, quantum est de se, possibilis est inueniri in multis,
cum omnis forma sit de se communicabilis; ad sextum dicendum, quod quamuis esse
sit in rebus sensibilibus, tamen rationem essendi, uel intentionem entis, sensus
non apprehendit, sicut nec aliquam formam substantialem, nisi per accidens, sed
tantum accidentia sensibilia. uniuscuiusque formae exemplar est in deo, quod est
creatrix essentia. uel quantum ad id quod est in intellectu suo, et sic secundum
ideas est exemplar intellectus diuinus omnium quae ab ipso sunt, sicut
intellectus artificis per formam artis omnium artificiatorum. formae enim
artificiales accidentia sunt. si autem excludat consortium respectu alicuius
determinati, tunc dictio est syncategorematica, importans aliquem ordinem uel
habitudinem unius ad alterum, ratione negationis implicitae, magis quam
implicans formam aliquam; solus deus creat; quia remouet consortium alterius a
forma subiecti subintellecta implicatione, quod est, uel qui est; si autem
importat exclusionem a forma subiecti, uera est, et est sensus; si autem
excludit a forma subiecti, sic uera est; sed solitudo non conuenit formae, quia
forma, quantum est de se, communicabilis est. et excludet omnia extranea a
participatione formae praedicati, ut sit sensus: et propter hoc etiam ex parte
praedicati poni non potest; quia praedicatum sumitur formaliter, et in forma
communi uniuntur supposita, non distinguuntur. unde ratione huius compositionis
potest fieri exclusio, secundum quod aliquid excluditur a participatione formae
praedicati, quae conuenit rei subsistenti praedicatae. ad quartum dicendum, quod
hoc nomen deus non praedicat naturam diuinam solum per modum formae, sicut alia
praedicata substantialia, prout significatur natura diuina ut quo est, sed ut
rem subsistentem, prout significatur ut quod est; si autem ly solus sumatur
proprie, tunc habet proprietatem ista locutio, secundum quod hoc praedicatum
deus non tantum praedicat naturam deitatis ut formam, sed ut quid subsistens.
dico igitur, quod cum dicitur, pater est solus deus, locutio est duplex. quia ly
solus potest excludere omne aliud a patre a participatione formae praedicati;
item, omne nomen est signum alicuius formae existentis in anima, secundum
philosophum. sed, sicut dicit augustinus, deus, qui omnem formam subterfugit,
intellectui peruius esse non potest. ad secundum dicendum, quod si augustinus
intelligat de forma corporali, sic planum est quod deus non habet formam
corporalem, nec oportet quod omne quod nominatur, formam corporalem habeat. si
autem intelligat de forma absolute, tunc dicitur omnem formam subterfugere, non
quia ipse in se non sit uere forma, cum ipse sit purus actus et simplex et prima
forma, secundum boetium, sed quia quamcumque formam intellectus concipiat, deus
subterfugiat illam sui eminentia. et quia in quolibet nomine est considerare id
a quo imponitur nomen, quod est quasi principium innotescendi, ideo quantum ad
hoc habet modum qualitatis, secundum quod qualitas uel forma est principium
cognoscendi rem. unde, secundum philosophum, uno modo forma substantialis
qualitas dicitur. et similiter est de omnibus aliis formis corporalibus, ut
lapis, leo et huiusmodi: omnia enim imponuntur ad significandum formas
corporales secundum modum determinatum participandi esse uel uiuere uel aliquam
diuinarum perfectionum. similiter dico, quod cum esse consequitur compositionem
materiae et formae, quamuis forma sit principium esse, non tamen denominatur
aliquod ens a forma sed a toto; et ideo essentia non dicit formam tantum; sed in
compositis ex materia et forma, dicit totum; et ideo dicit boetius in
praedicamentis quod usia significat compositum ex materia et forma. sed ista
natura sic considerata, quamuis dicat compositum ex materia et forma, non tamen
ex hac materia demonstrata determinatis accidentibus substante, in qua
indiuiduatur forma; cum autem subsistere dicat esse determinatum, et tota
determinatio essendi consequatur formam, quae terminus est, constat quod aliquid
denominatur subsistens per primam formam, quae est in genere substantiae, sicut
album per albedinem, et animatum per animam: et ideo in praedicamentis dicit
boetius quod usiosis uel subsistentia est forma accipiens subsistentiam, pro quo
subsistitur. quia si accipiatur unumquodque ut quo est, sic essentia significat
quidditatem, ut est forma totius, usiosis formam partis, hypostasis materiam. ad
primum igitur dicendum, quia particulare significat compositum ex materia et
forma demonstrata, sed uniuersale in substantiis compositis significat etiam
compositum ex materia et forma, sed non demonstrata, sicut homo ex anima et
carne et osse, non tamen ex his carnibus et ex his ossibus. ad quartum dicendum,
quod nomina substantiua non recipiunt pluralitatem nisi ex multiplicatione
formae a qua imponuntur: et quia deitas a qua imponitur hoc nomen deus, non
multiplicatur; ideo nec ipsum nomen, quod a tali forma imponitur: sed nomen
personae imponitur a forma personalitatis, quae dicit rationem subsistendi
naturae tali; unde unitas consequitur actum formae terminantis. diuisione
essentiali, sicut in compositis ex forma et materia, uel ex esse et quod est;
diuisio autem simpliciter attenditur uel secundum essentiam, siue formam; uel
secundum quantitatem, seu materiam; cum enim unum sequatur actum formae
distinguentis, ex hoc quod forma dat esse, habet unum quod conuertitur cum ente;
sed ex secundo actu formae, qui est distinguere ab aliis, habet quod sit
principium numeri, et quod computetur in genere accidentis: est etiam quaedam
diuisio secundum formam uel essentiam, secundum quod una res per formam suam
diuiditur ab alia: tertio ponit similitudinem in natura deitatis, prout
significatur ut forma quaedam; si uero nomine corporis significetur res habens
talem naturam ex quacumque forma ipsam perficiente, ut possint in ea designari
tres dimensiones; tunc corpus est genus, et significat totum: quia quaecumque
forma sumatur specialis, non erit extra hoc per quod ratio corporis
conditionabatur; sed tamen indistincte, eo quod non determinetur, utrum ex tali
uel tali forma dictam rationem habeat. sed cum dicitur animatum, designatur
forma per quam talem rationem recipit; et differentia a forma, quamuis forma non
sit differentia, sed forma sit principium illius; et ideo cum unum et idem sit
esse trium personarum, si ens sumatur substantiue, non potest pluraliter
praedicari de tribus personis: quia forma a qua imponitur, scilicet esse, non
multiplicatur in eis. si autem sumatur participialiter et adiectiue, sic
pluraliter praedicari potest: quia huiusmodi recipiunt numerum a suppositis, et
non a forma significata, ut dictum est, dist. 22, qu. 1, art. 1. sed quidditas
siue forma, a qua sumitur nomen rei in diuinis, consideratur dupliciter. aut ut
forma absoluta, ut essentia uel deitas et huiusmodi, quae non multiplicantur in
diuinis: unde et nomen rei, quod a tali forma sumitur, pluraliter non
praedicatur, sed singulariter; est etiam in diuinis quaedam forma relatiua, ut
paternitas, quae secundum rationem non solum in intellectu existentem, sed etiam
extra, est alia a filiatione. unde secundum quod ab hac relatione sumitur nomen
rei, res pluraliter praedicatur, ut sint ibi plures tales formae relatiuae: et
ideo non praedicatur pluraliter ex forma sua, sed ex supposito, prout est
adiectiuum uel participium. sed nomen rei imponitur a quidditate uel forma, quae
potest esse et absoluta et relata: sed differt tantum quantum ad modum
significandi: quia quidditas significatur ut forma, et ipsa res simplex
significatur ut subsistens; quia quamuis non dicant respectum ad proprietatem
per modum formae, tamen, inquantum nominant aliquid distinctum sub natura
communi, significant in diuinis relationes ut subsistentes. sed ista
determinatio et indeterminatio communis et proprii, in rebus compositis
reducitur ad materiale et formale secundum rem, eo quod ratio generis fluit a
materia, et ratio differentiae a forma, ut dictum est: sed in rebus simplicibus
non habet aliquid respondens in re quod sit indeterminatum, quasi materiale, et
forma adueniente determinetur; secundo, quia in diuinis nihil praedicatur sicut
accidens, uel sicut forma inhaerens alicui praeexistenti; unde quidquid
significatur per modum formae, totum est subsistens. sicut omnes aliae formae
absolutae ex ipsa sua ratione habent quod aliquid in eo quod dicuntur, ponant.
cuius ratio est, quia omnis distinctio uel diuisio est uel per quantitatem uel
per formam, secundum philosophum. inquantum enim diuina, habet quod sit
subsistens hypostasis, quia ibi nihil est accidens, nec aliqua forma inhaerens
non subsistens; sicut ergo uidemus in his quae distinguuntur per essentiam, quod
principia substantiae sunt distinguentia, ut materia et forma, et aliae res
accidentales sunt signa manifestantia distinctionem, ita est in his quae
distinguuntur per relationem, quod relationes quae fundantur supra naturam rei,
sunt distinguentia, et aliae relationes sunt signa distinctionis. unde realiter
non habent esse in deo, sed solum sunt intellectae ab ipso, sicut forma asini,
et forma equi et huiusmodi; praeterea, principium operationis propriae alicuius
oportet quod sit forma propria eius. cum igitur nulla forma patris potentiae sit
propria nisi paternitas, uidetur quod paternitas sit principium generationis in
patre, et ita praecedit secundum intellectum. ad quartum dicendum, quod non est
similis ratio in patre et filio: quia forma propria generati nullo modo est
principium generationis actiuae uel passiuae, sed consequens, et quasi terminus;
sed forma generantis propria est principium generationis actiuae: praeterea,
artificiata non cognoscuntur ab artifice nisi secundum quod conuertitur ad
formam artis quam apud se habet. uel per reductionem, sicut principia generis,
ut materia et forma ad substantiam; praeterea, illud quod est principium
personalis operationis, uidetur esse proprietas personalis, quia propria
operatio est a propria forma operantis. ad quartum dicendum, quod innascibilitas
non est principium generationis in patre quasi forma eliciens hanc operationem,
sed solum quasi ponens aliquam conditionem circa generationem. sed principium
formale quasi eliciens generationem, est forma patris, quae est paternitas,
sicut calor est principium calefactionis in calido. illud autem respectu cuius
est imitatio, est aliqua qualitas, uel forma per modum qualitatis significata.
sed perfectissima ratio imaginis est quando eamdem numero formam et naturam
inuenimus in imitante cum eo quem imitatur; primo, quia omnis causa uel est
extra essentiam rei, sicut efficiens et finis; uel pars essentiae, sicut materia
et forma. cuius ratio est, quia distinctionem rerum secundum formam aliquam non
inuenimus nisi dupliciter: quia ratio speciei specialissimae constituitur per
aduentum ultimae formae constitutiuae: et istud uidetur esse conueniens; quia in
substantiuis nominibus unitas et pluralitas attenditur secundum unitatem et
pluralitatem formae significatae; forma autem quam significat hoc nomen
principium, secundum quod personaliter sumitur, est ipsa notio uel proprietas,
sicut hoc nomen pater significat paternitatem. quia huiusmodi distinctiones
imponuntur ab actibus, qui semper significant ut adiacenter, et in talibus non
attenditur in consignando pluraliter pluralitas formae significatae, sed
suppositorum, ut supra dictum est, 16 dist., qu. 1, art. 4. quandoque enim
apprehendit aliquid quod est in re secundum quod apprehenditur, ut quando
apprehenditur forma lapidis. hoc autem esse spirituale in quo fundatur relatio
scientiae, est tantum in sciente et non in scibili, quia ibi est forma rei
secundum esse naturale; item, secundum conuenientiam in natura uel in forma
magis attenditur similitudo quam aequalitas. sed filius inquantum est genitus a
patre, habet naturam et formam patris: cum enim in diuinis non sit quantitas
nisi uirtutis, quae fundatur in aliqua forma; sequitur ut quaecumque conueniunt
in quantitate uirtuali, conueniant in forma; cum dicitur quod omnia sunt unum
propter patrem, aut importat habitudinem quasi efficientis, aut quasi formae. si
quasi formae, tunc falsum est; ad primum igitur dicendum, quod cum dicitur quod
omnia sunt unum propter patrem, ly propter non tantum dicit habitudinem
principii per modum efficientis, sed etiam per modum formae, inquantum unitatem
principii sequitur unitas formae, scilicet diuina essentia, qua in diuinis omnia
unum sunt. et ideo alii dixerunt, quod ablatiuus ille construitur in habitudine
formae; sed hoc etiam ex toto non uidetur sufficiens; quia forma non denominat
aliquid nisi inhaereat; et ita cum spiritus sanctus non se habeat ad patrem ut
inhaerens, sed ut per se subsistens, non potest esse quod sit sicut forma
eliciens actum dilectionis. et praeterea forma habet rationem principii respectu
eius cuius est forma, quaecumque forma sit, uel quantum ad esse substantiale,
uel accidentale, et operationem consequentem; et ideo alii dixerunt, quorum
uidetur esse auctor hugo de s. uictore ubi supra, quod construitur in habitudine
quasi effectus formalis, ut dicatur effectus largo modo omne id quod a principio
est, quia proprie in diuinis non est efficiens et effectum; et formale dicatur,
quod habet actum formae in denominando. et in talibus non fit denominatio nisi
per formam inhaerentem, quae est secundum aliquod esse uel substantiale uel
accidentale. sed quia cuiuslibet actionis principium est aliqua forma inhaerens,
ideo aliquid potest dici agens duobus modis; uel forma, quae est principium
actionis in agente, et secundum quid principium agentis; si autem sumatur
notionaliter, tunc, si amor significat formam quae est principium huius actus,
dicetur pater diligere filium ipsa proprietate quae est principium processionis
spiritus sancti, sicut paternitas est principium generationis filii. et ideo non
construitur in habitudine alicuius principii, nec in habitudine formae inquantum
forma est principium, sed solum inquantum forma est denominans; sed sapientia
significatur per modum formae manentis in eo cuius est; quidquid autem
significatur esse in aliquo per modum formae uel substantialis uel accidentalis,
significatur ut principium alicuius in ipso; quia forma substantialis est
principium substantialis esse; hypostasis autem non significatur per modum
formae. cum igitur denominatio fiat a forma, uidetur quod non possit dici
sapiens sapientia genita. quia sapientia qua aliquis denominatur sapiens,
significatur esse in sapiente per modum formae inhaerentis. alia uero habitudo
principii potest designari in diuinis secundum rationem tantum et non realiter,
scilicet habitudo formae, ut cum dicimus quod pater est deus per deitatem suam.
quia quod sequitur formam alicuius rei, potest dici esse per formam illam, sicut
homo dicitur intelligere per animam; uel per habentem formam; si autem
consideretur habens illam formam quae est ipsa hypostasis filii, quae etiam
sapientia genita dicitur; sic per sapientiam genitam uel per se sapiens dicitur,
siue sapientia genita uel seipso. unde secundum hoc haec praepositio per
designat habitudinem in diuinis quasi formae; quia propter communitatem formae
significatae, idest deitatis et sapientiae, dicitur unus deus et una sapientia;
praeterea, omnis forma est principium eius cuius est forma quantum ad aliquod
sui esse. similiter de ratione abstracti duo sunt, scilicet simplicitas, et
imperfectio; quia quod significatur in abstracto, significatur per modum formae,
cuius non est operari uel subsistere in se, sed in alio. ad secundum dicendum,
quod relationes signantur per modum formarum uel qualitatum in diuinis. numerus
autem proprietatum uel formarum non ponit simpliciter numerum in rebus ipsis;
sed numerus suppositorum; ad quartum dicendum, quod proprietas significatur per
modum formae, et formae est distinguere; praeterea, quod denominatur ab aliqua
forma, oportet quod habeat illam in se. sed modus ille quo proprietates non
personales sunt in personis, habet aliquid simile illi modo quo forma est in
materia, scilicet forma accidentalis in subiecto; unde talia non proprie possunt
attribui nisi personis, quae sunt supposita diuinae naturae, non autem
proprietati uel essentiae, quae significantur per modum formae. quia essentia
significatur ut forma eius, inquantum est subsistens; et proprietas ut forma
eius, inquantum est proprium uel incommunicabile. sed utimur talibus nominibus
secundum intellectum nostrum, qui accipit in diuinis aliquid respondens illis
duobus in creaturis, quorum unum alteri supponitur, sicut res per se existens
supponitur formae communi simplici; et intellectus accipit aliquid simpliciter
in deo, quod respondet formae, et aliquid subsistens, quod idem est re cum
simplici; quia aliquid significatur ut forma, sicut essentia, et aliquid ut
subsistens in forma, sicut persona. ad primum igitur dicendum, quod quamuis
essentia et persona sint idem re, tamen differunt ratione, quia unum ut forma
alterius significatur; ad secundum dicendum, quod non est ibi omnino constructio
secundum identitatem, sed secundum habitudinem formae, ut dictum est, in corp.
art.; et quia deus non significatur ut forma trium personarum, ideo non potest
dici quod tres personae sint unius dei: et ideo designant habitudinem causae
efficientis uel materialis, non autem formae uel finis, quae sunt potius ut
terminus motus; ad quartum dicendum, quod istae constructiones quae sunt in
designatione formae, requirunt duos genitiuos, quorum unus significet ipsam
formam, et alius determinationem formae; quaedam enim est per participationem
eiusdem formae; cum a deo omnis potentia et materialitas remoueatur, eo quod
ipse est actus primus et purus, oportet essentiam eius esse denudatam a materia,
et esse formam tantum. sicut autem particulationis principium est materia, ita
formae debetur intelligibilitas: unde forma principium cognitionis est; unde
oportet quod omnis forma per se existens separata a materia, sit intellectualis
naturae: si autem non sit per se subsistens, sed quasi perfectio alicuius
subsistentis, non erit intellectus sed principium intelligendi: quemadmodum
omnis forma non in se subsistens non operatur sed est operationis principium, ut
caliditas in igne. hoc autem est impossibile, nisi ille cognoscens cognoscat rem
illam et operationem eius, et ad quod ordinatur; sicut faber non posset facere
securim nisi cognosceret actum incisionis et ea quae incidenda sunt, ut materiam
conuenientem inueniat, et formam imprimat; agens enim secundum formam producit
effectum sibi uniuocum, sicut ignis per calorem inducit calorem uniuocum suo
calori. et ideo quandocumque forma significata per nomen est ipsum esse, non
potest uniuoce conuenire, propter quod etiam ens non uniuoce praedicatur. et
ideo cum omnium quae dicuntur de deo natura uel forma sit ipsum esse, quia suum
esse est sua natura, propter quod dicitur a quibusdam philosophis, quod est ens
non in essentia, et sciens non per scientiam, et sic de aliis, ut intelligatur
essentia non esse aliud ab esse, et sic de aliis: ideo nihil de deo et creaturis
uniuoce dici potest. ad primum ergo dicendum, quod ab agente secundum formam non
producitur effectus uniuocus nisi quando recipiens est proportionatus ad
recipiendum totam uirtutem agentis, uel secundum eamdem rationem; et sic nulla
creatura est proportionata ad recipiendum scientiam a deo per modum quo in ipso
est; sicut nec corpora inferiora possunt recipere calorem uniuoce a sole,
quamuis per formam suam agat. secundo, quia quidam eorum non ponebant materiam
esse factam, sed deum agere tantum inducendo formam. sicut aedificator si per
formam artis conceptam posset producere totam domum, quantum ad materiam et
formam, per formam artis quam habet apud se, cognosceret domum hanc et illam;
sed quia per artem suam non inducit nisi formam, ideo ars sua est solum
similitudo formae domus; ad primum ergo dicendum, quod, sicut ex praedictis
patet, forma per quam intellectus diuinus intelligit neque est uniuersalis, quia
additiones non recipit, neque singularis, quia a materia et a dispositionibus
eius immunis est; sed tamen est principium et similitudo perfecta totius quod in
re est, et materiae et formae, ut dictum est. et ideo hoc quod dicitur, quod
uniuersale est dum intelligitur, particulare dum sentitur, referendum est ad
cognitionem nostram, quae in sensu est per formam materialem, et in intellectu
per formam uniuersalem; sed essentia significatur per modum formae uel naturae;
uel aliter potest dici, quod similitudo rei quae in anima est, dicitur uita
inquantum est ut forma quaedam et perfectio intellectus; et ars, per quam sicut
per formam operatur artifex, filio appropriatur. praeterea, commentator dicit in
11 metaph. quod sicut omnes formae sunt in potentia in prima materia, ita sunt
in actu in primo motore. sed nihil aliud dicimus ideas, nisi formas rerum in deo
existentes. respondeo dicendum, quod, sicut formae artificiales habent duplex
esse, unum in actu secundum quod sunt in materia, aliud in potentia secundum
quod sunt in mente artificis, non quidem in potentia passiua, sed actiua; ita
etiam formae materiales habent duplex esse, ut dicit commentator in 11 metaph.:
et ideo formas rerum in deo existentes ideas dicimus, quae sunt sicut formae
operatiuae. idea enim dicitur ab eidos, quod est forma; forma enim rei in
intellectu existens, utriusque cognitionis principium est. quamuis enim secundum
usum loquentium idea sumatur pro forma quae est principium practicae
cognitionis, secundum quod ideas exemplares rerum formas nominamus; tamen etiam
principium speculatiuae cognitionis est, secundum quod ideas contemplantes
formas rerum nominamus. unde hoc improbare philosophus non intendit; sed
secundum modum quo plato posuit formas naturales per se existentes sine materia
esse. praeterea, ut dictum est, idea se habet ad rem cuius est, sicut forma
artis, quae est in mente artificis, ad artificiatum. sed diuersitas
artificiatorum prouenit ex pluralitate formarum quae sunt in mente artificis, et
non e contrario. idea enim, ut ex dictis patet, art. praeced., nominat formam ut
intellectam, et non prout est in natura intelligentis. non enim eodem modo est
in deo forma equi et uita; quia forma equi non est in deo nisi sicut ratio
intellecta; sicut est scientia, quae tenet se magis ex parte scientis, ut forma
ipsius. praeterea, idea nominat formam; dicitur enim ab eidos, quod est forma.
sed materiae primae non est aliqua forma, sicut nec primus actus, qui est deus,
habet aliquam materiam; sed particularium inquantum huiusmodi, non uidetur esse
idea, cum omnia singularia unius speciei in forma conueniant. et ideo
compositum, secundum rationem suae formae, habet perfecte ideam in deo, materia
uero imperfecte, sed priuatio nullo modo. sed tamen diuersitas hominis et equi
est secundum formam, cui perfecte respondet idea: inter causas enim illae solae
rei intrinsecae sunt quae partes eius sunt, ut materia et forma; haec autem
applicatio uel intelligitur secundum situm aut contactum, uel secundum formam,
uel secundum operationem aliquam. secundum formam, sicut anima est in corpore;
sed hoc contingit dupliciter: quia esse et est actus formae, et est actus
hypostasis. unde substantia spiritualis potest conferre rei corporali esse suum
inquantum est actus formae, ut sic forma ipsius efficiatur; aut secundum quod
est actus hypostasis et non formae; sed tamen alicui rei incorporeae conuenit
esse in loco, non ut in loco, sed sicut operans in operato, uel sicut forma in
materia. ad secundum dicendum, quod anima est in corpore ut forma dans esse, et
operans operationes naturales; quandoque enim terminus motus est mediatus
principio motus, uel secundum medium quantitatis dimensiuae, sicut est in motu
locali corporum et in motu augmenti et diminutionis, uel secundum medium
quantitatis uirtualis cuius diuisio attenditur secundum intensionem et
remissionem alicuius formae, sicut in alteratione qualitatum sensibilium:
quandoque uero terminus ad quem, non est mediatus termino a quo, sicut est in
illis mutationibus in quibus est mutatio de priuatione in formam, uel e
conuerso, ut in generatione et corruptione, et illuminatione, et in omnibus
huiusmodi: et in istis etiam mutationibus oportet annexum esse tempus, cum
constet materiam non simul esse sub forma et priuatione, nec aerem esse simul
sub luce et tenebris. et pro tanto mutatio illa dicitur esse subito, uel in
instanti, quia in ultimo instanti temporis, quod mensurabat motum praecedentem,
acquiritur illa forma uel priuatio, cuius nihil prius inerat. non tamen est
maior et minor secundum quantitatem corporis, quia non est forma situalis;
praeterea, cum similitudo sit quaedam unitas in forma, oportet quod in omni
assimilatione uel unum similium sit causa alterius, uel utrumque ab una causa
deducatur; tertio uoluntas imperat actum per quem educatur opus, circa quod opus
scientia artificis ponit formam conceptam. et ideo constat quod quidquid accidit
in effectu per defectum a forma artis, uel a fine, non reducitur in scientiam
artificis sicut in causam. unde patet quod malum, quod est deuiatio a forma et a
fine, non causatur a scientia dei; sed tantum causalitatem habet respectu
bonorum, secundum quod consequuntur formam diuinae artis et finem; unde mala
sicut deficiunt a participatione formae artis, ita deficiunt a rectitudine
mensurae; alia autem comprehendit esse rei, componendo affirmationem, quia etiam
esse rei ex materia et forma compositae, a qua cognitionem accipit, consistit in
quadam compositione formae ad materiam, uel accidentis ad subiectum. ad primum
ergo dicendum, quod aliud est de forma existente in mente artificis et de idea
rei quae est in mente diuina: quia forma quae est in mente artificis, non est
causa totius quod est in artificiato, sed tantum formae; et ideo esse hanc
domum, et cetera quae consequuntur naturam per formam artis, nescit nisi
sensibiliter accipiat: unde per ideam non tantum cognoscit naturam rei, sed
etiam hanc rem esse in tali tempore, et omnes conditiones quae consequuntur rem
uel ex parte materiae uel ex parte formae. contra, ista distinctio tenet tantum
in formis separabilibus, in quibus subiectum esse potest, non autem in formis
inseparabilibus a subiecto. sed non potest aliqua idea in ipso esse quae non
sit: quia cum idea sit forma rei in deo existens, non potest intelligi quod
aliqua forma adueniat deo sine mutatione eius. unde si poneretur aliqua alia
res, non fieret additio alicuius formae, sed respectus tantum. uel dicendum
melius, quod sicut ipsum scire est subiectum libertati uoluntatis, ita et idea,
secundum quod ad ipsam terminatur actus diuinae scientiae, sicut scientia
artificis ad formam artificiati quam excogitat: quod scientiae nostrae non
potest conuenire, quia non potest singula proprie cognoscere nisi per diuersas
formas ab eis acceptas; sed tamen intellectus noster potest quodammodo
intelligere infinita, inquantum intelligit formam uniuersalem, quae est in
potentia ad infinita singularia. sicut enim forma domus est aliud per essentiam,
secundum quod est in mente artificis ubi nomen artis habet, et secundum quod est
in lapidibus et lignis ubi artificium dicitur; ita etiam ratio gubernationis
rerum aliud esse habet in mente diuina, ubi prouidentia dicitur, et aliud in
causis secundis, quarum officio gubernatio diuina expletur: et hanc ponit rabbi
moyses, et rationem assignat ex eo quod in homine etiam particulari inuenitur
natura intellectualis, per quam comprehendit intellectu suo formam speciei,
inquantum est species: praeterea, omnis denominatio fit secundum aliquam formam
inhaerentem, sicut secundum qualitatem dicimur quales. quaedam materiae,
secundum quod disponitur ad recipiendum formam; et ista sicut est in
naturalibus, inquantum agens acquirit dispositionem per quam agat, ita est in
artifice, secundum quod concipit formam artificiati, et proponit eam exequi in
opere; et ideo, quia formae inductae non est causa materia neque subiectum, nisi
tale ex cuius principiis fluit accidens, quale accidens non est gratia; ideo non
dicitur simpliciter anima causa gratiae, sed recipiens tantum; et propter hoc
omnis forma actus dicitur, etiam ipsae formae separatae; super eas, quando
inducit effectum in quem natura nullo modo attingere potest, sicut forma gloriae
corporibus gloriosis. abiicere unam formam a materia, et inducere aliam: et
materia prima, quae de se est indifferens ad omnes formas (unde et infinita
dicitur) finitur per formam; et similiter forma, quae, quantum in se est, potest
perficere diuersas partes materiae, finitur per materiam in qua recipitur. omnis
enim forma in propria ratione si abstracte consideretur, infinitatem habet;
aliquid autem est ex sua forma determinatum ad unum, sicut mentiri, quod in se
malum est, uel seruare aequalitatem iustitiae, quod in se bonum est; quia ipse
facit et formam et materiam. unde etiam 1 physic. dicitur, quod materia appetit
formam. sed forma quae est terminans potentiam materiae, principium actionis
dicitur; nec ex parte materiae opus eius determinationem recipere potest, quia
ipse etiam materiam et formam producit. si enim aliquam habeat contrariam
dispositionem ad formam quam inducere intendit, non inducit in eo formam, nisi
forte illa indispositione remota; si enim corruptio elementorum non esset, non
esset forma mixti, neque anima in corpore mixto; sicut est corruptio
elementorum, ad quam sequitur mixtio, et formae mixtorum nobiliores formis
elementorum. unum quo uult formam domus inducere in materiam sine hoc quod
aliquid consideret determinate de partibus domus. et quia forma bonitatis est a
fine in his quae sunt ad finem, oportet quod etiam forma malitiae sit ex hoc
quod recedit a fine; praeterea, conformitas ponit conuenientiam duorum in forma
una; respondeo dicendum, quod conformitas est conuenientia in forma una, et sic
idem est quod similitudo quam causat unitas qualitatis, ut in 5 metaph. dicitur.
uel ex eo quod participant unam formam, sicut duo albi albedinem; uel ex eo quod
unum quod participatiue habet formam, imitatur illud quod essentialiter habet.
conformitas enim attenditur secundum conuenientiam in forma. sed forma et
perfectio uoluntatis est ipsum uolitum, sicut et scitum est perfectio scientis.
quia esse simpliciter non est a materia, sed a forma. ex habitu enim est forma
actus, et in hoc consistit perfectio conformitatis. species autem cuiuslibet
actus uoluntarii trahitur ex obiecto, quod est forma uoluntatis producentis
actum. ad quintum dicendum, quod sicut forma naturalis est in materia ab agente,
ita forma bonitatis est in uolito a fine; et sicut materia improportionata ad
formam adueniente debito agente nunquam consequitur formam, sicut lapis non fit
caro a uirtute digestiua; ita etiam uolitum improportionatum ad bonitatem,
quantumcumque sit bonus finis, nunquam bonitatem recipit; ergo uidetur quod ad
illam conformitatem quae est in forma caritatis, non teneamur. et sic tenemur
etiam ad illam conformitatem quae est secundum formam caritatis. nec etiam agens
et forma in idem numero. primo modo scilicet, secundum quod agens per accidens
dicitur respectu eius quod accidit praeter intentionem agentis, quia omne agens
agit propter finem, et intendit bonum quod est finis, et nulla priuatio est
intenta, sed sequitur ex forma inducta cui adiungitur: ignis enim non intendit a
materia priuare formam aeris, sed inducere formam propriam; sed inducendo formam
propriam, priuat formam aeris; prohibens enim priuationem est forma uel res
aliqua. similiter et forma, quae pars est rei, est similitudo agentis primi
fluens ab ipso. unde omnes formae reducuntur in primum agens sicut in principium
exemplare. sed quod est secundum aliquid sui in actu, et secundum aliquid in
potentia, efficit rem secundum aliquid sui, scilicet inducendo formam in
materiam. unde in hoc ab aliis mutationibus differt, quia generatio praesupponit
materiam quae non generatur, sed per generationem completur in actum formae
transmutata; unde causalitas generantis uel alterantis non sic se extendit ad
omne illud quod in re inuenitur; sed ad formam, quae de potentia in actum
educitur: et similiter etiam forma substantialis simul recipitur et recepta est;
ad quintum dicendum, quod agens proximum, ut generans, non operatur in hac re
generata, nisi educendo de potentia materiae formam. sed formae et accidentia
non habent materiam partem sui; omnis causa efficiens alicuius rei dat sibi
formam, uel substantialem, uel accidentalem. quod probatur ex hoc quod non est
possibile aliquid esse formam substantialem in uno, et accidentalem in altero;
unde calor, qui est accidens hominis, non potest esse forma substantialis ignis;
ergo nullum agens naturae producit aliquam formam substantialem; quia omne quod
generatur, oportet esse compositum ex materia et forma; secus autem de aliis
formis, quae etiam si sint simplices, non tamen habent esse absolutum, cum non
sint subsistentes; unde exitus in esse non debetur eis, sed composito habenti
talem formam, quod per se generari dicitur, quasi per se esse habens. formae
uero praedictae non dicuntur generari nisi per accidens: et sic non ponebat
ueram generationem, quae est per hoc quod noua forma substantialis acquiritur
materiae: alia opinio huic contraria fuit platonis qui posuit, formas separatas,
quas uocauit ideas, esse inducentes formas in materiis: et quasi ad hanc
opinionem reducitur opinio auicennae, qui dicit quod omnes formae sunt ab
intelligentia, et agens naturale non est nisi praeparans materiam ad receptionem
formae; et etiam quia ponebat fieri per se terminari ad formam; et hoc est
tantum compositum, non forma neque materia; unde forma, non nisi per accidens
generatur. tertia est aristotelis, media inter has, scilicet quod omnes formae
sunt in potentia in materia prima, non autem actu sicut ponentes latitationes
dixerunt: et agens naturale agit non formam, sed compositum, reducendo materiam
de potentia in actum; et hoc agens naturale in sua actione est quasi
instrumentum ipsius dei agentis, qui etiam materiam condidit, et formae
potentiam dedit. unde non oportet, hanc opinionem sustinendo, quod generans
creet formam, uel quod faciat aliquid ex nihilo: quia non facit formam, sed
compositum. ita qualitas actiua agit in uirtute formae substantialis; et ideo
per illam actionem non tantum inducitur materia in actum formae accidentalis,
sed etiam in actum formae substantialis. sed materia nunquam denudatur a forma.
ergo materia ab aeterno fuit perfecta formis suis, quibus species constituuntur;
sicut autem agens naturale determinatur per formam propriam, ut nunquam sequatur
actio nisi secundum conuenientiam ad formam illam; ita agens uoluntarium
determinatur ad actionem per propositum uoluntatis; non tamen effectus sequitur
nisi secundum formam uoluntatis, quae proponit sic uel sic facere; sed secundum
alios dicuntur omnia creata simul etiam in formis propriis; unde sicut materia
appetit formam, ita agens finem. sicut patet in aedificatore, qui lapides
congregat ad componendum eos, quod ista compositio, in qua consistit forma
domus, est finis operis; quia ipsa non recipitur ut perfectio alicuius
creaturae, uel forma. respondeo dicendum, quod finis et agens proportionantur ad
inuicem, sicut materia et forma. unde formam eiusdem speciei uel rationis in
effectum inducit, sicut in omnibus agentibus uniuocis, ut ignis generat ignem,
et domus quae est in anima artificis, causat domum quae est in materia. et ideo
non acquiritur in creatura secundum se, ita ut sit forma eius; et ideo omnis
appetitus naturae uel uoluntatis tendit in assimilationem diuinae bonitatis, et
in ipsammet tenderet, si esset possibilis haberi ut perfectio essentialis, quae
est forma rei. sed quia optimo assimilatur aliquid per hoc quod simile fit
meliori se, ideo omnis creatura corporalis tendit in assimilationem creaturae
intellectualis quantum potest, quae altiori modo diuinam bonitatem consequitur,
et propter hoc etiam forma humana, scilicet anima rationalis, dicitur esse finis
ultimus intentus a natura inferiori, ut in 2 de anima dicitur. ergo cum
coniunctio formae ad materiam sit secundum maximam unionem, uidetur quod anima
non sit corpori unibilis, sicut forma materiae. sed corpus adueniens animae
trahitur in consortium illius esse a quo anima subsistere potest, quamuis aliae
formae non possunt subsistere in illo esse, sicut potest anima. ad tertium
dicendum, quod propter hanc obiectionem plato posuit, ut gregorius nyssenus
narrat, quod anima est in corpore sicut motor in mobili, ut nauta in naui, et
non sicut forma in materia; et ideo dicimus quod essentia animae rationalis
immediate unitur corpori sicut forma materiae, et figura cerae, ut in 2 de anima
dicitur. et ista conuenientia exigitur ad hoc ut aliquid uniatur alteri
immediate ut forma; alias nec accidens subiecto nec aliqua forma materiae
uniretur; cum accidens et subiectum etiam sint in diuersis generibus, et materia
sit potentia, et forma sit actus. ad quartum dicendum, quod in formis est quidam
gradus nobilitatis; et quanto aliqua forma est nobilior, tanto plus materiae
praedominatur; unde forma terrae est magis materialis quam forma aeris uel
ignis. inter autem omnes formas anima rationalis nobilior est, unde maxime
praedominatur materiae. quamuis enim essentia animae corpori uniatur ut forma,
non tamen sicut forma materialis non habens esse absolute in quo subsistere
possit. cum enim forma proportionetur materiae, nobilissimae formae debetur
nobilissimum corpus. ergo uidetur quod corpori caelesti debeat uniri anima, quae
est nobilissima formarum. praeterea, simplici formae magis proportionatur corpus
simplex quam compositum. sed anima est simplicissima formarum. praeterea, quanto
corpus est subtilius, tanto magis accedit ad nobilitatem formae et continentis.
respondeo dicendum, quod oportuit talem formam, scilicet animam rationalem,
corpori bene complexionato uniri: sciendum, quod in hoc plato errauit, quia
posuit formas exemplares per se subsistentes extra intellectum diuinum, et neque
ipsas neque materiam a deo esse habere. quia ipse ponit tria principia, in 1
phys., materiam, formam, et priuationem. praeterea, secundum ipsum, forma et
agens et finis incidunt in idem, ut in 2 phys. dicit; forma autem quae est pars
rei non ponitur ab eo in idem numero incidere cum agente, sed in idem specie uel
similitudine: et duo quae sunt partes rei, scilicet forma et materia, quae ab
illo primo principio producuntur. continuitas enim accidit tempori ex parte
motus numerati, et non secundum formam suam qua numerus est, ut dicit
commentator, in 4 physic.. praeterea, ad nobiliorem formam est nobilior
dispositio. sed ad formam animae uegetabilis disponit lux caeli siderei. ad
quartum dicendum, quod nobilissima dispositio quae unquam potest esse in corpore
ad formam, est infra nobilitatem caeli: unde eadem uirtus caelestis est per quam
corpus disponitur ad formam elementi et mixti, et animae uegetabilis,
sensibilis, rationalis: 1 utrum angeli sint adeo simplices, quod non sint
compositi ex materia et forma; utrum angelus sit compositus ex materia et forma.
uidetur quod angelus sit compositus ex materia et forma. sed ratio substantiae,
secundum quod est praedicamentum, est quod sit composita ex materia et forma.
boetius enim dicit in comment. praedicamentorum quod aristoteles, relictis
extremis, scilicet materia et forma, agit de medio, idest de composito, cum de
substantia determinat. cum ergo angelus sit in praedicamento substantiae,
uidetur quod ex materia et forma componatur. sed principia generis substantiae
sunt materia et forma. cum ergo corpora quae sunt in genere substantiae,
communicent ista principia, ita quod ex eis componuntur, uidetur quod etiam
angelus, qui est in eodem genere, ex materia et forma componatur. et hoc est
componi ex materia et forma: item dicit boetius in lib. de trinit., quod forma
simplex subiectum esse non potest. ergo non est tantum forma, sed etiam habet
materiam partem sui. quia materia prima recipit formam, non inquantum est forma
simpliciter, sed inquantum est haec: unde forma existens in materia non est
intellecta nisi in potentia, quia cognosco esse formae, inquantum est forma; et
ideo si intellectus aliquis poneretur habens materiam, forma existens in eo non
esset intellecta in actu: et sic per formam illam non intelligeret. huius etiam
signum est, quod forma materialis non efficitur intellectualis, nisi quia a
conditionibus materiae abstrahitur; et hoc non sequitur materiam ex parte
alicuius formae, cum omnis forma per abstractionem a conditionibus materiae
intelligibilis fiat; sed consequitur eam secundum se, et uirtualiter, siue sit
sub forma corporali, siue spirituali. cum enim uni perfectibili debeatur una
perfectio, et in materia prima non sit ulla diuersitas, oportet quod omnis forma
antequam possit in ea esse ulla diuersitas, nec intelligi, inuestiat eam totam.
unde oportet quod tota materia sit uestita forma corporeitatis; in rebus ex
materia et forma compositis, natura rei, quae quidditas uel essentia dicitur, ex
coniunctione formae ad materiam resultat, ut humanitas ex coniunctione animae et
corporis. sed est in ea esse, et forma, quae est quidditas sua: et si ista
potentia uocetur materia, erit compositus ex materia et forma: et ideo forma et
materia, quae sunt pars compositi, cum non subsistant, non sunt in praedicamento
substantiae sicut species, sed solum sicut principia. unde boetius intendit
dicere, quod inter tria haec, scilicet materiam, formam, et compositum, ex his
solum compositum est in genere substantiae sicut species; non autem intendit
quod omne quod est in genere substantiae, sit compositum ex materia et forma.
materia enim prima recipit formam non prout est forma simpliciter, sed prout est
hoc, unde per materiam indiuiduatur; sed intellectus recipit formam inquantum
est forma simpliciter, non indiuiduans eam, quia forma in intellectu habet esse
uniuersale; ad sextum dicendum, quod forma omnino simplex, quae est suum esse,
sicut essentia diuina, de qua boetius ibi loquitur, nullo modo potest esse
subiectum; sed forma simpliciter subsistens quae non est suum esse, ratione
possibilitatis quam habet, potest subiectum esse; praeterea, omnis forma,
quantum est de se, communicabilis est et uniuersalis. sed angelus est forma
simplex. sed forma intelligibilis, quae est perfectio intellectus, non habet
rationem singularis, sed magis uniuersalis. sed in angelo in se determinata est
ex hoc quod in aliquo sicut forma determinabilis recipi non potest; ad primum
ergo dicendum, quod forma participabilis non indiuiduatur nisi per materiam, in
qua accipit esse determinatum; sed forma quae non est receptibilis, non indiget
materia determinante, sed in sua natura determinatur ad esse quod sibi non ad
materiam dependens acquiritur sicut formis corruptibilibus; quia forma rationem
uniuersalitatis habet ex hoc quod in pluribus est receptibilis. ad tertium
dicendum, quod forma quae est recepta in intellectu, potest dupliciter
considerari: si enim immateriales ponuntur, cum nulla forma uel natura
multiplicet numerum nisi in diuersitate materiae, oportet quod forma simplex et
immaterialis, non recepta in aliqua materia, sit una tantum: unde quidquid est
extra eam, est alterius naturae, eo quod distet ab eo secundum formam, non
secundum materiale principium, quod ibi nullum est. quorumcumque materia
secundum esse differre ponitur, oportet, si ista materia est eiusdem ordinis in
utroque (sicut materia generabilium et corruptibilium est una) quod diuersae
formae secundum quas diuersum esse accipit, recipiantur in diuersis partibus
materiae. non enim una pars materiae, diuersas formas oppositas et disparatas
simul recipere potest. sed nulla forma recipitur in materia sub quantitate
intellecta, nisi forma corporalis. sed omnis forma uel natura quae recipitur in
diuersis gradibus potentiarum, recipitur secundum prius et posterius secundum
esse. ad primum ergo dicendum, quod quamuis anima sit forma simplex, sicut et
angelus, tamen anima non recipit esse a deo nisi in corpore: sed compositio
generis et differentiae praesupponit compositionem formae et materiae, ut
uidetur: ergo uidetur, cum angelus non sit compositus ex materia et forma, et
unus differat in specie ab alio angelo, quod non possit etiam in genere
conuenire. quia in compositis possibilitas est ex parte materiae, sed
complementum est ex parte formae; et ideo ex parte materiae sumitur genus, et ex
parte formae differentia: non autem ita quod materia sit genus, aut forma
differentia, cum utrumque sit pars, et neutrum praedicetur; sed quia materia est
materia totius, non solum formae; et forma perfectio totius, non solum materiae;
ideo totum potest assignari ex materia et forma et ex utroque. et inde est quod
differentia determinat genus sicut forma materiam. ultima differentia
constitutiua sumitur ab eo quod nobilissimum in re est, cum se habeat ad genus
et differentias praecedentes proportionabiliter sicut forma ad materiam. sed
anima inquantum est forma talis corporis, non est in genere substantiae ut
species, sed ut principium. cum ergo unibilitas non conueniat animae nisi
secundum quod est forma, uidetur quod esse unibile non possit esse distinguens
secundum speciem animam ab angelo. praeterea, eidem formae uel perfectioni
respondet idem perfectibile. sed anima et angelus sunt quaedam formae, prout
communiter omnes substantias a materia separatas formas dicimus, quarum formae
materiales sunt imagines, ut boetius in lib. 1 de trinit. dicit. quidam enim
dicunt, quod anima non est in genere substantiae sicut species, sed sicut
principium, cum sit forma; et propter hoc materia prima et formae materiales non
sunt in genere substantiae sicut species, sed solum sicut principia. et ideo
relinquitur quod sit in genere substantiae sicut species, et etiam sicut
principium, inquantum est forma huius corporis: et inde uenit ista distinctio,
quod formarum quaedam sunt formae materiales, quae non sunt species substantiae;
quaedam uero sunt formae et substantiae, sicut animae rationales. quod nullo
modo potest esse, si ab anima et angelo compositio formae et materiae
remoueatur, ut supra de angelis dictum est. ex hoc enim quod anima corporis
forma et actus est, procedunt ab essentia eius quaedam potentiae organis
affixae, ut sensus, et huiusmodi, ex quibus cognitionem intellectualem accipit,
propter hoc quod rationalis est habens cognitionem decurrentem ab uno in aliud;
ad primum ergo dicendum, quod differentia non est nobilior genere, sicut natura
una est nobilior altera, uel sicut forma una nobilior est alia: quia differentia
nullam formam dicit, quae implicite in natura generis non contineatur, ut dicit
auicenna: quia illud quod conuenit animae inquantum est forma, est effectus
differentiae essentialis. praeterea, in lib. de causis dicitur, quod omnis
intelligentia est plena formis. ergo uidetur quod res per formas cognoscant. in
intellectu uero humano similitudo rei intellectae est aliud a substantia
intellectus, et est sicut forma eius; nec tamen sunt causae rerum per modum
creationis, sed forte per modum motus, si forte ponantur orbes mouere, quorum
motus est causa formarum naturalium. et hoc modo intellectus diuinus et humanus
habent assimilationem ad res intellectas, licet modo conuerso, quia intellectus
diuinus imprimit in rem formam, per quam res sibi similatur; uel ita quod
utrumque sit ab una causa similem formam utrique imprimente; et sic intellectus
angelicus rebus cognitis assimilatur, quia formae quae a deo impressae sunt
rebus ad subsistendum, sunt etiam angelo impressae ad cognoscendum. sic autem
non est de essentia angeli, cum non sit causa uel exemplar totius quod in re
est, scilicet materiae et formae: praeterea, hoc idem uidetur per hoc quod in
libro de causis dicitur, quod cum omnis intelligentia sit plena formis, in
quibusdam sunt formae magis uniuersales, scilicet in superioribus; et in
quibusdam minus, scilicet in inferioribus. respondeo dicendum, quod, secundum
theologos et philosophos oportet ponere formas superiorum angelorum esse magis
uniuersales. et inde est etiam, quod sunt in eo pauciores formae intelligibiles:
et ideo oportet quod istae formae sint uniuersaliores formis magis
multiplicatis. et quanto per pauciores formas intelligit, tanto scientia eius
est uniuersalior, et similior diuinae scientiae: et hoc modo formae angelorum
non sunt uniuersales. est etiam quoddam uniuersale ad rem, quod est prius re
ipsa, sicut forma domus in mente aedificatoris; et per hunc modum sunt
uniuersales formae rerum in mente angelica existentes, non ita quod sint
operatiuae, sed quia sunt operatiuis similes, sicut aliquis speculatiue
scientiam operatiuam habet. similiter etiam sunt uniuersaliores quantum ad
operationem, tam secundum philosophos, qui ponunt ordinem intelligentiarum
secundum ordinem motuum, ex quo oportet quod causalitas formarum illius
intelligentiae superioris sit uniuersalior, cuius motus est uniuersalior in
causando, quam etiam secundum nos, qui ponimus eos ordines secundum diuersa
diuina officia; et hoc modo dicimus, quod angeli superiores sufficienter per
formas uniuersales cognoscunt res, sicut deus per essentiam suam perfecte
cognoscit omnia. ad quartum dicendum, quod ratio procederet, si formae
uniuersales superiorum non essent sufficientes ad cognitionem propriorum, quod
falsum est: quia omnia quae cognoscit inferior per formas particulares,
cognoscit superior per uniuersales, uel etiam plura: uidetur quod angeli per
formas intellectuales particularia non cognoscant. quidam enim dicunt, quod
angeli per formas innatas solum causas uniuersales cognoscunt: unde cum apud
angelum sint formae ordinis causarum uniuersi, per huiusmodi formas omnia
singularia cognoscere potest: et ideo ad hanc positionem quidam addiderunt, quod
ex applicatione harum formarum uniuersalium ad hoc particulare uel illud
determinatur angeli cognitio ut hoc singulare cognoscat. alii uero dicunt, quod
ex coniunctione uniuersalium quae cognoscunt, resultat cognitio particularis,
secundum quod ex pluribus formis congregatis resultat quaedam collectio
accidentium, quam non est reperire in alio. quia formae indiuiduatio non est
nisi ex materia; unde quantumcumque formae aggregentur, semper remanet collectio
illa communicabilis multis, quousque intelligatur per materiam indiuiduata; unde
cognitis huiusmodi formis aggregatis, non cognoscitur socrates uel plato. et
propter hoc aedificator per artem cognoscit formam domus quam inducit in
materiam; sed deus est causa rei, non solum quantum ad formam, sed etiam quantum
ad materiam, quae est principium indiuiduationis; unde idea in mente diuina est
similitudo rei quantum ad utrumque, scilicet materiam et formam; formae autem
quae sunt in mente angeli, sunt simillimae rationibus idealibus in mente diuina
existentibus, sicut deductae immediate exemplariter ab eis; et ideo ex eis
singularia non cognoscuntur, quae indiuiduantur per materiam, nisi per
reflexionem quamdam intellectus ad imaginationem et sensum, dum scilicet
intellectus speciem uniuersalem, quam a singularibus abstraxit, applicat formae
singulari in imaginatione seruatae. et ita etiam formae immateriales quae sunt
in intellectu angeli, sunt rerum similitudines, etiam quantum ad principia
materialia. quia hoc ipsum lumen est ex quo formae intellectuales
multiplicantur, quibus intelligentiae plenae dicuntur. praeterea, ad diuinam
liberalitatem pertinet ut gratiam infundat omnibus qui sunt capaces gratiae,
nisi in eis aliquid resistens inueniatur, multo amplius quam cuilibet materiae
dispositae formam naturalem tribuat. quia sicut se habet materia informis ad
formas corporales, ita natura angelica ad gratiam. ad primum ergo dicendum, quod
in natura angelorum non est alia potentia respectu alicuius formae quam
acquirere et amittere possit, sicut est in generabilibus et corruptibilibus; in
eodem enim instanti quo primo est dispositio necessitans in materia, forma
substantialis inducitur. cum enim generatio sit terminus alterationis, oportet
in eodem instanti alterationem terminari ad dispositionem quae est necessitans,
et generationem ad formam substantialem. ideo principium alterationis et medium
quo materia disponitur ad formam substantialem, tempore praecedunt
introductionem formae substantialis. ad primum ergo dicendum, quod quamuis
uirtus liberi arbitrii de se possit in substantiam actus, non tamen in formam
eius, per quam meritorius est. ad secundum dicendum, quod motus auersionis et
conuersionis, secundum quod sunt ex libero arbitrio, praecedunt infusionem
gratiae in quibusdam et casum quorumdam, non tempore sed natura, secundum uiam
materiae et generationis, prout dispositio praecedit formam. ita etiam in
actibus iniustitiae potest aliquis ordo iuris remanere, sicut patet in
latronibus, qui alios iniuste spoliantes, inter se aliquam formam iustitiae
habent, dum sibi inuicem fidem seruant; inuenitur autem in naturalibus quorumdam
potentia naturalis omnino completa et per suum esse et per suam formam; et ideo
esse indeficiens habent, sicut patet in corporibus caelestibus, quorum potentia
non est susceptiua alicuius alterius esse uel formae, unde elongata sunt a
priuatione et per consequens a corruptione. sed materia aquae non tota completur
per formam aquae hoc modo ut reducatur in omnem perfectionem possibilem per eam;
unde simul cum forma aquae manet priuatio formae aeris, et ideo haec
corruptibilia sunt. similiter est de uoluntate angeli beati, ad quem ita se
habet lumen gratiae uel gloriae, et uirtus, sicut formae uel actus in
naturalibus et finis ultimus in moralibus, et principium primum in speculatiuis:
ergo uidetur quod nullam transmutationem in corporibus inferioribus facere
possint de forma in formam. sed ars non potest dare formam substantialem; ergo
nec daemones formas substantiales inducere possunt. quia agentia naturalia sunt
tantum disponentia ad formam quae est ex influentia substantiae separatae. quia
formae corporales non sunt ex influentia daemonum, sed ex influentia dei, qui
eas in potentia materiae posuit, et educere in actum potest sine adminiculo
alicuius inferioris agentis, secundum quod in actum educuntur secundum cursum
naturae ex determinatis agentibus naturalibus. et ideo dicendum, quod daemones
uirtute propria nullam formam in materiam influere possunt, nec accidentalem nec
substantialem; non quidem ut aliquam formam influat, sed ut localiter moueat: ad
quintum dicendum, quod ars uirtute sua non potest formam substantialem conferre,
quod tamen potest uirtute naturalis agentis; sicut patet in hoc quod per artem
inducitur forma ignis in lignis. sed quaedam formae substantiales sunt quas
nullo modo ars inducere potest, quia propria actiua et passiua inuenire non
potest, sed in his potest aliquid simile facere; quia forma substantialis auri
non est per calorem ignis quo utuntur alchimistae, sed per calorem solis in loco
determinato, ubi uiget uirtus mineralis: in prima determinat de apparitione
angelorum in corporalibus formis, utrum sit per corpus assumptum, uel
naturaliter unitum; nec dubitandum est, deum in corporalibus formis apparuisse
hominibus. primo dicit, deum apparuisse in corporalibus formis; primo ostendit,
deum in uisibilibus formis apparuisse; 6 quomodo deus in formis corporalibus
appareat. hoc enim esse non potest, nisi essent formae illorum corporum uel
saltem motores proportionati illis corporibus; et sic rediret error
philosophorum ponentium, angelos esse formas orbium et multiplicari secundum
eorum numerum: et ideo cum omnis forma habeat esse in coniunctione ad materiam,
nobilior est uita illius quod corpori non unitur quam id quod corporis forma
est. sed quod influit uitam per modum efficientis tantum, et non sicut forma
coniuncta, hoc nobilius est. praeterea, cum angeli non possint esse formae
corporum, ut dictum est, non possunt corporibus coniungi nisi sicut motor
mobili. non autem quantum ad formarum susceptionem: quia prima inchoatio
formarum in materia, secundum quod in ea dicuntur esse habilitates quaedam ad
formam, est ab opere creatoris, sed eductio earum in actum est per uirtutem
agentium naturalium determinatorum: sed quantum ad motum localem, per quem nulla
forma ponitur in re mota, obedit corpus uirtuti spirituali; non autem ut formae
ad materiam. ad secundum dicendum, quod spiritus coniunctus, scilicet anima,
unitur corpori ad unum esse ut forma eius; sed spiritus separatus potest per
uoluntatem coniungi corpori non sicut forma, sed sicut instrumento; quia non
assumitur ut materia proportionata formae, nec etiam iuuatur: illa enim forma
quae uidetur oportet quod sit alicubi. quia duae formae substantiales non
possunt esse in eodem; ad secundum dicendum, quod anima non est in corpore sicut
in loco, sed sicut forma in materia; ad quartum dicendum, quod formae quae
uidentur in istis praestigiis, non sunt nisi in sensu. ergo uidetur quod in
huiusmodi formis corporalibus deus non apparuerit. respondeo dicendum, quod deus
secundum essentiam suam corporalibus oculis nunquam uideri potest nec etiam
intellectu nisi a beatis, sed in corporalibus formis hominibus apparuit. sed
aliter est, si consideretur secundum formas substantiales quae sunt prima
principia actionis; quanto enim aliquid est magis subtile, magis est actiuum,
quia plus habet de forma; ad tertium dicendum, quod sicut anima in corpore
quemdam effectum inducit immediate in omnibus membris, ut esse, inquantum est
forma corporis, alium autem inducit in uno membro mediante alio, ut motum: ita
etiam deus in omnibus ordinibus caelestis hierarchiae immediate inducit uitam
naturae, gratiae et gloriae; ad septimum dicendum, quod alicui agenti uel
imprimenti, potest aliquod recipiens assimilari dupliciter: uel secundum formam
tantum; uel secundum formam et actionem; et haec est assimilatio secundum
conuenientiam in forma et actione. sicut est etiam in acquisitione cuiuslibet
formae. et ideo angelorum huius hierarchiae est accipere perfectionem
cognitionis per illuminationem primae hierarchiae, in qua sunt formae maxime
uniuersales; et propter hoc ordines huius hierarchiae non denominantur ab
operibus circa deum, sed nominibus pertinentibus ad potestatem operandi in res,
inquantum formae per quas cognoscunt, sunt operatiuae ad minus respectu
effectuum, in quibus deo ministrant: et quia istae formae sunt uniuersales,
nominantur a potestate non limitata uel determinata ad aliquem uel ad aliquos.
et hic est modus ultimae hierarchiae, in qua sunt formae particulares et
proportionatae ut ab eis recipiantur in intellectus nostros: et quia omnis
denominatio est a forma, quae dat esse et est principium operationis; ideo
angeli denominantur ab eo quod est in eis loco formae, tamquam a digniori. cum
enim actiones ministerii sint particulares, et circa particularia, oportet quod
earum consecutio sit per formas magis contractas et particulares quam in
superioribus. hae autem sunt formae quae sunt in angelis inferiorum ordinum:
alios uero separatos, quos intelligentias dicunt, in quibus sunt formae
simplices et uniuersales; alius uero qui praecipit praeparanti materiam, et ipse
operatur ad inducendam formam; artifex enim qui inducit formam, in hac
operatione est ultimus: ad secundum dicendum, quod sicut in operationibus
artificialibus, in quibus instrumenta quodammodo disponunt ad formam, ut ignis
mollificando ferrum, et martellus dilatando; sed forma cultelli inducitur ab
artifice per similitudinem artis quam habet: ita etiam deus, qui est primus
custos, inducit ultimam perfectionem coniungentem fini, et per hoc conseruantem,
scilicet gratiam et gloriam. praeterea, qui uidet speculum, necessario uidet
formas relucentes in speculo, nisi diuersitas partium speculi impediat, ut dum
intuetur unam partem speculi, formas resultantes in alia parte non uideat. unde
non est imaginandum rationes rerum resplendere in speculo aeterno sicut formae
uisibiles in speculo materiali; secus est autem de speculo materiali, quod ex
necessitate naturae repraesentat formas in eo relucentes. et primo quantum ad
formam; quorumcumque enim est forma unius rationis, eorum est una materia
communis, eo quod proprius actus in propria potentia fit, ut dicit philosophus.
sed forma corporeitatis est unius rationis in omnibus corporibus. praeterea, in
littera dicitur, quod ex materia informi primo creata omnia corpora, in formas
distinctas formata sunt per opus distinctionis et ornatus. illud in quo stat
ultima resolutio omnium, est simplex materia sine aliqua forma: quia quamdiu
inuenitur aliqua forma in materia, contingit ulterius resoluere. sed in materia
quae est sine omni forma, non est aliqua diuersitas: quia principium
distinctionis materiae est ex parte formae. quia sicut forma est actus, ita
materia est potentia. sed materia prima quae est in inferioribus, nunquam
separatur a priuatione formae: quia quandocumque est sub forma una, adiungitur
sibi priuatio formae alterius; hanc autem positionem commentator improbare
intendit in princ. caeli et mundi et in pluribus aliis locis, ex eo quod cum
materia, quantum in se est, sit in potentia ad omnes formas, nec possit esse sub
pluribus simul, oportet quod secundum quod est sub una inueniatur in potentia ad
alias. unde cum non inueniatur aliqua potentia naturalis actiua quae substantiam
caeli in actum alterius formae reducat, quia non habet contrarium, sicut motus
ostendit, quia motui naturali eius, scilicet circulari, non est aliquid
contrarium, ut dicitur in 1 caeli et mundi, oportet quod in ipso nihil
inueniatur de materia prima inferiorum corporum. nec potest dici, quod materiae
prout est sub forma caeli, tota potentia terminetur, ita quod nihil remaneat in
eadem potentia ad aliam formam; non enim terminatur potentia nisi per adeptionem
formae, ad quam erat in potentia; unde, cum materia prima secundum se
considerata sit in potentia ad omnes formas naturales, non poterit tota eius
potentia terminari nisi per adeptionem omnium formarum. non enim una forma
recepta in materia (etiam si sit nobilior et magis perfecta) tollit potentiam ad
formam aliam minus nobilem; materia enim sub forma ignis existens, adhuc remanet
in potentia ad formam terrae. unde etsi forma caeli sit nobilissima, nihilominus
tamen, recepta in materia prima, non terminabit totam potentiam eius, nisi simul
cum ipsa recipiantur omnes aliae formae; et praeterea si poneretur quod forma
caeli per suam perfectionem, totam materiae potentiam terminaret, adhuc
oporteret quod materia stans sub forma elementari, esset in potentia ad formam
caeli, et reduceretur in actum per actionem uirtutis caelestis; similiter etiam
composita quae conueniunt in materia distinguuntur per formas diuersas; ad
primum ergo dicendum est, quod secundum gregorium, dicuntur omnia simul creata
per substantiam materiae, et non per speciem formae; et quia materia non
praecedit compositum, ideo ut ordo temporis ordini naturae responderet, prius
facta est materia corporalis, et deinde per formas distincta. ergo prima materia
omnino forma carebat. praeterea, si illa materia formam aliquam habebat, aut
habebat formam corporis mixti, aut corporis simplicis. ergo oportet quod haberet
formam corporis simplicis; si dicatur, quod non habebat aliquam harum formarum,
sed aliam; sed ex ista prima materia existente sub forma corporali, facta sunt
elementa. ergo oportuit materiam illam esse sub forma alicuius quatuor
elementorum, si fuit sub forma aliqua corporali; sed contra, omne esse est a
forma. si ergo materia prima fuit ante rerum distinctionem, oportet quod formam
aliquam habuerit. praeterea, sicut se habet corpus naturale ad diuersas figuras,
ita se habet materia prima ad formas substantiales. ergo impossibile est esse
materiam absque omni forma. secundum quod importat ordinem naturae, materia
prima est illud in quo ultimo stat resolutio corporum naturalium, quod oportet
esse absque omni forma: quia omne subiectum quod habet formam, est diuisibile in
formam et subiectum formae: et ideo, quia omnis cognitio est per formam, haec
materia prima est scibilis, ut dicit philosophus in 1 phys., secundum analogiam
tantum, prout dicimus illud esse materiam primam quod ita se habet ad omnia
corpora sicut se habet lignum ad lectum: et quamuis materia prima sic accepta,
non habeat aliquam formam partem essentiae suae, nunquam tamen diuiditur ab omni
forma, ut probat auicenna in sua metaph.: immo quando amittit unam formam,
acquirit aliam, secundum quod corruptio unius est generatio alterius: et sic
accipiendo primam materiam, oportuit eam habere aliquam formam. quidam enim
posuerunt eam esse totam sub una forma, ponentes unum elementorum omnium primam
materiam esse, uel aliquid inter ea: alii uero posuerunt eam sub pluribus
formis, non tamen ordinatis ad inuicem, sed quadam confusione permixtis, quae
creatoris operatione ad ordinem et distinctionem reductae sunt: quidam enim
ponunt materiam illam primam totam sub una forma creatam; sed ne in antiquum
errorem labi uideantur, ponunt illam formam non esse unum quatuor elementorum,
sed aliquid quod se habet in uia ad ea, ut imperfectum ad perfectum; sicut forma
embrionis se habet ad animal completum. quia, secundum commentatorem, prima
habilitas quae est in materia, est ad formam elementi. unde non inuenitur aliqua
forma media inter materiam primam et formam elementi, sicut inueniuntur multa
media inter materiam primam et formam animalis; et praeterea, cum tunc naturalia
principia instituta fuerint, oporteret etiam nunc in naturali elementorum
generatione aduertere aliam formam ante formam elementi; nisi forte dicatur
secundum positionem libri fontis uitae, esse unam primam formam, et sic in
materia primo inductam fore formam corporalem communem, et postmodum formas
speciales distinctas. sed hanc positionem auicenna improbat, quia omnis forma
substantialis dat esse completum in genere substantiae. unde oporteret omnes
alias formas naturales esse accidentia; unde ipse uult quod ab eadem forma per
essentiam, ignis sit ignis et corpus et substantia. et ideo tenendo uiam aliorum
sanctorum, qui ponunt successionem in operibus sex dierum, uidetur mihi
dicendum, quod prima materia fuit creata sub pluribus formis substantialibus, et
quod omnes formae substantiales partium essentialium mundi in principio
creationis productae sunt: et hoc esse possibile patet, si sustinere uolumus
opinionem auicennae, qui ponit elementa in mixto remanere secundum formas
substantiales quantum ad primum esse, transmutari autem quantum ad secundum,
scilicet quantum ad qualitates actiuas et passiuas: unde possibile est materiam
esse sub forma substantiali sine hoc quod habeat qualitates actiuas et passiuas
in sui complemento: unde illa materia quae duratione praecessit, corporalis
fuit, non una per unitatem essentiae, sed per similitudinem informitatis,
quantum ad formas secundas. ad tertium dicendum, quod non habebat formam unam,
sed plures; non quidem formas corporum mixtorum, quia hae consequuntur uirtutes
actiuas et passiuas principiorum mundi, ex quibus essentialiter integratur. ad
quintum dicendum, quod uerbum proprie loquendo importat rationem formae
exemplaris ad creaturas, eo quod uerbum est ars, ut augustinus dicit; et sic
uocabitur nomine aquae uel terrae propter similitudinem tantum, ut dicatur terra
propter carentiam formae (terra enim inter omnia elementa minus habet de specie,
cum sit magis elementum grossum); aqua uero propter receptibilitatem formarum,
quia humidum est bene receptibile et terminabile; et similiter materia prima
abyssus dicitur, inquantum priuatur forma, per quam esse substantificum recipit.
sed secundum alios sanctos possumus dicere, quod ad litteram erat sub forma
substantiali terrae uel aquae. si intelligitur per terram materia informis, sic
oportet exponi receptibilitas materiae quodammodo esse similis receptibilitati
loci, inquantum in una materia manente succedunt sibi diuersae formae, sicut in
uno loco diuersa corpora; ut materia dicatur inanis et uacua, secundum carentiam
formae: sed uacua inquantum forma implet capacitatem materiae; inanis, inquantum
forma est finis in quem tendit appetitus materiae. quia enim priuatio est
negatio in subiecto apto nato, ut in 4 metaph. dicitur (unde praesupponitur
subiectum, et habilitas ipsius ad receptionem formae quae priuatur), ideo cum
tenebra opponatur luci per modum priuationis, potest tripliciter sumi. et per
hunc modum deus ab aeterno in uerbo operatur, sicut artifex excogitando formas
artificialium. ad secundum dicendum, quod per opus creationis principia mundi
distincta sunt quantum ad esse primum, quod est per formas substantiales. sed
per lumen solis producuntur formae substantiales in inferioribus, ut patet ex
dionysio, ubi dicit, quod lumen solare corporum uisibilium generationi confert,
et ad uitam ipsam mouet. cum ergo forma substantialis sit ultra naturam
accidentis in perfectione et dignitate, uidetur quod lumen accidens esse non
possit. sed in corpore lucido lux est substantia, uel ipsum corpus lucidum
secundum quosdam, uel forma substantialis eius, secundum alios. sicut etiam
commentator probat quod calor non est forma substantialis ignis, quia in
corporibus calefactis est accidens. unde oportet quod lux quae per se uidetur,
non sit forma substantialis. et si forma substantialis solis dicatur lux, non
erit nisi aequiuoce: et ideo dicunt alii, quibus consentiendum uidetur mihi,
quod lux est forma accidentalis, habens esse ratum et firmum in natura, et quod,
sicut calor, est qualitas actiua ipsius solis, et in aliis est secundum quod
magis cum sole communicant, qui totius luminis est fons. ad septimum dicendum,
quod forma substantialis, educitur in actum per uirtutem caeli; et ideo oportet
quod lumen quod per caelum in inferiora agit, generationem rebus conferat, et ad
formam substantialem moueat, inquantum agit in uirtute ipsius caeli; sicut etiam
calor ignis mouet ad formam substantialem ignis, secundum quod agit in uirtute
formae substantialis a qua fluit. sed cum lux non habeat contrarium, sicut nec
forma substantialis, diaphanum ad praesentiam illuminantis statim lumen recipit,
sicut materia statim necessitata per alterationem praecedentem recipit formam
substantialem. ad quartum dicendum, quod substantia corporis solaris a principio
creationis in sua forma substantiali fuit: praeterea, secundum philosophum,
corpus continens se habet ad corpus contentum sicut totum ad partem, et sicut
forma ad materiam; unde ultima raritas ad quam potest perueniri, est secundum
quod materia stat sub forma ignis, ut dicit commentator in 4 physic.. sed motus
naturalis est cuius principium est forma corporis naturalis. ergo uidetur quod
motus caeli sit a forma naturali eius, et non ab aliquo mouente per
apprehensionem. in motu autem corporum simplicium, quamuis forma naturalis sit
principium motus, non tamen est motor; sed essentialis motor est generans quod
dedit formam, et accidentalis est remouens prohibens, ut probatur in 8 physic.:
cuius positionis ratio fuit, quia intelligentia secundum eos habet formas
uniuersales, quae non conuenit ut immediate dirigant in renouationibus diuersis
motus caeli, et in his quae per motum caeli educuntur; et ideo oportet habere
motorem in quo sint formae particulares dirigentes in motu, et hunc dicunt esse
animam orbis. et pro tanto potest dici motor proximus forma eius uel anima, quia
dat sibi esse, sicut causa sibi proportionata. et ideo angelos, qui mouent orbes
proxime, possumus motores dicere, non formas uel animas: in hoc autem sustineri
potest, ut dicamus, superiores angelos, qui habent formas magis uniuersales,
esse motores separatos et remotos; angelos autem inferiores, qui habent formas
magis particulares, ut prius dictum est, esse motores proximos. ad primum ergo
dicendum, quod, sicut commentator dicit in 1 caeli et mundi, motus caeli dicitur
naturalis, non quia principium eius actiuum sit aliqua forma naturalis, sed quia
ipsum corpus caeleste est talis naturae ut talem motum natum sit suscipere ab
aliquo intellectu, non habens naturam repugnantem huic motui uoluntario, sicut
est in nobis. natura enim non tantum dicitur de forma, sed etiam de materia. et
ideo non indiget aliqua forma uegetante ipsum. praeterea, cuilibet corpori
debetur locus naturalis secundum exigentiam suae formae. sed aqua etiam ante
tertium diem formam naturalem habuerat, quod patet ex scriptura, quae ipsius
aquae in principio mentionem facit. ad secundum dicendum, quod sicut calor et
frigus non sunt formae substantiales elementorum, ita nec grauitas et leuitas;
et ideo quamuis aqua formam substantialem ex opere creationis habuerit, non
tamen ex hoc in proprium locum congregabatur; ergo uidetur quod non possint esse
causa motuum et alterationum ad has formas. ex parte autem motoris, qui est
substantia spiritualis, quaecumque sit illa, habet uirtutem mouendi ad formas
substantiales, secundum quas est esse specificum, quod diuinum esse dicitur. et
per hunc modum omnes formae naturales descendunt a formis quae sunt sine
materia, ut boetius dicit, 1 de trin., cap. 3, in fin., et commentator in 11
metaph., sicut formae artificiatorum ab artifice. ad quartum dicendum, quod
similia sunt quae in eadem forma communicant; sed contingit quod illam formam
non uniformiter participant quaedam; oportet inferiora elementa, quae sunt minus
actiua eo quod habent plus de materia et minus de forma, secundum quantitatem
excedere; ad sextum dicendum, quod illud hominis quo ceteris animalibus
anteponitur, non est aliquid corporale, uel corporalis forma, sed intellectus.
unde dicit boetius quod formae quae sunt in materia, possunt dici imagines, eo
quod ab his formis uenerunt quae sine materia sunt: imago ergo pertinet ad
formam, scilicet specialem; materia autem prima cognoscibilis est, non per
aliquam speciem ab ipsa receptam, sed per analogiam ad formam, ut dicitur in 1
phys.; ergo est ex materia et forma composita. sed omne illud in quo est
principium uitae et recipiens uitam, est ex materia et forma compositum. et sic
non uidetur esse forma simplex, sed materiam habens: quia forma est principium
quo operatio producitur. sed inter formas naturales anima deo est propinquior.
ergo cum aliae formae sint simplices, multo fortius anima. praeterea, formae
substantialis non est forma substantialis, sicut nec qualitatis qualitas. sed
omne quod habet materiam, habet etiam substantialem formam dantem esse materiae.
cum ergo anima sit forma substantialis, uidetur quod ex materia composita non
sit. sed ipsas esse simplices formas et naturas; cum enim anima sit forma
corporis, oportet quod uel secundum totam essentiam suam sit corporis forma; uel
secundum partem essentiae suae. quia id quod in se est potentia pura, non potest
esse forma uel actus alicuius: omnis autem potentia in genere substantiae est
potentia pura, quia est immediatum subiectum substantialis formae et
generationis, ut in 1 de generatione dicitur. si autem secundum partem
substantiae suae est forma corporis, per quam est in actu, et non secundum
alteram quae est materia eius; sequuntur duo inconuenientia. unum est quod unus
actus numero est forma diuersarum materiarum, scilicet materiae corporalis, et
materiae spiritualis, ex qua essentia animae constituitur. nec tamen negamus
animam rationalem quemdam modum compositionis habere, scilicet ex esse et quod
est, ut supra, dist. 3 de angelis, et in 1, dist. 8, de ipsa anima expositum
est, qui tamen compositionis modus in aliis formis non inuenitur, quia non
possunt esse subsistentes quasi in esse suo, sed sunt per esse compositi: et ex
hoc concludit quod fieri non est formarum nisi per accidens. sed sicut illud quo
est formaliter, non est aliqua forma quae sit pars essentiae eius, sed ipsum
suum esse; ita id quo uiuit formaliter, non est aliqua forma quae sit pars
essentiae eius, sed ipsum suum uiuere. in rebus quidem compositis mediante
forma, quae est pars essentiae earum; non autem dicitur anima operari aliquo
quod non sit ipsa sed pars essentiae suae, sicut corpora naturalia operantur
forma quae est pars essentiae eorum, licet mediante aliqua uirtute quasi
instrumento, sicut ignis mediante calore. nulla enim forma multiplicatur
secundum esse ad diuisionem materiae, nisi forma materialis. sed intellectus, ut
in 3 de anima probatur, non est forma materialis, cum non sit actus corporis
cuiusdam: quod ex ipso suo actu probatur, quia cognoscit omnes formas
materiales; si ergo intellectus indiuiduetur ad diuisionem corporis, ut sit
alius diuersorum, oportet quod formae intellectuales in eo receptae, etiam sint
indiuiduatae: aliud est quod erit idem modus recipiendi formas in materia prima
et in intellectu possibili, quia utrobique recipiuntur ut sunt istae, et non ut
sunt formae simpliciter: et ita, sicut materia prima non est cognoscibilis per
formas quas recipit, ita nec intellectus possibilis, ut uidetur. quia si habent
esse suum absolutum subsistens, non possunt distingui essentialiter per aliquid
quod sit extra essentiam earum, super quod deferantur, sicut formae corporales
super materiam delatae. in essentia autem earum non est diuersitas formae, quae
diuersitatem speciei inducit. sed non est dicere quod intellectus diuersorum
hominum differant secundum speciem, quia et ipsi homines specie differunt ad
diuersitatem suarum formarum. sed contra est, quod impossibile est plurium
indiuiduorum esse unam formam numero. sed anima rationalis est forma cuiuslibet
hominis: praeterea, anima est forma corporis et motor. et dicitur intellectus
possibilis qui est in potentia ad recipiendum omnes formas intellectas, sicut
oculus est in potentia ad recipiendum omnes colores; et ita illud quod recipit
formas intelligibiles, esset corpus, uel uirtus in corpore: et ideo alii
dixerunt, quod intellectus possibilis nihil aliud est quam uirtus imaginatiua,
secundum quod est nata ut sint in ea formae quae fuerunt intellectae in actu:
dicunt enim, quod intellectus in habitu, qui est tertius, est unus in omnibus,
et aeternus, et est quasi compositus ex intellectu agente et possibili, ita quod
intellectus agens est sicut forma eius, et per continuationem intellectus
possibilis continuatur etiam in nobis intellectus agens; cum ergo abstrahere
species a phantasmatibus sit in potestate nostra, oportet quod intellectus agens
sit intellectus in habitu sicut forma eius. quia sequeretur quod formae rerum
naturalium quae intelliguntur, essent ab aeterno sine materia, et extra animam,
ex quo species illae non ponuntur in intellectu possibili ut forma eius; quia
forma intellectus possibilis ponitur ab eis intellectus agens. et ponit quod
intellectus agens non se habet ad possibilem ut forma eius, sed ut artifex ad
materiam; et species intellectae abstractae a phantasmatibus, sunt sicut forma
intellectus possibilis, ex quibus duobus efficitur intellectus in habitu. primo,
quia ostendit quod non est necessarium quod si intellectus agens est aeternus et
recipiens aeternum, scilicet intellectus possibilis, quod formae sint aeternae,
scilicet species intelligibiles. dicit enim, quod cum species intellecta se
habeat ad intellectum possibilem quodammodo ut forma ad materiam, hoc modo quod
ex eis quodammodo efficitur unum completum, coniunctio eius ad nos est per id
quod est formale in dicta coniunctione, scilicet per speciem intellectam (cuius
unum subiectum dicit esse phantasma, quod est in nobis) et ad ipsum intellectum
possibilem. primo, quia, ut dictum est, species quae est forma intellectus
possibilis, non est eadem numero in phantasmate et in subiecto; et ideo, remotis
omnibus praedictis erroribus, dico cum auicenna, intellectum possibilem incipere
quidem esse in corpore, sed cum corpore non deficere, et in diuersis diuersum
esse, et multiplicari secundum diuisionem materiae in diuersis indiuiduis, sicut
alias formas substantiales: non enim uidetur quod uni substantiae possit
conuenire esse in potentia respectu omnium formarum intelligibilium, quod est
intellectus possibilis, et esse actu respectu omnium illarum, quod est
intellectus agentis: alias non posset facere omnes formas intelligibiles, cum
nihil agat nisi secundum quod est in actu. ad primum ergo dicendum, quod
intellectus non negatur esse forma materialis quin det esse materiae sicut forma
substantialis quantum ad esse primum; cum ergo in coniunctione formae ad
materiam forma inueniatur dominans; quanto forma est nobilior, et magis uincens
materiam, tanto magis poterit habere uirtutem praeter conditionem materiae. et
perfectissime in anima rationali, quae est nobilissima formarum; secus autem est
in illis substantiis immaterialibus quae non habent etiam materiam cuius sint
formae: sed anima est terminus generationis humanae, sicut quaelibet alia
substantialis forma rei generatae. unde si ante corpus creatae fuissent,
oportuisset eas uel esse diuersas in specie, et sic omnes homines specie
differre ex diuersitate formarum: aut quod esset una tantum numero, et sic
rediret error tactus in praecedenti articulo. cum ergo anima esse indiuiduatum
non possit habere nisi secundum quod coniungitur corpori ut forma eius, ut
probatum est, oportet quod non incipiat esse nisi in corpore; in hoc tamen
differunt quod cum natura angelica sit sublimior et deo propinquior, acquiritur
sibi esse altius, in cuius participationem nullo modo corpus adduci potest, ac
per hoc nec angelus potest forma corporis esse; et ideo est forma corporis, et
indiuiduatio sua est ex unione eius ad corpus: eidem enim formae debetur idem
perfectibile. sed forma corporis humani conuenit in natura intellectuali cum
forma separata, quae corpus caeli mouet. sed quidquid incipit esse sub aliqua
forma substantiali, est generabile et corruptibile; anima uero substantialis
forma est. quia nihil consequitur formam substantialem nisi per uirtutem
caelestem, eo quod corpus caeli est primum alterans, cuius uirtute omnes
alterationes regulantur, et ad fines proprios perducuntur. quia illa lux non est
forma substantialis corporis humani, sed aliquo modo est causa eius; ad primum
ergo dicendum, quod anima quae mouet corpus humanum, non est eiusdem speciei cum
natura quae mouet corpus caeleste, quamuis sit simillima sibi inter omnes formas
naturales. sicut enim ex operatione hominis formae artificiales proueniunt, ita
etiam ab intellectu dei formae naturales profluxere; si uero multiplicatio
essentiam materiae attingat, cum nihil aliud sit multiplicari quam aliquid fieri
quod prius non erat, oportet quod aliquid materiae sit sub forma corporis
mulieris quod prius sub forma costae non erat. hoc autem aliter esse non potest
nisi uel per conuersionem alterius corporis in corpus mulieris, cuius materia
sub forma eius remaneat, uel per hoc quod aliquid materiae sit de nouo creatum:
et ita oportet quod per additionem alicuius materiae, uel de nouo creatae, uel
sub forma alterius corporis praeexistentis, ex costa uiri corpus mulieris
formatum sit; quia materia cognoscitiua non est formarum quas recipit, sed per
eas in esse specifico perficitur. sed ratio non nominat formam secundum esse
naturae, sed per modum intentionis. unde sicut ab arte artificis effluunt formae
artificiales in materia, ita etiam ab ideis in mente diuina existentibus fluunt
omnes formae et uirtutes naturales. sed quia, ut dionysius dicit, ea quae sunt
causatorum abundanter praeinsunt causis, formae receptae in materia non
adaequant uirtutem uel artem increatam a qua procedunt; quia cum artifex
materiam non producat, sed ex materia data operetur, potentiam materiae non
confert ad recipiendum formas quas materiae inducit, nec inferre in materiam
potest; deus autem, qui totius rei auctor est, non solum formas et uirtutes
naturales rebus contulit, sed etiam potentiam recipiendi illud quod ipse in
materia facere uult. secundo ex parte formae: quia formae quas inducit artifex,
non producunt sibi similes: formae autem naturales sibi similes producere
possunt; formae autem rerum secundum quod in arte diuina existunt, primordiales
esse dicuntur, eo quod ipsae sunt prima principia simpliciter rerum
producendarum: quidam enim dicunt, quod forma speciei non recipitur in materia
nisi mediante forma generis; adeo quod est alia forma numero per quam ignis est
ignis, et per quam ignis est corpus. illa ergo forma generalis incompleta ratio
seminalis dicitur: quia propter talem formam inest materiae quaedam inclinatio
ad recipiendum formas specificas. quia omnis forma quae aduenit post aliquod
esse substantiale, est forma accidentalis. quod est contra rationem formae
substantialis, sicut dicitur in 2 de anima. et praeterea, cum omnis forma det
aliquod esse, et impossibile sit unam rem habere duplex esse substantiale,
oportet, si prima forma substantialis adueniens materiae det sibi esse
substantiale, quod secunda superueniens det esse accidentale: et ideo non est
alia forma qua ignis est ignis, et qua est corpus, ut auicenna uult. et si
commentator dicat in 2 metaph. genus non esse materiam sed formam mediam inter
materiam et ultimam formam: hoc non dicitur ad significandum ordinem formarum
secundum rem sed secundum rationem: et praeterea sequeretur quod res signata per
genus esset pars speciei constitutae per formam superadditam, et ita de specie
praedicari non posset. quia ex uirtute formae generalis non necessario sequitur
forma specialis: ideo alii dicunt, quod cum omnes formae, secundum philosophum,
de potentia materiae educantur, oportet ipsas formas praeexistere in materia
incomplete, secundum quamdam quasi inchoationem; et ideo non possunt per se
exire in actus, nisi sit agens exterius quod excitet formam incompletam ad
agendum, ut sic cooperetur agenti exteriori; quia quamuis formae educantur de
potentia materiae, illa tamen potentia materiae non est actiua, sed passiua
tantum; quae etiam habilitas appetitus materiae dicitur, et inchoatio formae.
unde et natura diuiditur in materiam et formam. et quod rationes seminales
dicuntur uirtutes actiuae completae in natura cum propriis passiuis, ut calor et
frigus, et forma ignis, et uirtus solis, et huiusmodi; ad secundum dicendum,
quod rationes seminales dicuntur materiae inditae, non quia sint intelligendae
praeexistere in materia ante aduentum formae completae, quasi pertinentes ad
essentiam materiae, uel ad rationem eius, secundum quod est materia; sed per
modum quo etiam formae completae in materia esse dicuntur. sed quod in materia
aeris praecessit aptitudo ad formam ignis, et in igne generante uirtus actiua,
per quam haec aptitudo in actum reducitur: praeterea, sicut dicit commentator in
2 metaph., impossibile est ut sint diuersi agentes quorum unius actio terminetur
ad subiectum formae, et alterius ad formam: quia ad subiectum formae actio
agentis non terminatur nisi secundum quod recipit formam: sequeretur enim, ut
ipse dicit, quod subiectum et forma essent duo distincta, ex quibus non fieret
unum, si essent termini diuersarum actionum. sed corpus organicum est subiectum
huius formae quae est anima rationalis. cum ergo anima rationalis sit perfectior
omnibus formis naturalibus, uidetur quod cum uirtute aliarum formarum educantur
similes formae in actum, multo fortius anima rationalis hoc possit facere. et
per accidens, ut forma corporalis materiae impressa. unde cum uirtus generatiua
sit potentia materialis, non potest eius actio ad formam immaterialem terminari.
quia hoc non contingit nisi secundum hoc quod agens mouet materiam ad talem
formam: anima autem rationalis non est quid ex materia (ad minus praeexistente)
et forma compositum: nec est forma materialis, quae possit educi de potentia
materiae, sicut aliae formae materiales, ut dictum est. aut quia forma secundum
quam similitudo attenditur per actionem de potentia in actum educitur; aut quia
per actionem disponitur materia, ut sit necessitas ad receptionem formae; et
primus modus est quo ad omnes in formis accidentalibus; secundus autem est
etiam, secundum auicennam, in omnibus formis substantialibus, quia ipse uult
omnes formas substantiales esse a principio separato; sed secundum aristotelem
et commentatorem, formae substantiales materiales pertinent ad primum modum, et
anima rationalis ad secundum; quia non proprie forma generatur, sed compositum.
unde est quasi actio continua, reducta in unum agens, et quae terminatur ad
ultimam dispositionem subiecti, et quae terminatur ad formam; ad sextum
dicendum, quod anima rationalis nec ex materia composita est, nec est forma
materialis, quasi in materia impressa; et ideo non potest produci ab aliquo
agente quod accidentalem causalitatem habeat ad ipsam ex parte materiae quae
inducitur ad formam, sicut est in aliis formis materialibus; primo per hoc quod
habetur in lib. de causis, quia intelligentiae primae influunt formas fixas
stantes, sicut est anima. et ab hac dicit auicenna, effluere animas humanas et
omnes alias formas substantiales in istis inferioribus; quia in naturalibus
agentibus actio sequitur ex necessitate formae; unde secundum unitatem formae
oportet esse unitatem in effectu; quo etiam modo infinitatem habet anima
rationalis tam ex parte intellectus agentis, quo est omnia facere, quam ex parte
intellectus possibilis quo est omnia fieri, et cuius est formam uniuersalem
recipere in qua sunt potentia infinita singularia: quia omnis forma materialis
finita est, ut in 8 physic. probatur. illud quod est tantum forma et non hoc
aliquid, non potest esse motor; unde in 8 physic. philosophus uult quod forma
ignis non sit motor in motu eius naturali: et similiter ex hoc quod in
naturalibus nihil inuenitur agens nisi forma accidentalis, ut calor et frigus
quorum actione non potest anima produci, cum nihil agat ultra suam speciem. sed
tamen aduertendum est, quod nullus philosophus inter animam sensibilem et alias
formas substantiales distinxit quantum ad originem: quia praedicti philosophi
omnes formas substantiales esse a principio separato posuerunt; tam animam
sensibilem, quam formam lapidis uel ignis. alii uero, ut aristoteles et
commentator eius, qui ponunt formas alias materiales ex potentia materiae educi
uirtute agentium naturalium, ponunt etiam animam sensibilem et uegetabilem ex
traduce esse, eo quod esse formarum naturalium non est ipsarum absolute, sed
ipsorum compositorum: ideo oportet quod generans uel inducens ad formam sit
compositum ex materia et forma, et non forma tantum, uel substantia separata; et
in hoc sustentatur aristoteles in 7 metaphys., et per eamdem rationem ostendit
in 16 de animalibus, animam uegetabilem et sensibilem non ab extrinseco esse,
ostendens eas esse formas materiales ex hoc quod operationes exercent mediante
corpore: alii uero philosophi attenderunt ad ipsas formas, ac si eis per se
fieri deberetur; et ideo posuerunt omnes formas esse a principio formali
separato. ante uero quam resoluatur per actum uirtutis generatiuae separatum a
reliquo sui generis, est in eo potentia illa indistincta sicut forma totius non
est in parte nisi in potentia: quando autem separatur, efficitur actu habens
talem potentiam uel formam: haec autem potentia non est passiua in semine maris
sicut dicimus ligna et lapides esse in potentia domus (sic enim est potentia in
menstruo mulieris), sed est potentia actiua, sicut dicimus formam domus in mente
artificis esse potentia domum; huic autem spiritui coniungitur uirtus formatiua,
magis per modum motoris quam per modum formae, etsi forma eius aliquo modo sit;
et sic nec anima sensibilis nec aliqua forma substantialis ex actionibus earum
sequitur: quia sequeretur quod formae substantiales ex necessitate materiae
inducerentur, ut empedocles dixit. et similiter dico, quod ex actionibus
qualitatum actiuarum consequitur anima sensibilis et aliae formae substantiales
secundum quod in eis ut instrumentis manet uirtus animae, uel alterius
substantialis formae et ipsius caeli; sed in omnibus animalibus accidit
corruptio per hoc quod forma eorum in non ens secedit. sed formae et materiae
est unum esse, cum esse debeatur composito, quod ex utroque resultat. ergo non
potest esse corruptio materiae sine corruptione formae. sed anima est forma
corporis, ut in 2 de anima habetur. si dicatur, quod anima etiam est forma et
substantia, et post mortem non manet inquantum est forma, sed inquantum est
substantia; aut anima est forma per essentiam suam, aut per aliquod accidens
suum. si primo modo, ergo cum unius rei non sint plures essentiae, si anima post
mortem non manet inquantum est forma, essentia sua penitus annihilabitur. si
autem secundo modo, cum ex anima et corpore non constituatur unum quod est homo
nisi inquantum anima est forma corporis, sequeretur quod homo sit ens per
accidens, et non significet aliquid in praedicamento substantiae, quod est ualde
absurdum. nec etiam per accidens, cum non sit forma super aliud delata, sed
substantia quaedam per se subsistens. et ab auicenna dicitur non esse forma
submersa in materia; unde oportet illud principium cuius est haec operatio, ab
omni forma corporali absolutum esse. et hanc positionem improbat philosophus in
1 de anima, ostendens quod anima est forma corporis et motor eius. oportet autem
ut determinatae formae determinata materia debeatur, et determinato motori
determinatum organum, sicut quaelibet ars in agente utitur propriis
instrumentis: unde haec anima non potest esse forma et motor nisi huius
corporis. et quia compositum habet esse ex coniunctione formae ad materiam, ideo
diuisio formae a tali materia inuenitur in qualibet corruptione; sed quod forma
in nihil cadat, uel non, hoc corruptioni accidit ex ratione propria huius formae
uel illius. si enim sit forma talis cuius esse sit absolutum et non dependens,
in cuius esse participationem materia adducitur ex hoc quod perficitur tali
forma, contingit ut ex defectu materiae compositum huiusmodi esse amittat,
secundum hoc quod improportionata ad ipsum efficitur: et tamen ipsa forma
remanet in suo esse, et sic destructio est compositi, forma remanente. si uero
forma non habeat esse absolutum in quo subsistat, sed sit per esse compositi,
tunc ex quo compositum desinit esse, oportet quod forma etiam esse amittat, et
per accidens corrumpatur. ad tertium dicendum, quod, sicut dicit commentator in
3 de anima, intellectus non eodem modo dicitur forma cum aliis formis
materialibus; et ideo corrupto corpore non corrumpitur per accidens anima sicut
aliae formae, quae non sunt nisi per esse compositi, nec aliquam operationem
habent nisi mediante materia. ad quartum dicendum, quod anima rationalis praeter
alias formas dicitur esse substantia et hoc aliquid, secundum quod habet esse
absolutum; et quod dicitur, quod anima potest dupliciter considerari, scilicet
secundum quod est substantia, et secundum quod est forma, non est intelligendum
quantum ad diuersa quae in ipsa sunt, quasi aliud sit essentia sua et aliud
ipsam esse formam, ut sic esse formam accidat sibi sicut color corpori: non enim
ex hoc quod est forma habet quod post corpus remaneat; ex principiis autem
naturalibus esse perpetuum habere non potest, cum ex contrariis componatur, quod
est causa corruptionis in rebus, cum forma materiam perficiat secundum eius
capacitatem. ad primum ergo dicendum, quod ratio illa procederet, si compositum
esse recepisset secundum conditionem materiae, et non secundum potestatem
formae, cuius esse perpetuum est: primo, cum naturae elementares se habeant
quasi materialiter ad formam mixti, non posset mixtum consequi unam formam
simpliciter nisi elementa aggregarentur in unum hoc modo quod unum sit formale
et praedominans. respondeo dicendum, quod ad quamlibet generationem oportet duo
concurrere: scilicet agens quod inducit formam, et patiens quod offert materiam;
in omnibus enim uiuentibus perfectis in quibus est sexus distinctio, femina se
habet ut patiens et materiam ministrans, et mas se habet ut agens et formam
inducens, ut in 15 de animalibus dicitur. sed in esse formali intelligibili
completur ex lumine intellectus agentis, et secundum hanc formam habet quod sit
perfectio in actu intellectus possibilis: tertio tentationis formam, ibi: utrum
diabolus ex inuidia, et in forma serpentis tentauerit euam. si ergo iniquus
persuasor tentare hominem disponebat, formam boni persuasoris, scilicet angeli,
assumere debuit. unde in tentatione primorum parentum diabolus aliquid fecit
quod uoluit, ut scilicet a muliere tentationem inciperet, et ut aliena forma
ueniret; quod autem in forma serpentis ueniret, non sponte elegit, sed ex
permissione diuina, quae eum alias species, in quibus magis posset latere,
assumere prohibebat, ut in littera dicitur. nec tamen remouebatur quin etiam
tunc secundum diuersitatem corporum diuersa fuisset dignitas animarum, cum
oporteat animae ad corpus proportionem esse, ut formae ad materiam, et motoris
ad motum: et haec semper praecedit illud ad quod disponit, sicut calor formam
ignis. praeterea, in rebus naturalibus simul datur rei generatae forma
specifica, et uirtus sese conseruandi in esse specifico. uerbi gratia,
alterationis terminus est qualitas sicut eiusdem generis; sed forma
substantialis sicut alterius generis. sicut calor imperfectus quantumcumque
excrescat, nunquam fit forma substantialis ignis. imperfectus enim calor qui est
dispositio ad formam ignis, dum est in alteratione praecedente non coniungitur
ipsi fini; sed caliditas ultima quae est in termino alterationis, coniungitur
formae substantiali nec excluditur per eam. unde sicut creando, formam
substantialem rei confert per quam in esse naturali subsistit; ita etiam
recreando, formam gratiae confert, per quam in esse gratiae permanet: non enim
potest intelligi quod aliquis sit agens nisi aliquid in effectu suo faciat, uel
formam aliquam inducat, uel substantialem, uel accidentalem; unde immediate
corpus uiuificat; cum inter materiam et formam non sit aliquid medium, ut in 8
metaph. philosophus dicit. deus autem non est forma animae, nisi exemplaris;
unde oportet quod mediante aliqua forma, in esse gratuito eam uiuificet. cum
enim ponatur gratia esse coniungens animam fini ultimo, hoc non potest intelligi
nisi uel per modum formae uel per modum efficientis. si autem intelligatur
formaliter, tunc oportet quod gratia sit forma animae; non enim inuenitur aliqua
forma in genere substantiae quae alteri accidentaliter adueniat. sicut autem
forma substantialis est actus materiae in esse substantiali, ita accidens est
actus subiecti in esse accidentali; praeterea, caritas dicitur esse forma omnium
uirtutum et mater. et ideo alii dicunt, quod uirtus et gratia realiter
differunt, non ita quod sint diuersa per essentiam, sed quod ex gratia et
uirtute efficitur unum sicut ex forma et eo cuius est forma: ad quintum
dicendum, quod caritas alio modo dicitur forma uirtutum quam gratia. caritas
enim est forma uirtutum ex parte actus, inquantum scilicet omnes actus uirtutum
in suum finem conuocat, eo quod eius obiectum est finis ultimus. sic enim est in
omnibus potentiis et actibus ordinatis, quod illa quae altiorem finem respicit,
largitur formam arti quae sub ipsa est, cuius actus in suum finem ordinatur:
sicut patet quia gubernator ostendit factori nauis, qualis debeat esse forma
temonis. illud autem quod ab alio oritur, formam et speciem ab eo trahit, et in
suo uigore consistit, quamdiu origini continuatur: ad secundum dicendum, quod
gratia operans secundum unam acceptionem dicitur operari in anima, non
effectiue, sed formaliter, secundum quod quaelibet forma facit esse aliquod in
subiecto, sicut albedo facit esse album; sic dicitur cooperans non quia non sit
principalis causa in agendo, sed quia liberum arbitrium ministrat substantiam
actus, et a gratia est forma per quam meritorius est; praeterea, omnis forma
multiplicatur secundum differentiam eorum quae informat, cum diuersorum diuersae
sint formae. sed gratia est forma uirtutum. si autem gratia ex eo quod est forma
uirtutum, ponitur in eodem subiecto in quo est uirtus, necesse est quod sit in
qualibet potentia in qua est uirtus, uel per prius uel per posterius, secundum
quod quaedam uirtutes per prius a gratia informantur quam aliae: una enim forma
est quae dat esse, et quae est principium operis: ad tertium dicendum, quod
ratio illa procedit de forma quae est intrinseca rei et quasi constitutiua eius;
sic autem gratia non dicitur esse forma uirtutum, sed quasi principium a quo
uirtutes formaliter oriuntur. propterea quidam non inerudite tradunt, uirtutem
esse bonam mentis qualitatem, siue formam, quae animam informat. scilicet
primus, ut esse est actus formae; sicut nulla forma quae non est per se
subsistens, habet operationem praeter communicationem subiecti, nec contingit
actum aliquem esse uel operationem ex libero arbitrio, et praecipue cum
electione, sine qua uirtutis actus esse non potest, quin a nobis percipiatur. ad
primum ergo dicendum, quod aliter est in nominibus illis quae exprimunt formas
generales, et quae exprimunt formas speciales. forma enim specialis quae
informat subiectum aliquod, non informatur alia forma eiusdem rationis; et inde
est quod uirtus quae dicitur bonitas animae secundum quod perficit eam, potest
dici bona secundum quod est perfecta quodam alio, ut ordine ad finem, et regula
rationis, a quibus formam habet, et speciem trahit. uel sicut forma, quae est
principium usus: in redditione autem praemii ad merita magis seruatur forma
distributionis, cum ipse unicuique secundum opera sua reddat, quam
commutationis, cum deus a nobis nihil accipiat; sed plato dicit, quod formae non
dantur a datore, nisi secundum merita naturae. ad quintum dicendum, quod
potentia materiae est proportionata ad receptionem formae; quia ad primum
praemium est proportionatus secundum formam suam: et haec quidem positio satis
congruere uidetur opinioni augustini, qui ponit res simul tempore perfectas
fuisse et creatas, in materia et in forma. et sicut maioris perfectionis est
forma actus quam ipsa substantia eius; ita e contrario maior defectus est
deficere in ipsa substantia actus quam deficere in forma ipsius. ad quartum
dicendum, quod in illis quae agunt per necessitatem naturae, oportet quod agens
de necessitate agat secundum exigentiam formae quae in ipso est, ut per calidum
calefaciat. dispositio autem non perducit ad effectum nisi multiplicata, sicut
patet in qualitatibus actiuis et passiuis, quae sunt dispositiones ad formam
elementi: non enim inducitur forma elementi nisi quando perducitur materia ad
intensionem qualitatum illarum. ad octauum dicendum, quod quamuis corpus hominis
simpliciter nobilius sit corpore ignis urentis uel ferri secantis, inquantum est
nobiliori forma perfectum; nihil tamen prohibet illa corpora nobiliora esse
secundum quid, inquantum scilicet hoc habent in actu quod corpus humanum habet
in potentia, ut caliditatem, uel aliquid huiusmodi. unde et anima quae tali
corpori infunditur, deordinationem culpae contrahit ex hoc ipso quod huiusmodi
corporis forma efficitur; quia forma recipitur in materia secundum conditionem
ipsius materiae, cum omne quod est in altero, sit in eo per modum recipientis:
et hoc contingit ex hoc quod etiam in actu perfectio uirtutis ex ordine ad finem
est forma actus. sed illa sunt similia quae eamdem formam communicant. cum
igitur ueritas naturae a forma sit, uidetur quod illud quod nutrit, in fine ad
ueritatem naturae ipsius nutriti perducatur. restat ergo ut fiat augmentum
humani corporis per hoc quod additur materia quae suberat formae alterius
corporis, illo corpore in corpus humanum secundum ueritatem conuerso: sicut est
etiam in qualibet alteratione et generatione, quod agens multiplicat formam suam
in materia. dicunt enim quod materia prima, quantum in se est, caret omni
quantitate et forma; ergo aequaliter se habet ad recipiendum omnes quantitates,
sicut ad recipiendum omnes formas. cum enim quantitates determinatae et omnia
alia accidentia secundum exigentiam formae materiam recipiant, eo quod subiecta
materia cum forma est causa eorum quae insunt, ut in 1 physic. dicitur, oportet
quod materia prima ad nullam quantitatem sit in potentia, nisi quae competat
formae naturali, quae in materia esse potest. materia uero prima non est in
potentia ad alias formas nisi ad illas quae sunt in rerum natura, uel per
principia naturalia educi possunt. ita tamen quod uirtus uini semper in illa
parte materiae manet magis quae prius sub forma uini erat. sed oportet ut totum
simul unam formam accipiat, quae est medium, ut patet in mixtione uini et aquae:
uel ex parte formae et speciei, et sic est permanens. uidemus enim quod si ignis
accendatur, et continue ligna addantur, secundum quod alia consumuntur, forma
ignis semper manebit in lignis; et secundum hoc, etiam illud quod pertinet ad
speciem et formam carnis semper manebit; quamuis illud quod recipit hanc formam,
continue consumatur et restauretur. ita tamen quod illud quod est formae, semper
maneat. sed eadem secundum numerum caro dicitur secundum speciem, inquantum
participat formam et proprietates consequentes speciem; dicit enim, quod hoc
modo est distinguere quod est secundum speciem et secundum materiam in carne et
osse, sicut et in unoquoque alio quod habet formam in materia. quae quoniam non
secundum se totam agit, sed secundum formam tantum, ideo multiplicat tantum
formam, et non materiam: quia oportet quod forma generati sit in generante, ad
minus uirtualiter. sed harum rationum radices a philosophis sequentibus
sufficienter improbatae sunt, scilicet quod non solum ex extractione et
congregatione sit generatio, sed etiam per hoc quod materia transmutatur de
forma in formam; ad secundum dicendum, quod si dictum damasceni intelligatur
uniuersaliter de omni generatione, non oportet quod generatum sit de substantia
generantis materialiter, sed formaliter tantum, non quidem secundum unam formam
in numero, sed secundum unam formam in specie. magis homo est de genere patris
sui quam matris, cum a patre formam recipiat et a matre materiam. philosophus in
8 metaphys., ostendit, quod unio formae et materiae non est per aliquod uinculum
medium; anima autem forma corporis est; et quia originale causatur in anima ex
coniunctione eius ad tale corpus, prout forma est (sic enim ex utrisque
coniunctis talis natura resultat), oportet quod in essentia animae sit primo et
principaliter sicut in subiecto originale; ad primum ergo dicendum, quod anima
rationalis potest comparari ad corpus ut motor, secundum quod est principium
aliquorum operum, et ut forma. si uero consideretur inquantum est forma, sic
immediate corpori unitur; quia esse quod est actus formae coniuncti, est ex
anima et corpore; originale autem non transit in animam secundum quod
coniungitur corpori ut motor, sed secundum quod coniungitur sibi ut forma:
generatio autem corporalis terminatur per se ad naturam, quia forma est terminus
generationis; angelus enim creatus est non ut forma alterius corporis; sed anima
est forma corporis. sed dignitas rei praecipue attenditur secundum formam suam.
formae quae secundum diuersitatem materiae diuersificantur, de potentia materiae
educuntur, ut in formis corporalibus patet. tunc autem praecipue uidetur quod
species per prius generis praedicationem recipiat, quando nobilior forma uel
differentia naturam generis participat. ergo in indiuiduis hoc non contingit ut
unus homo nobiliorem formam quam alius possideat. sed contra, in 1 de anima
commentator dicit, quod diuersitas materiae ex diuersitate formae procedit.
quidam enim dicunt animam et angelum ex materia et forma compositum, uel ex
aliquibus duobus, quae sunt partes essentiae eius: quaedam quae est formae per
se, secundum id quod ad rationem formae pertinet: et talis diuersitas formae,
diuersitatem speciei inducit. est autem quaedam diuersitas formae non per se,
sed per accidens, ex diuersitate materiae resultans, secundum quod in materia
melius disposita dignius forma participatur; sed hoc esse non potest quod aliqua
in specie conuenientia, in forma habeant diuersitatem: et talis diuersitas
causatur ex parte formae: quia ex hoc quod forma est talis, oportet quod corpus
sit sibi sic dispositum. et ista redundat ex materia in formam, et non e
conuerso. tamen coniunctionem habet ad corpus dupliciter: scilicet ex parte
essentiae animae, quae forma corporis est, et ex parte inferiorum potentiarum,
ex quibus intellectus recipit; terminus enim generationis est forma, quia est
mutatio ad esse; forma autem unius et priuatio alterius, ut forma ignis et
priuatio aeris, sunt quidem idem subiecto, sed differunt ratione: sed ex eo quod
formam suam inducit, generat, et sic inquantum ens, generat; ex eo autem quod
forma sua necessario coniungitur priuationi alterius formae, corrumpit. sicut
patet in igne adurente, qui formam suam inducens, formam rei adustae tollit; et
tamen utraque forma bonum quoddam est. nihil autem est in actu nisi secundum
quod formam uel perfectionem aliquam habet; ignis enim intendit formam suam in
materiam inducere; sed quia forma ignis non compatitur formam aeris, inde
sequitur praeter intentionem agentis priuatio formae aeris. sicut enim in
naturalibus non possunt esse duae formae substantiales ultimae actu perficientes
eamdem partem materiae, ita non possunt esse duo ultimi fines uoluntatis; unde
sicut agens naturale ex hoc quod inducit unam formam, causat defectum alterius
formae; ita etiam uoluntas ex hoc quod alicui tamquam ultimo fini inhaeret, quod
debitus sibi finis non est, auertitur a fine ultimo sibi debito, in quo
completur ratio mali culpae, praeter intentionem uoluntatis. agens particulare,
quod habet actionem determinatam ad unam formam, sicut est causa formae illius,
ita est causa priuationis formae alterius, ut patet in igne uel aqua: sol autem
cum sit causa agens uniuersaliter ad omnem formam inferiorem corporalem, non est
causa priuationis formae, nisi per suam elongationem, ut dicitur in 2 gener..
est autem quaedam perfectio prima ut forma substantialis, subiectum cuius est in
potentia tantum, scilicet materia prima quae sicut est ens incompletum et in
potentia, sic ipsa etiam subiicitur priuationi substantialis formae, ut dicit
philosophus, quod materia non est malum per se, sed per accidens, scilicet
ratione priuationis cui subiicitur. sicuti enim qualitates et formae non
augentur per additionem, ut in 1 dictum est, dist. 17, sed per intensionem; ita
etiam non diminuitur per subtractionem, sed per remissionem. sed secundum
intellectum quo proponitur ut regula, nunquam deficit; quamuis aliquo modo
deficiat in bono et malo, quo non deficit in aliis contrariis quae speciales
formas designant, ut dictum est. actus primus est ipsa prima forma; si enim
priuetur aliqua forma uel perfectio alicuius rei naturalis, dicetur esse malum
naturae si autem priuetur perfectio operationis, dicetur esse peccatum: ut patet
in igne, qui intendit formam suam in materiam inducere, ad quam sequitur
corruptio aeris; ita et priuatio gratiae, ex qua peccatum procedit, est quasi
forma eius cuius causa esse potest. et quia prima determinatio qua aliquid
determinatur, est determinatio per formam generis; ideo huiusmodi actus ex
determinatione obiecti bonitatem habentes, dicuntur boni ex genere. super quam
iterum inducitur alia bonitas quae est ex fine, et aliis circumstantiis, et ex
forma habitus: sed dicitur peccatum per priuationem formae; et hoc est uel
forma, uel materia, uel compositum, quod per se in genere est. sed inquantum
rationem peccati habet ex priuatione rectitudinis, neque ens est neque
differentiam habet, sed per priuationem debitae formae dicitur. ad quartum ergo
dicendum, quod quamuis priuatione qua peccatum malum dicitur, priuetur forma per
quam actus in genere moris bonitatem habet, non tamen priuatur forma illa per
quam in genere actus remanet: et ideo secundum illam formam res dici potest,
inquantum actus est res quaedam. iterum etiam illa priuatio accipitur ut forma
eius, secundum quod in considerationem rationis uenit; sed forma hominis in
idolo non est facta per uerbum, ut augustinus dicit; et tamen forma hominis in
idolo ens quoddam est. ad secundum dicendum, quod forma hominis in idolo potest
dupliciter considerari: et sic proculdubio a deo est, a quo omnis forma est: et
sic deformitas dicitur esse, non propter hoc quod in re esse habeat, sed quia
intellectus componit priuationem cum subiecto, sicut formam quamdam. unde sicut
ex compositione formae ad subiectum uel ad materiam, relinquitur quoddam esse
substantiale uel accidentale; ita etiam intellectus compositionem priuationis
cum subiecto per quoddam esse significat. nec tamen sequitur quod deus pacis
auctor non sit, quia ipsa etiam contrariorum pugna ad aliquam unionem ordinatur
quia scilicet ad formam mixti conueniunt, et etiam secundum quod in uniuerso per
modum cuiusdam consonantiae ordinantur: praeterea, perfectio secunda quae est
operatio, descendit a perfectione prima quae est forma. praeterea, sicut res
naturales habent speciem a forma, ita morales habent speciem a fine; sed rerum
naturalium non est una forma. praeterea, actus recipit speciem a forma agentis;
unde secundum diuersas formas diuersificantur actiones in specie, sicut
calefacere et infrigidare. sed forma uoluntatis est finis, quod est appetibile,
sicut intelligibile est forma intellectus. sicut enim non quaelibet materia est
disposita ad quamlibet formam, nec quodlibet instrumentum ad quemlibet effectum,
nec quodlibet medium ad quamlibet conclusionem; ita nec quilibet actus ad
quemlibet finem. respondeo dicendum, quod illud dicitur esse naturale alicui rei
quod conuenit sibi secundum conditionem suae formae, per quam in tali natura
constituitur, sicut ignis naturaliter tendit sursum. forma autem per quam homo
est homo, est ipsa ratio et intellectus. sed motus naturalis a forma progreditur
secundum conditionem formae. respondeo dicendum, quod actiones differunt specie
secundum diuersitatem formarum, quae sunt principia actionum, quamuis etiam
agentia specie non differant: forma autem uoluntatis est finis et bonum, quod
est eius obiectum et uolitum; formae enim artificiales accidentales formae sunt;
unde cultellus et clauis etiam differunt specie secundum quod ad genus
artificiale pertinent, sed quantum ad substantiam eadem sunt specie: quia
substantia utriusque est ex materia naturali, et non ex forma artificiali, ut in
2 de anima commentator dicit. ad quintum patet responsio per id quod dictum est,
quod finis est forma uoluntatis secundum quam operatio humana dicitur; et ideo
bonum et malum differentiae essentiales et specificae in genere humanorum actuum
sunt, sicut et aliae actiones differunt secundum diuersas formas agentium; et in
hunc finem ostendendo dirigit fides, et inclinando dirigit caritas (sicut aliqua
forma naturalis inclinat in suum finem), quia ad hunc finem non sufficit
dirigere naturalis potentia neque per se, neque perfecta per habitum naturalem
uel acquisitum; dicendum, quod cum unum et ens conuertantur, oportet ut secundum
idem a quo res habet esse, iudicium de eius unitate et multiplicatione
accipiatur, sicut patet in naturalibus, ubi res quae habet esse per formam,
habet etiam unitatem per formam; unde oportet quod diuersarum rerum sint
diuersae formae: et quamuis fortassis principium multiplicationis formae sit
materiae diuisio, ut in his quae numero tantum differunt, nihilominus tamen non
posset esse pluralitas hominum, nisi essent plures formae humanae, et sic de
aliis. et quia res non habet esse secundum materiam, sed secundum formam; ideo
non complete oritur peccatum ex illo peccato quod materiam praestat; tamen
secundum formam uerborum non prohibetur oratio pro eo fieri; modus autem, seu
forma, praelationis in omnibus bonus est: sed tamen ipsa praelationis forma a
deo est instituta. similiter etiam non est inconueniens ut praelatio quantum ad
suam formam sit a deo; et quoniam praelatio secundum suam formam semper a deo
est (quod debitum obedientiae causat); ideo talibus praelatis, quamuis indignis,
obedire tenentur subditi. unio enim essentialis est ex actu et potentia, uel ex
forma et materia; quae uero iunguntur ad inuicem, et in aliquo uno ex eorum
coniunctione constituto, sunt sicut materia et forma: quia forma coniungitur
materiae ut perfectio eius, et ambo coniunguntur in natura communi: alio modo
dicitur proportio habitudo ordinis, sicut dicimus esse proportionem inter
materiam et formam, quia se habet in ordine, ut perficiatur materia per formam,
et hoc secundum proportionabilitatem quamdam: quia sicut forma potest dare esse,
ita et materia potest recipere idem esse: nec oportet ut commensuretur potentia
passiua recipientis ad potentiam actiuam agentis nec secundum numerum (sicut
unus artifex per artem suam potest in ligno inducere plures formas, ut formam
arcae, et formam serrae; sed lignum non potest recipere nisi unam illarum) nec
etiam secundum intentionem: uno modo quia est forma corporis, et non habet
operationem nisi mediante corpore; alio modo potest dici uirtus in corpore, quia
est forma dans esse corpori, non tamen operans mediante corpore, quamuis
indigeat corpore ad suam operationem, per quod repraesentatur sibi suum
obiectum: alio modo posset dici uirtus in corpore quod est forma corporis,
quamuis non operetur mediante corpore, nec a corpore aliquid recipiat; et patet,
quia esse uirtutem in corpore significat uel esse formam corporis, uel etiam cum
hoc dependere aliquo modo eius operationem a corpore: cum ergo nulla creatura
sit infinita, nec in ea sit infinitus decor resultans ex forma et proportione
partium, nec iterum aliqua creatura communicationem boni infiniti recipiat;
uidetur quod etiam decuit, homine non peccante, uniri deum homini, ut ex parte
hominis ratio effectus esset, et ex parte dei infinitas, et ex coniunctione
diuinae naturae ad creaturam infinitus decor resplenderet, et infinitum bonum
ipsi naturae humanae communicaretur, scilicet persona increata quae in ea
subsisteret. si enim, inquit, homo ad imaginem et similitudinem dei factus, in
suo honore mansisset, creator mundi creatura non fieret, aut sempiternus
temporalitatem subiret, aut aequalis deo patri dei filius formam serui
assumeret. unde cum anima uniatur corpori dupliciter, et secundum essentiam, ut
est forma eius, et secundum potentiam, ut est motor ipsius, uel operans per
ipsum; necessarium est ut anima quae unitur oculo, et quantum ad essentiam
animae, inquantum perficitur oculus in esse specifico, et secundum rationem
uisiuae potentiae, prout efficitur instrumentum uidendi, coniungatur etiam
linguae quantum ad essentiam animae, non quantum ad rationem potentiae eiusdem:
ad sextum dicendum, quod cum termini substantiui significentur uel
consignificentur pluraliter ex unitate seu pluralitate formae signatae,
dicerentur tres unus homo, si unam humanam naturam assumpsissent, sicut propter
unam naturam diuinam dicuntur unus deus: et ideo cum dicitur, dei filius est duo
homines, importatur pluralitas formarum seu naturarum; uidetur quod non
assumpserit formam totius ex compositione partium resultantem. forma enim totius
est illa in qua sicut in natura communi particularia conueniunt. ergo in eo
forma totius non fuit. ergo cum forma totius sit species in potentia, uidetur
quod in christo forma totius non fuerit. sed constat quod neque corpus neque
anima est forma totius, ad minus secundum opinionem communiorem. ergo in christo
forma totius non fuit. sed contra, forma totius in rebus animatis resultat ex
unione uel coniunctione animae ad corpus. ergo in christo fuit forma totius.
praeterea, homines conueniunt specie ad inuicem secundum conuenientiam in forma
totius. ergo in christo fuit forma totius. oportet quod omnia essentialia homini
in christo fuerint, et corpus et anima uegetabilis, sensibilis et rationalis, et
ulterius forma totius resultans ex coniunctione corporis et animae, quae
humanitas dicitur: sed haec etiam positio ueritatem humanitatis tollit: quia
quaelibet forma naturalis determinatam materiam requirit: et ideo anima humana
non ex qualibet materia quam perficit, hominem facit, sed inquantum est forma
talis corporis, elementati scilicet, et debita proportione complexionati. quod
esse non potest, cum propriae formae respondeat propria materia, et unicuique
agenti determinata instrumenta: ad secundum dicendum, quod similitudo attenditur
secundum formam. corporis autem humani forma est anima rationalis, in qua imago
dei consistit; non enim corpus humanum habet esse quoddam distinctum ab esse
quod dat sibi anima, quasi ab alia forma, per quam sit in eo similitudo uestigii
tantum, sicut est in corporibus inanimatis: non enim potest esse ut materia in
aliquo esse perficiatur, nisi per aliquid quod sit forma eius: unde cum deus
nullo modo forma corporis esse possit (quia oporteret eum esse partem, et non
immaterialissimum), sequeretur quod corpus christi, si omnino careret anima,
esset sicut corpus non uiuum; hoc autem uidetur eis contigisse ex hoc quod
credebant animam corpori non uniri sicut formam, sed magis sicut indumentum, ut
plato dicit, secundum quod gregorius nissenus narrat: ad secundum dicendum, quod
ad hoc quod corpus uiuificetur, requiritur quod sibi coniungatur principium
uitae per modum formae, ut ex eis efficiatur una natura communis. diuinitas
autem forma corporis esse non potest: et ideo ad hoc ut corpus christi unum esse
possit, requiritur anima quae sit eius forma. ad tertium dicendum, quod, sicut
in 2 de anima dicitur, illud quo aliquid operatur primo, est forma eius; unde
cum intellectus diuinus non possit esse forma in humanitate christi, oportet
quod illud quo homo sentit et intelligit, sit anima sensitiua et intellectiua.
non enim christus uerus homo esse potuit, nec corpus eius uere uiuum, nisi anima
corpori unita fuisset ut forma eius, ita quod ex eis unum quid efficeretur. non
autem intendit, quod ex coniunctione animae ad corpus non resultet forma totius,
per quam in specie cum aliis hominibus communicet. et sic anima magis unitur
carni quam deitas, quia anima est forma eius; ad tertium dicendum, quod quamuis
forma materialis non possit esse sine materia, tamen materia non dat esse
formae, sed e conuerso; sicut enim inter materiam et formam nihil cadit medium
in esse quod per prius sit in materia quam forma substantialis; sed sicut
aduentum formae in materiam praecedunt ordine fiendi disponentia formaliter et
materialiter, quibus materia redditur idonea ad susceptionem formae; ita etiam
in humana natura inueniuntur quaedam superaddita, quibus redditur decens ut
assumatur a diuina persona, ut scientiae et uirtutes et huiusmodi: similiter
etiam ex hoc quod motus generationis terminatur ad formam, consequitur haec
relatio secundum quam materia sub forma esse dicitur; praeterea, anima, cum sit
forma, requirit propriam materiam, scilicet corpus organicum in quo sit. sicut
alteratio terminatur ad generationem, ita quod in eodem instanti in quo
alteratio terminatur, forma substantialis introducitur: ita etiam in eodem
instanti in quo conceptio terminatur, quando caro primo concepta est, tunc
assumi potest. ad secundum dicendum, quod forma praesupponit materiam propriam
et dispositam, non ordine temporis, sed ordine naturae: quia in eodem instanti
in quo materiae fit necessitas, idest in ultimo instanti dispositionis,
inducitur forma substantialis: ad secundum dicendum, quod anima quamuis sit
dignior corpore, est tamen forma corporis. formae autem non est ut tempore
materiam praecedat, sed dignitate tantum. diuinitas autem non unitur humanae
naturae ut forma. per hanc proprietatem, quae ab eis humanitas dicitur, potest
intelligi forma consequens partium compositionem, scilicet corporis et animae,
in qua sicut in natura communi omnia indiuidua communicant. forte enim qui hoc
posuerunt, sapiebant opinionem platonis, qui posuit formas uniuersales in actu
habere esse in natura praeter materiam. sic enim secundum eum, ut philosophus in
1 metaph. dicit, forma hominis erat sine carnibus et ossibus, et sine aliis
partibus eius; diuinitas autem non communicat cum corpore neque in materia ex
qua, cum omnino sit immaterialis, neque sicut materia in qua, cum non uniatur
corpori sicut forma eius. siue sit habitus aut forma aliqua, sicut grauitas
trahit deorsum, et causat difficultatem in ascensu; in secunda uero
sanctificatione gratia superaddita fuit, quae ita potentiam liberi arbitrii
impleret ut in contrarium flecti non posset, non quidem tollendo naturam libero
arbitrio, sed defectum; sicut materia caeli ex eo quod subsistit formae quae
omnem priuationem ab ea excludit, non est in potentia ad corruptionem. uir dat
animam, formam, et principium motus; in materia autem naturali non est potentia
passiua tantum (alias generatio esset uiolenta, et non naturalis), sed oportet
inesse materiae ipsam formam quae per generationem adducenda est, in potentia,
et secundum esse incompletum; unde non potest esse quod forma quae est in aliqua
materia, agat in ipsam, siue sit perfecta, siue imperfecta: forma enim quae per
se non existit, non agit, nec proprie patitur, sed compositum agit ratione
formae, et patitur ratione materiae; et ideo non est possibile quod illa forma
imperfecta in agendo cooperetur agenti exteriori. unde oportet quod forma
imperfecte existens in materia, prius perficiatur in esse per agens exterius
quam detur sibi agere; unde non potest in agendo cooperari ad generationem per
quam forma in esse perfectum adducitur. nec potest dici quod cooperata sit ad
introductionem formae tantum, quae etiam secundum naturam in instanti inducitur.
inducens enim formam est nobilius quam praeparans materiam per alterationem; et
praeterea forma substantialis ad quam terminatur conceptio, est anima, quae est
actus totius et omnium partium; sicut autem dicit philosophus, ars quae operatur
formam, principatur et imperat ei quae praeparat materiam, sicut ars compaginans
nauim ei quae complanat ligna; unde et philosophus naturam, quam principium
motus in eo quod mouetur definit, statim subdiuidit in materiam et formam. uno
modo quando neque agens est naturale neque materia naturaliter proportionata ad
talem formam, ut patet in formatione hominis de limo terrae. cum enim omnis
forma determinatam materiam requirat, si corpus christi formaretur ex materia
alterius generis ab illa materia de qua formatur corpus alterius hominis, non
esset corpus eiusdem speciei cum corporibus aliorum hominum; non enim in
quacumque parua materia potest induci quaecumque forma. praeterea, in omni
generatione naturale agens uniuocum inducit formam suam in materiam quae prius
tali formae subiecta non erat, sicut ignis in materiam aeris, quae prius formae
ignis subiecta non erat. ad quartum dicendum, quod similitudo et conuenientia,
magis attenditur secundum formam quam materiam; ut si ignis generet ex aere
ignem, ignis generatus magis conuenit cum igne generante, cum quo conuenit
secundum formam, quam cum aere ex quo materialiter generatus est. eorum enim
quae specie conueniunt, est materia eiusdem rationis: quia forma naturalis
materiam determinatam requirit. sed quia in muliere est calor generatiuae
deseruiens diminutus respectu caloris uiri, ideo non potest in mulieribus
superfluum alimenti ad tantam digestionem perduci sicut in uiris: propter quod
remanet in forma sanguinis, sicut deficiens a completa digestione seminis; et
sic eadem materia simul erit sub duabus formis substantialibus disparatis, quod
est impossibile: in christi autem conceptione materia quam uirgo ministrauit,
statim formam et figuram humani corporis accepit, et animam, et in unitatem
diuinae personae assumpta est. unde forma sanguinis et forma corporis christi
continue successerunt sibi in illa materia: quia, ut dicunt physici, tot diebus
forma humani corporis perficitur. sed contra, omnis operatio diuina procedit ab
eo secundum rationem alicuius attributi, sicut et operatio creaturae procedit ab
ea secundum suam formam. esse autem est quid suppositi a forma, siue a natura;
et ideo philosophus dicit, quod in generatione mater dat corpus, et pater formam
a qua est esse. sed quia non solum generatio terminatur ad formam, sed ad
substantiam compositam; ideo translatum est ad significandum quamlibet
substantiam, secundum quod dicit philosophus in 5 metaph., et ad significandum
etiam quodlibet ens, sicut dicit boetius. substantia autem, praeter
significationes quibus forma uel materia dicitur substantia, dicitur duobus
modis, secundum philosophum 5 metaph.. sed utrumque est pars naturae, alterum
sicut forma, alterum autem sicut materia; praeterea, non est minor affinitas
naturae ad personam quam formae ad materiam. sed secundum diuersitatem formarum
est diuersitas materiae: quia proprius actus fit in propria materia. ad sextum
dicendum, quod forma adunatur materiae informando eam; et ideo oportet quod ad
diuersas formas diuersae sint materiae dispositae; praeterea, persona, inquantum
supponitur naturae, habet aliquam similitudinem materiae, sicut natura habet
similitudinem formae. sed magis elongatur a perfectione materia quam forma, quae
est pars rei. si ergo natura diuina propter sui perfectionem non potest esse
forma alicuius rei, multo minus persona diuina poterit esse persona alicuius
alterius naturae. in coniunctione autem aliquorum aliquando ita est quod
utrumque incompletum est, sicut patet in unione materiae et formae, quorum
utrumque non habet esse completum, et in mixtione, quando utrumque mixtorum
partim corrumpitur; cum igitur diuina natura et humana quae coniunguntur, non se
habeant aequaliter ad perfectionem, sed diuina natura completionem habeat
personalem in quo differt a forma, et in ea incorrupta permaneat, in quo differt
ab his quae miscentur; oportet, si debeat fieri coniunctio, quod humana natura
trahatur ad diuinam personam uirtute diuina: ad tertium dicendum, quod persona
diuina non supponitur humanae naturae quasi sub ea posita, sicut materia sub
forma; formam serui accipiens, idest naturam. ad primum ergo dicendum, quod
sicut genus est quaedam intentio quam intellectus ponit circa formam
intellectam; ita etiam differentia, et omnia quae significant secundas
intentiones. sed contra, nulla forma est persona. sed anima est forma. alia est
opinio aristotelis quam omnes moderni sequuntur, quod anima unitur corpori sicut
forma materiae: cum (inquit) de christo audis, quia in forma dei erat, oportet
agnoscere firmissimeque tenere, in illo formae nomine naturalem plenitudinem
debere intelligi. sciendum, quod natura diuina dicitur forma, non quod sit actus
alicuius naturae, sed quia non habet partem sui naturam, nec aliquid
potentialitatis in ipsa est. natura uero humana dicitur forma, non quia
comprehendit principia tantum formalia (comprehendit enim et formam et
materiam), sed per modum quo quidditas compositi dicitur forma totius.
substantiua enim significant non tantum formam, sed etiam suppositum formae,
unde possunt praedicari ratione utriusque; quando autem ratione formae, dicitur
per denominationem, siue informationem: adiectiua autem tantum significant
formam; sed quod hoc sit compositum, accidit, inquantum ipsum compositum ex
materia et forma, quae sunt principia naturae, non adiungitur alteri subsistenti
simplici; et nomen, proprie loquendo, dicitur significare formam siue
qualitatem, a qua imponitur nomen; unde non potest ponere, quod constitutum ex
duabus substantiis tantum sit suppositum cui nomen imponitur, sed forma a qua
imponitur, scilicet humanitas: ly aliquid autem, et ly unum non determinant
aliquam formam uel naturam; omnis enim forma substantialis dat esse. sed anima
est forma substantialis. ens enim subsistens, est quod habet esse tamquam eius
quod est, quamuis sit naturae uel formae tamquam eius quo est: ad primum ergo
dicendum, quod forma facit esse; non ita quod illud esse sit materiae aut
formae, sed subsistentis. quando ergo compositum ex materia et forma est per se
subsistens, acquiritur ex forma illi composito esse absolutum per se; quando
autem non est per se subsistens, non acquiritur per formam esse illi composito;
sed subsistenti cui hoc adiungitur, acquiritur respectus secundum esse ad hoc
quod ei additur: sicut si ponamus hominem nasci sine manu, et manum per se
separatim fieri, et postea ei miraculose coniungi, constat quod forma manus
causabit esse manus per se subsistentis: sed postquam coniungitur homini, non
acquiritur ex forma manus aliquod esse manui, quia manus non habet esse
proprium; praeterea, corpus non est animatum, nisi anima coniungatur ei quasi
forma. si ergo anima non fuisset unita corpori christi quasi forma, fuisset
corpus illud inanimatum; sicut uestis formatur secundum formam uestientis, et
non mutat uestientem. sed hilarius loquitur quantum ad formam significatam, non
quantum ad suppositum. praeterea, propositio dicitur esse in materia remota,
quando formae significatae sunt diuersae. sed formae significatae per hoc nomen
deus et per hoc nomen homo, sunt diuersae maxima diuersitate. deus enim supponit
suppositum aeternum: quod quidem non informatur per formam significatam per hoc
nomen homo, sed informatur per ipsum suppositum humanae naturae, quod est aliud
a supposito diuinae naturae: quia in ista, petrus est homo, homo praedicatur
inesse subiecto ratione suppositi, et ratione formae importatae per subiectum;
sed in hac, deus est homo, praedicatum non inest subiecto ratione formae
significatae per subiectum: quia propositio non uerificatur ratione formae
significatae in supposito, sed ratione suppositi, sicut patet infra in respons.
ad quintum. ad quartum dicendum, quod cum dicitur, deus est homo, ly homo
quantum ad formam significatam est absolutum, sed quantum ad suppositum habet
relationem implicitam: unde non sequitur quod possit praedicari de omnibus
quibus inest forma significata per hoc nomen deus; quia non est per se ex parte
formae significatae; sed ex parte suppositi. et ideo haec non est per accidens,
deus est homo; sed habet aliquid simile cum illis quae sunt per accidens,
inquantum praedicatum non inest subiecto ratione formae importatae per
subiectum. sed apostolus nomen seruitutis in christo ponit philipp. 2, 7, formam
serui accipiens. ad quintum dicendum, quod apostolus non dicit christum, uel
filium dei, esse seruum, sed quod formam serui accepit, quia humana natura
christi si separaretur, ut dicit damascenus, subtilibus intelligentiis, a filio
dei, et serua est, et ignorans est; forma autem et natura dicitur esse ex
consequenti: sunt etiam partes substantiae, in quas diuiditur totum secundum
rationem, sicut materia et forma: et huiusmodi, cum non subsistant neque in actu
neque in potentia, non dicuntur per se fieri; nisi forte forma sit subsistens,
sicut est anima, quae dicitur fieri per creationem, praeter factionem qua fit
compositum per generationem. sed aliquis adorans angelum, qui in forma christi
apparet, habet intentionem bonam, credens ipsum esse christum. sed esse, quod
est terminus creationis, est prius quacumque alia forma ad quam terminantur
aliae actiones. ad secundum dicendum, quod sicut augustinus docet in 1 de trin.,
omnia quae minorationem aut subiectionem circa filium dei ponere uidentur, uel
referenda sunt ad naturam assumptam secundum quam minor est patre, in forma dei
manens aequalis patri, ut dicitur ad philip. 2: uel referendum est ad
commendationem principii, secundum quod pater dicitur principium filii: sed
secundum graecos nomen causae importat simplicem formae originem, sicut nomen
principii secundum nos. alia uero dicuntur esse, inquantum suppositum in eis
subsistit, uel essentialiter, sicut materia et forma, et sic natura ipsa dicitur
esse; uel accidentaliter, sicut accidentia dicuntur esse. unde magis respicit
suppositum quam formam. et ideo ea quae pertinent ad rationem naturae, nullo
modo praedicantur de supposito neque in abstracto neque in concreto, neque in
diuinis neque in humanis; sicut pater non dicitur commune tribus, nec petrus
dicitur forma totius. sed ad hoc quod propositio sit per se, oportet quod
conueniat sibi ratione formae importatae per subiectum; uel respectu suppositi
ratione formae significatae; nec oportet quod conueniat ei ratione formae
significatae uel appositae, nisi sit praedicatio per se; ad octauum dicendum,
quod illa uertibilitas in christo perficitur per gratiae plenitudinem; sicut et
potentia materiae terminatur per actum formae totam potentialitatem materiae
tollentis, ut patet in caelo. unde oportet aliam formam creatam in ipso ponere,
qua formaliter perficiatur; ad quintum dicendum, quod sicut omnis forma est per
se ordinata ad perficiendum (quod autem abiiciat contrarium, est ei per
accidens); ita etiam est de gratia respectu peccati. si autem esset aliqua forma
simplex subsistens quae non esset suum esse, haberet quidem finitatem quantum ad
esse, quod esset particulatum ad formam illam; sed illa forma non esset
limitata, quia non esset in aliquo recepta; sicut si intelligatur calor per se
existens. sed secundum hoc etiam formae uniuersales intellectae habent
infinitatem. sed si forma talis sit recepta in aliquo, de necessitate limitata
est quantum ad esse debitum illi formae, non solum quantum ad esse simpliciter:
quia non solum non habet plenitudinem essendi simpliciter, sed totum esse, quod
naturae illius est possibile fore. sed possibile est ut non sit limitata quantum
ad rationem illius formae, ut scilicet habeat illam formam secundum omnem modum
completionis ipsius, ut nihil sibi desit de pertinentibus ad perfectionem illius
formae; prohibet autem additionem talem forma quam considerat naturalis; ad
primum ergo dicendum, quod sicut in corpore naturali uires diffusae per omnia
membra, differunt numero secundum essentiam, sed conueniunt in radice una
secundum numerum, et praeter hoc habent formam unam ultimam numero; ita etiam
omnia membra corporis mystici habent pro ultimo complemento spiritum sanctum,
qui est unus numero in omnibus: et ipsa caritas diffusa in eis per spiritum
sanctum, quamuis differat in diuersis secundum essentiam, conuenit tamen in una
radice secundum numerum. praeterea, inter personam et naturam non cadit aliquid
accidens medium, sicut nec inter materiam et formam: quia secundum formam
substantialem et materiam est esse substantiale, quo non est prius aliquid esse
accidentale. alio modo disponit aliquid ad formam, sicut praeparando materiam ad
receptionem formae, ita quod praeexistat in materia ante formam ordine fiendi,
non ordine essendi: sicut calor disponit ad formam ignis, non quia medium cadit
inter formam et materiam, sed materia appropriatur ad formam ignis per aduentum
caloris; ad tertium dicendum, quod nihil prohibet aliquid esse dignius alio
secundum quid, quod est indignius simpliciter: sicut etiam color corporis
christi secundum quid est dignior ipso corpore, inquantum se habet ad ipsum
sicut actus ad potentiam, cum sit forma accidentalis ipsius: ad secundam
quaestionem dicendum, quod nulla potentia passiua potest in actum exire nisi
completa per formam actiui, per quam fit in actu: quia nihil operatur nisi
secundum quod est in actu. alio modo per modum qualitatis et formae, quando
impressio actiui iam facta est connaturalis ipsi passiuo; in intellectu autem
requiritur ad eius perfectionem quod impressio sui actiui sit in eo non solum
per modum passionis, sed etiam per modum qualitatis et formae connaturalis
perfectae: et hanc formam habitum dicimus. quia igitur intellectus christi
perfectissimus fuit in cognoscendo, oportebat quod in christo habitus esset quo
cognosceret; ut sic impressio actiui non solum esset in ipso per modum
passionis, sed etiam per modum formae. unde dicitur in libro de causis, quod
omnis intelligentia est plena formis. ad hoc autem quod aliquid assimilet sibi
multa, sufficit quod habeat in actu illam solam formam secundum quam dicitur
esse similitudo; sicut per calorem, ignis multa sibi assimilat: sed ad hoc quod
aliquid sit simile multis, oportet quod actu omnium illorum multorum formas
habeat; sicut si in pariete sint diuersarum rerum similitudines. et inde est
quod illud quod est in deo unum et simplex, creaturae diuersis formis et
perfectionibus repraesentant, unaquaque earum deficiente a perfecta
repraesentatione diuinae essentiae. ratio autem cognoscendi est forma rei
inquantum est cognita, quia per eam fit cognitio in actu: unde sicut ex materia
et forma est unum esse; ita ratio cognoscendi et res cognita sunt unum cognitum:
ad secundum dicendum, quod anima assimilatur rebus quas cognoscit in uerbo, non
per aliquas formas illarum rerum impressarum in anima, sed per hoc quod uerbum
ipsum efficitur ut forma animae uidenti, inquantum uidetur ab ea, et ipsum
uerbum est similitudo omnium illarum rerum. omne autem quod est in potentia ad
formam aliquam, remanet imperfectum, nisi illa forma fiat in eo: unde cum
intellectus christi non sit imperfectus, oportet quod formae rerum ad quas
intellectus possibilis est in potentia, sint descriptae in eo; sed ad hoc quod
uideat deum oportet quod ipsa dei essentia coniungatur intellectui ut forma qua
cognoscit determinate: ad quartum dicendum, quod unus angelus non illuminatur ab
alio de his quae illuminatus uidet in uerbo, sed de his quae non uidet, quae
superior uidet uel in uerbo, uel in lumine alterius angeli magis sibi
proportionato, in quo sunt formae magis particulares; sed intellectus christi,
cum sit forma materialis corporis christi, est magis propinquus materiae quam
angelicus. ad primum ergo dicendum, quod ex hac ratione non concluditur nisi
quod cognouerit omnia quae per rationem naturalem cognosci possunt: quia sicut
materia prima est in naturali potentia tantum ad illas formas quae per agens
naturale produci possunt, quamuis deus alia ex materia illa facere possit; ita
etiam intellectus possibilis est in potentia naturali eorum tantum quae per
lumen intellectus agentis cognosci possunt: quia enim talis est natura eius ut
corpori uniatur ut forma, ideo tali genere cognitionis cognoscit, utendo
scilicet corporis instrumentis. unde anima recedit a dei similitudine quantum ad
hoc magis quam angeli, inquantum est forma corporis. diuisio autem habituum in
diuersis rebus cognoscendis contingit in nobis ex hoc quod formae intelligibiles
in nobis sunt minime uniuersales; sicut etiam formae est agere, ita materiae est
pati. applicatur autem corpori et secundum essentiam suam, secundum quod est
forma corporea, et secundum operationem suarum potentiarum, prout est motor
eius. secundum autem quod applicatur corpori ut forma, sic non consideratur ut
quid subsistens, sed ut adueniens alteri: unde sic non patitur per se, sed per
accidens, sicut aliae formae mouentur motis subiectis compositis. sed quia
huiusmodi uires non sunt subsistentes, sed formae organorum corporalium; ideo
non dicuntur pati per se, nec anima secundum eas, sed per accidens, inquantum
compositum patitur, ut dicitur in 1 de anima. sed quia sensus non mouetur a
sensibili secundum conditionem mouentis, cum forma sensibilis non recipiatur in
sensu secundum esse materiale prout est in sensibili, sed secundum esse
spirituale, quod est proprium sensui (unde non habet contrarietatem ad sensum,
sed est perfectio eius, nisi secundum quod excedit proportionem sensus); ad
secundum dicendum, quod quamuis per corruptionem corporum, anima non corrumpatur
simpliciter quantum ad substantiam; corrumpitur tamen compositio, secundum quam
actu est forma corporis; coniungebatur autem corpori dupliciter: scilicet
secundum essentiam, inquantum est forma et secundum potentias, non tamen omnes,
sed quasdam; loquendo igitur de dolore proprie dicto, sic quantum ad laesionem,
quae est materiale in ipso, se extendit in christo ad omnes potentias animae,
secundum quod in essentia animae radicantur, ad quam etiam laesio corporis
peruenit, secundum quod est eius forma; et sic, cum anima secundum suam
essentiam sit forma corporis; et intellectus et omnes aliae uires sunt actus
corporis, et per accidens ad passionem corporis patiuntur dupliciter, tum ex
ordine rationis ad essentiam, tum ex ordine intellectus ad alias potentias quae
operantur per organum corporale, ex quarum impedimento accidit impedimentum in
operatione intellectus, sicut in phreneticis patet. non tamen uitiosa
infirmitatis nostrae forma erat in corpore. praeterea, materia debet esse
secundum naturam proportionata formae. sed forma corporis humani, anima scilicet
rationalis, est incorruptibilis. sed tamen in statu innocentiae donum quoddam a
deo gratis datum animae inerat, ut ipsa praeter modum aliarum formarum, secundum
modum suum uitam indeficientem corpori largiretur, sicut ipsa incorruptibilis
est, et non secundum modum corporis corruptibilem, quamdiu ipsa manebat deo
subdita, et corpus ei omnino subdebatur, nec aliqua dispositio in corpore
accidere poterat quae uiuificationem animae impediret. ad tertium dicendum, quod
materia debet esse proportionata formae, non ut habeat conditiones formae, sed
ut sit disposita ad recipiendum formam secundum modum suum: ad tertium dicendum,
quod non potest esse quod claritas fuerit in corpore ex gloria animae: quia
anima christi adhuc erat passibilis ex illo respectu, quod est forma corporis:
hoc autem non fit per exteriorem sensum, qui apprehendit formas sensibiles; sed
per aestimationem, quae apprehendit rationem conuenientis et nociui quam sensus
exterior non apprehendit; ad quartum dicendum, quod sensualitas mouetur etiam ex
his quae ratio apprehendit: quia formantur formae particulares in imaginatione,
ex quibus sensualitas nata est moueri. causa autem actionis est species, ut
dicitur in 3 physic.: quia unumquodque agit ratione alicuius formae quam habet;
et ideo ubi sunt diuersae formae, sunt etiam diuersae actiones; sicut ignis
desiccat et calefacit per caliditatem et siccitatem; et homo audit et uidet per
uisum et auditum. ad secundum dicendum, quod quamuis agere sit suppositi, tamen
forma siue natura est principium uel causa agendi in supposito, sicut et aliarum
proprietatum in supposito existentium; unde sicut idem suppositum est subiectum
diuersarum proprietatum propter diuersa eius principia causantia illas
proprietates; ita idem suppositum habet diuersas actiones propter diuersas
formas siue naturas. et a diuersis formis per essentiam causantur, scilicet ab
acumine ferri, et a caliditate. et hoc uel per accidens ex passione corporis, ut
supra, dist. 15, qu. 2, art. 3, dictum est, quod laesio corporis ad animam
pertingit quodammodo, inquantum est forma eius; uel per operationem propriam;
quia autem anima secundum suam naturam est forma corporis, formae autem est ut
sit materiae proportionata; ideo in ipsa natura animae etiam sine corpore
existentis, est ut sit nata pati ad passionem corporis, quamuis non patiatur
actu sine corpore quantum ad illas passiones quae naturaliter ei inesse possunt
uel ex corpore uel cum corpore. ad tertium dicendum, quod impassibilitas animae
pertinet ad beatitudinem animae, inquantum natura et forma corporis: in qua
forma crucifixus est, in ea exaltatus est; dicitur enim causa efficiens, uno
modo perficiens effectum, et hoc est principale agens inducens formam; alio modo
dicitur efficiens disponens materiam ad recipiendum formam: sufficienter quidem
disposita est materia, quando fit necessitas ad formam: sed maior fuit humilitas
christi in assumptione humanae naturae, quando exinaniuit semetipsum, formam
serui accipiens, quam superbia adae. praeterea, sicut eadem materia non potest
esse in naturalibus sub contrariis formis, ita unus actus in moralibus non
potest esse bonus et malus. non enim potest dici, quod filius dei sit forma
corporis. ad tertium dicendum, quod deitas non potest esse forma corporis. ad
quartum dicendum, quod sicut ea quae dicuntur de natura humana secundum rationem
naturae non possunt praedicari de filio dei, ut quod dicitur esse communis
christo et aliis hominibus; ita etiam ea quae praedicantur de anima christi
inquantum est pars naturae, non possunt dici de filio dei, sicut quod est forma,
uel aliquid huiusmodi. praeterea, anima non recedit a corpore quamdiu in corpore
manet aequalitas complexionis, quae requiritur ut dispositio in corpore animato:
quia per hanc dispositionem materia fit necessaria ad talem formam. ad quintum
dicendum, quod quamuis illa temperies complexionis, quae est necessitas ad
formam animae, fuerit amota in morte; non tamen inde secuta est dissolutio et
putrefactio corporis, ratione praedicta. praeterea, omne corpus uidetur secundum
formam quam habet. sed forma corporis christi est forma gloriosa. si ergo
apparuit eis, in forma gloriosa ipsum uiderunt. et ideo dicebat, quod in
potestate corporis gloriosi est quod uideatur uel non uideatur; et iterum quando
uidetur, quod uideatur sub forma gloriae, uel non. cum enim sit in eo forma
naturalis corporis, et forma gloriae; potest secundum unam tantum immutare
uisum, uel secundum utramque; et immutare uisum secundum formam gloriae secundum
proportionem uisus; ut non corrumpatur, sed delectetur, sicut ex uisibili
proportionato. ad tertium dicendum, quod discipulis christus formam naturalem
sui corporis ostendit, qua est quodammodo corpus coloratum, et non formam
claritatis gloriae. continebuntur enim per formam gloriae ne agant, sicut
continentur per formam naturalem ne dissoluant coniunctum. sed species et genera
sumuntur a forma totius; forma autem totius resultat ex compositione partium. et
sic anima non erit forma corporis, nec uiuificabit corpus formaliter: dicitur
etiam metaphorice descendisse secundum diuinam naturam inquantum se exinaniuit
formam serui accipiens, philip. 2, et inquantum per nouum effectum fuit in
terris, secundum quem ibi ante non fuerat: quia uidentes eum in forma in qua
erat minor patre, non ita de facili crederent eum aequalem patri, ut dicit
glossa super ioannem. natura autem dicitur dupliciter: scilicet de forma quae
est principium actiuum motus, et de materia quae est principium passiuum.
oportet ergo ut alio modo recipiatur, scilicet per modum qualitatis inhaerentis,
ut rectitudo regulae efficiatur forma potentiae regulatae: sic enim faciliter et
delectabiliter quod rectum est, operabitur sicut id quod est conueniens suae
formae: et haec quidem qualitas, siue forma, dum adhuc est imperfecta,
dispositio dicitur; intellectus autem, ut dicitur in 3 de anima, sicut alia,
cognoscit seipsum, quia scilicet per speciem non quidem sui, sed obiecti, quae
est forma eius; quia enim actus a proprio obiecto formam recipit, ille actus
formaliter dicitur bonus cuius obiectum est bonum secundum rationem boni:
respondeo dicendum, quod dicta assignatio apostoli est recta et propria
definitio fidei quantum ad ea quae exiguntur ad definitionem, quamuis non
quantum ad modum definitionis, quam auctores, et etiam philosophi, neglexerunt,
sicut etiam et formam syllogismi praetermittunt ponentes ea ex quibus
syllogismus formari potest. et sic determinatur ex praesentia intelligibilis,
sicut materia determinatur ex praesentia formae: habet enim aliquid a parte
sensitiua, scilicet quod consideret formas particulares; ad primum ergo
dicendum, quod substantia non sumitur ibi pro essentia, sed pro forma. fidei
autem forma quodammodo est caritas, ut infra patebit, quae in uoluntate est.
formae enim est praecedere, cum sit principium rei. praeterea, omnis res habet
speciem a propria forma. ergo caritas non est forma fidei. praeterea, unius rei
non sunt diuersae formae. praeterea, forma rei est decor eius. praeterea,
species rei est de forma sua. sed fidei forma est caritas. praeterea, eiusdem
formae secundum speciem est idem actus secundum speciem. primo formam aliquam
ipsius secundum quod omne mouens et agens imprimit suam similitudinem in motis
et patientibus ab eo. haec autem forma uel est secundum formam ipsius
uoluntatis, secundum quod omnes uires motae a uoluntate libertatem ab ea
participant; uel est secundum habitum perficientem uoluntatem, qui est caritas;
et sic omnes habitus qui sunt in uiribus motis a uoluntate perfecta, participant
formam caritatis. haec tamen forma quam a uoluntate uires motae participant, est
omnibus communis; unde praeter eam habitus, qui sunt perfectiones earum, habent
speciales formas, secundum quod congruit potentiae quam perficiunt, per
comparationem ad actus et obiecta. ideo per caritatem, quae est perfectio
uoluntatis, formatur forma communis sibi et aliis uirtutibus; tamen praeter eam
habet formam specialem ex ratione proprii obiecti, et potentiae in qua est: et
ideo secundum hanc etiam formam distinguitur a caritate fides; ad secundum
dicendum, quod a forma quam habet uirtus ex ratione potentiae et obiecti
proprii, habet speciem naturae; sed speciem moris habet a forma quam habet a
potentia mouente et dirigente: ergo cum duae formae unius speciei non possint
simul esse in eodem subiecto, oportet quod adueniente caritate et gratia, fides
informis tollatur. ergo nec fides informis uiuificatur per formam caritatis.
duae autem formae unius speciei simul esse non possunt: quia formae
diuersificantur secundum numerum ex diuersitate materiae uel subiecti.
praeterea, forma uniuersalis non est principium operandi, quia est a motu
remota; unde ratio uniuersalis, quae est formarum uniuersalium, non mouet, sicut
patet per philosophum in 3 de anima. sed ueritas prima est magis a materia et
motu remota quam aliqua forma uniuersalis. et quia unumquodque agit secundum
quod est in actu et per suam formam, obiectum autem est actiuum in uirtutibus
passiuis; ideo ratio obiecti, ad quam proportionatur potentia passiua, est id
quod est formale in obiecto; ad quartum dicendum, quod formae uniuersales non
mouent secundum quod in sua uniuersalitate considerantur, sed secundum quod
applicantur ad aliquid particulare: uel dicendum, quod formae uniuersales non
sunt subsistentes in rerum natura; unde transferendo nomen uisionis ad
intellectum, proprie intelligendo, uidemus quando per lumen intellectuale ipsa
forma intellectualis fit in intellectu nostro; et secundum hoc patet quod fides
non potest esse de uisis: quia forma illa intelligibilis quae principaliter est
obiectum fidei, idest deus, formationem intellectus nostri subterfugit, et non
est ei peruius in statu uiae, ut dicit augustinus. unde proprie de illis rebus
intellectus uisio habetur quarum formae se ei offerunt, sed auditus de illis
quae non uidet. quod enim animal imaginetur formas apprehensas per sensum, hoc
est de natura sensitiuae apprehensionis secundum se: praeterea, superiora
inclinantur ad agendum in inferiora ex propriis formis. omne autem passiuum
perficitur secundum quod informatur per formam sui actiui; sicut intellectus,
antequam formetur per forma intelligibilis, inquirit et dubitat: similiter
quando affectus uel appetitus omnino imbuitur forma boni quod est sibi obiectum,
complacet sibi in illo, et adhaeret ei quasi fixus in ipso; et quia omne quod
efficitur forma alicuius, efficitur unum cum illo; ideo per amorem amans fit
unum cum amato, quod est factum forma amantis; unumquodque autem agit secundum
exigentiam suae formae, quae est principium agendi et regula operis. et talis
operatio est maxime sibi delectabilis, quasi formae suae conueniens; et sicut
ignis non potest retineri a motu qui competit sibi secundum exigentiam suae
formae, nisi per uiolentiam; ita neque amans quin agat secundum amorem; ad
secundum dicendum, quod amor dicitur esse habiti, sicut formatum habet suam
formam: quia enim sentimus in hoc quod sensus mouetur (quae quidem motio cessat,
quando sensibile iam effectum est forma sentientis), ideo ea quae consueuimus,
non ita percipimus; sicut patet de fabris, quorum aures plenae sunt sonis
malleorum; ex hoc enim quod amor transformat amantem in amatum, facit amantem
intrare ad interiora amati, et e contra; ut nihil amati amanti remaneat non
unitum; sicut forma peruenit ad intima formati, et e conuerso; sed quia nihil
potest in alterum transformari nisi secundum quod a sua forma quodammodo
recedit, quia unius una est forma, ideo hanc diuisionem penetrationis praecedit
alia diuisio, qua amans a seipso separatur in amatum tendens; quia uero nihil a
se recedit nisi soluto eo quod intra seipsum continebatur, sicut res naturalis
non amittit formam nisi solutis dispositionibus quibus forma in materia
retinebatur, ideo oportet quod ab amante terminatio illa, qua infra terminos
suos tantum continebatur, amoueatur; alia est unio quae facit unum simpliciter,
sicut unio continuorum, et formae et materiae; et talis est unio amoris, quia
amor facit amatum esse formam amantis; ad septimum dicendum, quod ipsa
inclinatio superiorum ad prouidendum inferioribus, quae est eis ex propriis
formis, amor eorum dicitur, ut infra patebit. et utraque perfectio in rebus
materialibus terminata et finita est; quia et formam unam determinatam habet,
per quam in una tantum specie est; uidetur quod caritas non sit forma aliarum
uirtutum. omnis enim forma uel est exemplaris uel intrinseca. sed caritas non
est forma exemplaris uirtutum, quia tunc in eamdem speciem traherentur aliae
uirtutes: nec iterum est forma intrinseca: quia daret esse et speciem aliis
uirtutibus; ergo caritas nullo modo est forma uirtutum. sed gratia dicitur esse
forma omnium uirtutum, quia facit actum meritorium. ergo caritas non est forma.
et ita fides est magis forma uirtutum quam caritas; uel etiam prudentia, quae
etiam ponitur a philosophis quasi forma omnium aliarum uirtutum. praeterea,
forma efficiens et finis non incidunt in idem numero, ut dicitur in 2 phys..
ergo ipsa non est forma. sed unaquaeque uirtus ponit suum modum uel formam in
actu suo, secundum quem iustus iuste facit, et fortis fortiter. praeterea, illud
quod est principale, etiam in corporalibus, est formale respectu aliorum; sicut
ignis est quodammodo forma aeris, aer aquae, et aqua terrae, ut dicitur 4
physic.. ergo ipsa est forma aliarum uirtutum. praeterea, forma non potest esse
informis. sed caritas est forma omnium aliarum uirtutum. ad tertiam quaestionem
dicendum, quod caritas ad omnes alias uirtutes comparatur et ut motor et ut
finis et ut forma. similiter etiam patet quod est forma perficiens unamquamque
uirtutem in ratione uirtutis. et secundum hoc prudentia ponit modum et formam in
omnibus aliis uirtutibus moralibus. et ideo caritas est forma uirtutum aliarum
omnium, sicut prudentia moralium. et hic est unus modus quo caritas est forma
aliarum uirtutum. ad primum ergo dicendum, quod caritas est forma exemplaris
uirtutum; sed forma exemplaris est duplex. et ad hanc non exigitur nisi
similitudo tantum: sicut dicimus res ueras esse formas exemplares picturarum.
alio modo dicitur forma exemplaris ad cuius similitudinem aliquid fit, et per
cuius participationem esse habet; sicut diuina bonitas est forma exemplaris
omnis bonitatis, et diuina sapientia omnis sapientiae; et talis forma exemplaris
non oportet quod sit unius speciei cum causatis: quia participantia non semper
participant per modum participati; et hoc modo prudentia est forma aliarum
uirtutum moralium, inquantum sigillatio quedam prudentiae in inferioribus
uiribus dat habitibus qui ibi sunt, rationem uirtutis. unde ad perfectionem
uirtutis in aliqua potentia tot formae exiguntur, quot superiora sunt respectu
illius potentiae; et ideo prudentia, quae est perfectio rationis, est forma
temperantiae, quae est uirtus concupiscibilis. et ideo caritas est forma
prudentiae et temperantiae. et ideo gratia, quae est perfectio essentiae animae,
constituens ipsam in esse spirituali, est forma et caritatis et prudentiae et
temperantiae; ad quartum dicendum, quod forma exemplaris incidit in idem numero
cum agente et fine; sicut patet in deo; non autem forma intrinseca. et ideo
unaquaeque uirtus quae est in inferiori potentia, habet quidem formam, qua est
uirtus, ex participatione perfectionis superioris potentiae; sed forma qua est
haec uirtus, habet ex natura propriae potentiae per determinationem ad proprium
obiectum; et hanc formam et modum ponit unaquaeque uirtus circa suum actum; et
iterum illam formam uel modum quem habet ex superiori; secunda ratio potest
assignari ex hoc quod ipsa motor est omnium uirtutum et forma; sed plus de eo
quod est filii, ponitur a patre quam a matre, quia pater dat formam, et mater
dat materiam; et sicut illud est primum instans in quo peccatum esse incipit,
ita illud est primum in quo caritas non esse incipit, sicut patet in naturalibus
de duabus formis contrariis. sed contra, formae quando destruuntur, sicut ex
nihilo totaliter sunt, ita totaliter in nihilum tendunt. sed fides et spes cum
sint habitus, formae quaedam sunt. est autem duplex actus; scilicet actus qui
est actus imperfecti inquantum huiusmodi, sicut motus; et actus qui est actus
perfecti inquantum huiusmodi, sicut operatio consequens formam. quia autem fides
forma quaedam est accidentalis simplex, non composita ex materia et forma; ideo
ipsa destructa non remanet aliquid fidei idem numero, sed idem genere; sicut
patet quod quando ex albo fit nigrum, uel e conuerso, manet id quod coloris est,
non idem numero color, sed idem genere; unde se habet intellectus eius
possibilis ad omnia intelligibilia, sicut se habet materia prima ad omnes formas
sensibiles; alio modo ex hoc quod est forma corporis; sed potentia actiua ponit
formam suam circa obiectum, sicut patet de intellectu agente et possibili.
praeterea, plures formae unius speciei non possunt esse in eodem subiecto.
potentiae et habitus, qui ordinantur ad actus sicut ad ultimam perfectionem,
oportet quod secundum actus diuersos distinguantur: sicut etiam potentiae
materiae distinguuntur per relationem ad diuersas formas. generationes autem
differunt secundum speciem quae terminantur ad formas aquae et terrae: et ideo
talis materiae diuersitas diuersitatem formae et speciei causat; sicut etiam
accidit in naturalibus, quando diuersae materiae non sunt proportionatae ad
recipiendum formam unius rationis. praeterea, duae formae eiusdem speciei non
possunt esse in uno subiecto. respondeo dicendum ad primam quaestionem, quod
sicut in naturalibus posuerunt quidam formas omnes existere in materia, et quod
agens naturale extrahit eas de occulto ad manifestum, inquantum remouet ea quae
prohibebant formam illam apparere; ita etiam dixerunt quidam de habitibus
animae; uerae quidem sunt, inquantum praedictorum aliqua inchoatio est a natura,
sicut forma existit in potentia materiae, et scientia conclusionum in principiis
uniuersalibus: quia quod in particulari discitur, prius in uniuersali sciebatur;
falsae autem sunt praedictae opiniones, inquantum complementum formarum,
secundum quod sunt in actu, est ab agente extrinseco: ad secundam quaestionem
dicendum est, quod quidam philosophi, quos sequitur auicenna, posuerunt omnes
formas esse a datore, et quod agens naturale non facit nisi dispositionem ad
formas illas; et in arte quae facit nauem, est principalior illa quae inducit
formam quam quae praestat materiam. praeterea, illud est materia rei circa quod
ponitur forma ipsius. sed forma praedictarum uirtutum est medium. forma enim
simplex, ut dicit boetius, subiectum esse non potest. sed potentiae animae sunt
formae simplices. ad primum ergo dicendum, quod forma quae neque habet materiam
ex qua neque in qua, nullo modo potest esse subiectum; forma autem quae habet
materiam in qua, quamuis non habeat materiam ex qua, potest esse subiectum non
sicut primum sustinens accidens, sed sicut id quo mediante accidens substantiae
inest. et quia intelligentia est proprie uniuersalium, quae sub tempore non
cadunt, et ita quodammodo praesentis formam retinent; ideo intelligentia dicitur
praesentium non solum uniuersalium, quibus indiget prudens ad recte
ratiocinandum de agendis, sed etiam singularium quae nunc sunt. quaedam uero hoc
circa quod est uirtus, non principaliter, sed secundario, ordinant ad alterum;
sicut quando fortitudo actum exteriorem, circa quem secundario est, ordinat ad
alterum ut ad bonum gratiae, et sic induit quodammodo formam iustitiae; tamen
per quamdam similitudinem est ibi quaedam forma iustitiae, secundum quod
diuersae uires computantur ut diuersae personae; unde includit seueritatem siue
rigorem, inquantum seruat formam legis in his ad quae legis intentio se
extendit, et aequitatem, quae, dimissa forma legis intentionem ipsam sequitur.
et in idem reducitur epiceia quae differt a iustitia legali in hoc quod seruat
intentionem legis in his ad quae forma legis se non extendit; et similiter
dominatiuum, et paternum iustum, in quibus redditur debitum, sed non tantum; et
iterum distributiua, et commutatiua, quae sunt partes subiectiuae iustitiae
specialis. quanto autem creatura magis creatori subiicitur, tanto altior est;
sicut materia quanto magis subiicitur formae, tanto perfectior est; et ideo
quantum ad statum uiae ponitur cordis munditia non solum a passionum illecebris
(quam munditiam donum intellectus non facit, sed praesupponitur per uitam
actiuam perfectam), sed etiam ab erroribus, et phantasmatibus, et spiritualibus
formis a quibus omnibus docet abscedere dionysius in lib. de mystica theologia
tendentes in diuinam contemplationem. ad tertiam quaestionem dicendum, quod in
omnibus dispositionibus naturalibus contingit quod dispositio in suo perfecto
esse attingit id ad quod disponit, quod etiam erat per quamdam inchoationem, dum
dispositio ad perfectionem tendebat, sicut patet de calore et forma ignis; quia
quando calor completus est in termino alterationis, forma ignis inducitur, et
calor simul cum forma ignis manet; dum uero erat alteratio, non erat forma
ignis, nisi secundum quamdam inchoationem. similiter qui habet alias uirtutes,
oportet quod caritatem habeat, quae est forma uirtutum. primo ex caritate, quae
est forma uirtutum, cum qua omnes uirtutes simul infunduntur. et dicendum, quod
hoc non est inconueniens: quia sicut in naturalibus forma et finis incidunt in
idem, ita et in moralibus. sed quaeritur quomodo hic dicatur forma idoli non
esse facta per uerbum. quoddam quod semper et ubique est iustum, sicut hoc in
quo consistit forma iustitiae et uirtutis in generali, sicut medium tenere,
rectitudinem seruare, et alia huiusmodi. uno modo quantum ad formam quae
aestimatur esse in idolo, et non est in eo, scilicet forma deitatis. et sic
prohibetur mendacium perniciosum, quod ex ipsa forma praecepti patet: secundo
determinat de forma iuramenti: primo determinat formam debitam iuramenti;
secundo inquirit, utrum liceat uti iuramento quod habet indebitam formam, ibi:
primo tangit formam iuramenti quod fit per execrationem, ibi: primo ponit formam
iuramenti; primo ponit formam iuramenti secundum diuersa; sed ista est
communissima forma iurandi. praeterea, multa alia requiruntur ad iuramentum quam
ista tria, sicut debita forma iurandi, debitum tempus statutum, ut scilicet
ieiuni ad iuramentum accedant, et multa huiusmodi. ad quartum dicendum, quod in
iudicio, quod est discretio iurantis, includitur debita forma et euentus et
tempus et omnia quae ex parte iurantis consideranda occurrunt. sed iuramentum
peruertitur non mendacio tantum, sed etiam per falsam formam iurandi, sicut qui
iurat per idola. unde sicut dicitur insyllogizatum esse, quando conclusio non
sequitur ex praemissis, non autem quando aliqua praemissarum est falsa manente
forma debita; ita etiam periurium, quod defectum iuramenti nominat, significat
defectum qui accidit in re quae iuramento confirmanda erat. ad tertium dicendum,
quod ille qui iurat per idola, peccat quidem quantum ad formam iuramenti, sed
non quantum ad assertionem ueri, uel promissionem alicuius quod redundat in
bonum commune; hoc ideo contingit, quia in solemni iuratione, ubi maior
deliberatio adhibetur, tali forma in iurando utimur. et ideo lex uetus nullo
modo iustificabat quasi iustitiam causans, sed quasi iustitiam docens: quia in
obseruatione mandatorum eius, forma iustitiae consistit. sacramentum enim
proprie dicitur, quod ita signum est gratiae dei, et inuisibilis gratiae forma,
ut ipsius imaginem gerat et causa existat. sacramentum est inuisibilis gratiae
uisibilis forma, ut imaginem gerat, et causa existat. ergo debuit dicere:
uisibilis et audibilis forma. praeterea, omnis forma est intrinseca uel
exemplaris. sed sacramenta non sunt formae intrinsecae inuisibilis gratiae, ut
per se patet: nec iterum formae exemplares, cum gratia inuisibilis non imitetur
rem uisibilem, sed e conuerso. ergo sacramentum nullo modo est forma inuisibilis
gratiae. sed neutrum istorum est forma uisibilis. forma autem exemplaris est ad
cuius imitationem aliquid fit. ergo non est idem forma et imago respectu
eiusdem. sed sacramentum est forma inuisibilis gratiae. ponitur enim efficientia
sanctitatis in hoc quod dicitur: ut causa existat; et modus competens homini
quantum ad cognitionem, in hoc quod dicitur: inuisibilis gratiae uisibilis
forma; et modus significationis homini connaturalis, scilicet ex similitudine
sensibilium, in hoc quod dicitur: ut imaginem gerat. ad secundum dicendum, quod
forma sumitur hic communiter pro figura, secundum quod est in quarta specie
qualitatis, et non pro forma exemplari: quia per mutationem figurae imaginibus
aliquid repraesentamus. uel si sumatur pro forma exemplari, hoc est inquantum
sacramenta sunt quodammodo causae inuisibilis gratiae; ad quartum dicendum,
sicut ad secundum, quod forma quae est figura, non habet oppositionem ad
imaginem, cum figura imago dicatur. idem enim est dictum materiale elementum
exterius oculis suppositum, et ex institutione significans, quod inuisibilis
gratiae uisibilis forma; ad primum ergo dicendum, quod sicut formae artificiales
sunt accidentales, tamen in artificialibus tota substantia est materia, et
propter hoc praedicatur, ut dicatur, phiala est aurum; ita etiam cum in
sacramentis forma non det esse substantiale, sed accidentale in genere causae et
signi, non est inconueniens ut materia sacramenti de ipso praedicetur, et in
eius definitione sicut genus ponatur; sed ex duobus quae non sunt coniuncta, non
potest aliquid unum fieri, nec unum potest esse forma alterius. cum ergo uerba
et res sint omnino separata, uidetur quod ex eis non possit constare
sacramentum, ut habeat pro forma uerba, et res pro materia. et quia uirtus
causandi est in rebus ex uerbis significantibus, ut dictum est, ideo uerba sunt
formalia, et res materiales, per modum quo omne completiuum forma dicitur. ad
quintum dicendum, quod matrimonium secundum quod est in officium, et poenitentia
secundum quod est uirtus, non habent aliquam formam uerborum; sed secundum quod
utrumque est sacramentum in dispensatione ministrorum ecclesiae consistens,
utrumque habet aliqua uerba; sicut in matrimonio sunt uerba exprimentia
consensum, et iterum benedictiones ab ecclesia institutae; quod non potest fieri
nisi uirtute infinita, qualis non est uirtus formae illius sacramenti. sed
huiusmodi uirtus non potest reduci ad aliquod decem generum: quia non est forma
substantialis, ut per se patet: neque in aliquod aliorum generum praeter
qualitatem, nec etiam in qualitatem, ut patet discurrenti per quatuor species
qualitatis. scilicet in disponentem, quae causat dispositionem ad formam
ultimam; et perficientem, quae inducit ultimam perfectionem. semper tamen
pertingit ad aliquid ultra id quod competit sibi secundum suam naturam, siue
illud sit ultima forma, siue dispositio, alias non ageret ut instrumentum: sic
qualitates actiuae et passiuae elementorum pertingunt instrumentaliter ad formas
materiales educendas de materia, non autem ad productionem animae humanae, quae
est ab extrinseco. et quia omne instrumentum agendo actionem naturalem, quae
competit sibi inquantum est res quaedam, pertingit ad effectum qui competit sibi
inquantum est instrumentum, sicut dolabrum diuidendo suo acumine pertingit
instrumentaliter ad formam scanni: ideo etiam materiale elementum exercendo
actionem naturalem, secundum quam est signum interioris effectus, pertingit ad
interiorem effectum instrumentaliter. agens enim principale agit secundum
exigentiam suae formae; et ideo uirtus actiua in ipso est aliqua forma uel
qualitas habens completum esse in natura. ex quo patet quod illud quod est in
effectu ut forma dans esse, est in agente, inquantum huiusmodi, ut uirtus
actiua; et ideo sicut se habet agens ad uirtutem actiuam, ita se habet ad
continendam formam effectus. et quia agens instrumentale non habet uirtutem
agendi ad aliquod ens completum, sed per modum intentionis, ut dictum est, et
forma introducta continetur in eo per modum intentionis, sicut sunt species
colorum in aere, a quibus aer non denominatur coloratus; primo, quia in
instrumento non est forma effectus secundum completam rationem speciei, sicut
est in effectu iam completo, et in causa uniuoca. secundo, quia est in eo per
modum intentionis, et non secundum completum esse in natura, sicut forma
effectus est in causa principali non uniuoca secundum esse perfectum in natura,
quamuis non secundum completam rationem illius speciei siue formae quam inducit
in effectu, ut calor est in sole. quorum unus est de potentia in actum, sicut
etiam in mobili est forma, quae est terminus motus, dum mouetur ut fluens de
potentia in actum; ad tertium dicendum, quod forma effectus quae est in agente
principali uel instrumentali, non fit eadem numero in effectu. causa enim
efficiens non reducitur in idem numero cum forma generati, sed in idem specie,
ut patet in 2 phys.. sicut etiam accidit de ministrantibus nostra sacramenta,
qui seruant materiam et formam debitam, et omittunt aliquid de ritu ad
solemnitatem sacramenti ab ecclesia instituto. sed hoc non potest esse: quia
quamuis ex parte recipientis prius sit expulsio contrarii quam introductio
formae, tamen ex parte causae agentis est prius introductio formae: quia non
expellitur contrarium nisi introducendo formam; una formae ad actum; perfectio
autem est duplex scilicet perfectio formae, et ad hanc est confirmatio, quae
hominem in seipso consistere facit, ut a contrariis non facile soluatur; et
perfectio finis, et ad hanc est eucharistia, quae nos fini coniungit. sed tamen
praeexigit alia sacramenta, ut idoneus quis reddatur ad tanti perceptionem
mysterii, sicut etiam in naturalibus ultima forma non datur nisi praecedentibus
omnibus dispositionibus. quia enim perfici bono essentialius est uirtuti, et
commune singulis progredientibus ad uirtutem; sed resurgere a peccato accidit
huic progressui ex parte subiecti quod cecidit (unde non est omnibus commune),
et quantum ad perfectionem ad bonum perfectio in forma praecedit in uia
generationis perfectionem in consecutione ad finem; ideo inter sacramenta quae
ad progressum in bonum pertinent, primo ponitur confirmatio; quae est ad
perfectionem similem perfectioni formae; secundo eucharistia, quae est ad
perfectionem in fine; tertio poenitentia quae est ad reparationem uirtutis
amissae. in iudiciis autem iudex secundum formam scientiae et iustitiae operatur
non solum sicut instrumentum; uidetur quod non baptizauerit sub hac forma: ego
baptizo te in nomine uenturi. ergo non competebat forma illa pro tempore illo.
ergo eadem est forma baptismi in nomine uenturi, et in nomine christi. unde
dicendum, quod baptismus ioannis sacramentum erat quodammodo medium inter
sacramenta ueteris et nouae legis, sicut dispositio ad formam media est
quodammodo inter priuationem et formam. conueniebat enim quodammodo cum
sacramentis ueteris legis in hoc quod erat signum tantum; cum sacramentis autem
legis nouae in materia, et quodammodo in forma. ad secundum dicendum, quod
dispositio reducitur ad genus formae ad quam disponit; ad secundam quaestionem
dicendum, quod utilitas rei ex forma sua consequitur; et ideo formae
sacramentorum ostendunt illud ex quo sacramenta et efficaciam et utilitatem
habent. et quia utilitas baptismi ioannis tota erat disponere ad christum, ideo
haec erat sua forma competens, ut in nomine uenturi baptizaret. et quia non
eodem modo se habet ad actum hoc quod iam est et hoc quod expectatur futurum,
quia ad id quod expectatur futurum, actus ordinantur ut disponentes, ab eo autem
quod iam est, effectiue aliquid producitur; ideo diuersificatio formae per
futurum et praesens designant diuersitatem sacramenti. unde cum non esset forma
debita in baptismo ioannis, oportebat quod iteraretur baptismus. ad quartum
dicendum, quod ad baptismum requiritur aqua cum debita forma. in prima enim
determinat de forma baptismi; in prima determinat de forma baptismi; primo
determinat formam baptismi; secundo mouet quamdam quaestionem circa formam
baptismi, et determinat eam, ibi: in prima determinat formam principalem
baptismi; in secunda quamdam formam secundariam pro tempore obseruatam, ibi: 2
de forma ipsius; baptismus est ablutio corporis exterior, facta sub forma
praescripta uerborum. praeterea, forma et materia sunt de essentia rei. sed ipse
nullam mentionem facit de materia et forma baptismi. quia autem omne completiuum
quodammodo formale est respectu eius quod completur, ideo definitio formalis non
dicitur quae solum continet formam, sed illa quae continet hoc quod est
completiuum respectu alterius. et quia in causis est talis ordo quod materia
completur per formam, et forma per efficientem, et efficiens per finem; ideo
definitio quandoque materialis dicitur, quae comprehendit tantum materiam rei,
formalis autem quae comprehendit formam; quandoque autem materialis comprehendit
formam et materiam; quandoque autem definitio materialis comprehendit materiam
et formam et efficientem, formalis autem finem: et quia baptismus, cum sit
sacramentum, quoddam instrumentum est; ideo definitio materialis eius erit quae
comprehendit materiam et formam eius et efficientem; et formalis quae
comprehendit finem; et ponit formam in hoc quod dicit, sub forma uerborum
praescripta. sed uerbum uitae est forma completiua sacramenti. et in hoc genere
constituitur per formam uerborum, a qua habet significationem et efficaciam
sacramentalem. sicut autem artificialia non ponuntur in genere ex forma
simpliciter, sed ex materia (non enim dicimus quod domus sit in genere
qualitatis nisi inquantum artificiale figuratum, sed dicitur esse in genere
substantiae), ita etiam est de sacramentis. ad secundam quaestionem dicendum,
quod definitio illa hugonis complectitur et materiam baptismi in hoc quod dicit,
aqua, et finem in hoc quod dicit, diluendis criminibus, et formam per hoc quod
dicit, per uerbum uitae sanctificata; ad secundum dicendum, quod ibi non
tangitur sanctificatio, nisi illa quae fit per formam baptismi, quae consistit
in inuocatione trinitatis; hi autem effectus uel consequuntur ipsam
generationem, sicut filiatio, uel aliqua talis relatio, et sic per baptismum
dicimur regenerari in filios dei, et quantum ad hoc dicitur regeneratio, uel
consequuntur formam per generationem inductam; primo in ordine ad generantem,
secundum quod per formam inductam genitus fit similis generanti; secundo quantum
ad esse ipsius geniti, quod per formam conseruatur; tertio quantum ad actionem
eius, cuius forma est principium; utrum haec uerba, ego te baptizo etc., sint de
integritate formae baptismalis. uidetur quod integritas formae baptismalis non
contineatur in his uerbis, ego te baptizo in nomine patris et filii et spiritus
sancti. sed ex forma quam dominus tradidit matth. ult. 19, ubi dicitur, docete
omnes gentes, non potest haberi quod ego te baptizo sit de forma baptismi: quia
hoc participium baptizantes, ponitur ibi ad designandum exercitium actus; non
quasi pars formae. ergo uidetur quod non sit de necessitate formae. sed nulla
mentio fit in forma de aqua, quae est materia sacramenti. ergo potius debuit in
baptismi forma fieri mentio de fide passionis quam de fide trinitatis. uidetur
quod liceat ea quae in hac forma ponuntur, mutare sine praeiudicio baptismi.
graeci enim hanc formam baptizandi habent: praeterea, hoc quod dicit: ego
baptizo te, ponitur in forma ad exprimendum baptismi actum. ergo potest fieri
mutatio formae, ut dicatur: nos baptizamus uos. sed primitiua ecclesia mutauit
formam baptismi: quia baptizabant in nomine christi, sicut in act. legitur. ergo
et nunc ecclesia formam mutare posset. praeterea, tres personae in forma
baptismi ponuntur ad exprimendum fidem trinitatis. ergo potest fieri formae
mutatio. non enim est minor necessitas in uerbis quae pertinent ad formas
sacramentorum, quam in uerbis sacrae scripturae. ergo nec uerbis formarum in
sacramentis. praeterea, in formis naturalibus ita est quod differentia addita
uel subtracta uariat speciem. ergo et si in formis sacramentorum aliquid addatur
uel subtrahatur, tolletur ratio illius sacramenti. praeterea, ariani non
mutabant formam istam nisi per additionem. ergo non licet addere uel diminuere
in forma. ergo licet aliquid de forma subtrahere. praeterea, actus baptizandi
ponitur in forma ad excitandum attentionem. ergo corrumpitur forma. respondeo
dicendum ad primam quaestionem, quod forma completiua rei media est quodammodo
inter materiam quam perficit, et causam efficientem a qua producitur, ut uirtus
efficientis mediante forma ad materiam traducatur. et quia medium complectitur
aliquo modo utrumque extremorum, ideo forma baptismi continet et principale
efficiens, unde baptismus efficaciam habet, et materiam baptismi proximam quae
est actus ablutionis; ad secundum dicendum, quod formae sacramentorum non
accipiuntur ut uoces significatiuae tantum, sed ut effectiuae. et quia nihil
agit nisi secundum quod perfectum est, ideo de integritate formae baptismalis
est ut ponatur totum quod ad baptismum requiritur, quamuis unum ex alio
intelligi possit. ad tertium dicendum, quod in uerbis illis dominus
principaliter non intendit tradere formam sacramenti, quia prius eis tradiderat,
quando baptizabant etiam ante passionem; sed intendit eis praecipere actum
baptizandi secundum formam prius eis traditam; et ideo ex uerbis illis potest
probabiliter accipi forma praedicta, quamuis non expresse ibi ponatur. uel
dicendum, quod alii actus habent efficaciam ex ipso suo exercitio tantum, sed
actus baptizandi habet efficaciam ex forma uerborum. et quia talis efficacia est
sacramentalis, idcirco oportet quod uerba formae significando efficaciam actui
praebeant; ad secundam quaestionem dicendum, quod quia sacramenta efficaciam
habent ex institutione diuina, et principalius est in sacramentis forma quam
etiam materia; ideo sicut nulli licet mutare sacramentum, uel aliquod nouum
instituere, ita nulli licet mutare formam sacramenti quantum ad id quod est de
essentia formae absque speciali consilio spiritus sancti, qui uirtutem suam
illis uerbis non alligauit: si autem aliquid pertinet ad formam ex
determinatione ecclesiae, si illud mutatur, nihilominus est sacramentum, sed
culpa incurritur. in forma autem baptismali essentialius est quod exprimit
causam agentem, a qua est tota efficacia, quam quod exprimit actum exercitum; et
ideo quantum ad omnes inuocatio trinitatis est de essentia formae, nec aliqui
quantum ad hoc formam mutare possunt. quidam uero dicebant, quod actus exercitus
non est de essentia formae, et quod in illa inuocatione trinitatis essentia
formae consistit; ad primum ergo dicendum, quod secundum opinionem graecorum, de
necessitate formae est actus baptismi quantum ad significatum, sed non quantum
ad consignificatum. persona autem baptizans per ministerium non est de
necessitate formae, quia ex eo baptismus efficaciam non habet; sed persona
recipiens est de necessitate formae, quia actus ad suscipientem terminatur; et
ideo differunt in forma a nobis quantum ad tria. primo, quia personam ministri
in forma non exprimunt; utrum autem ipsi mutent aliquid quod sit de substantia
formae, ut sic oporteat rebaptizari, quamuis quidam dicant hoc, non tamen est
determinatum, sed dubium apud quosdam, quibus uidetur quod sufficiat actum
baptismi significare ad perfectionem sacramenti, et quod consignificationis
determinatio sit ex ecclesiae institutione. hoc autem certum quod forma qua nos
utimur, melior est: tum quia perfectior est, ut patet ex supradictis; tum quia
magis consonat uerbis euangelii quod ministros baptizantes dicit; tum propter
auctoritatem ecclesiae, quae hanc formam tradit, quae nunquam a uera fide
legitur declinasse, hanc formam ab apostolis retinens; et ideo non licet,
praecipue latinis, in forma graecorum baptizare: nec est aliqua mutatio formae,
quantum ad significationem, quia plurale non est nisi singulare geminatum. et
ideo per hoc non fit mutatio formae quantum ad sensum, sed solum quantum ad
uocem. ad tertium dicendum, quod forma quam dominus tradidit, non fuit ab
apostolis mutata quantum ad intellectum: quia in christi nomine tota trinitas
intelligitur, ut in littera habetur, sed solum quantum ad uocem: et hoc est quod
quidam dicunt, quod est mutata forma sensibilis, sed non intelligibilis. et in
qualibet lingua uerba illa pertinent ad formam quae principalius sunt instituta
ad signandum personas illas. quando autem sensus locutionis aliquo modo manet,
tunc quamuis mutetur forma quantum ad sonum sensibilem, non tamen mutatur
quantum ad significationem: quia quamuis oratio corrupte prolata nihil
significet ex ueritate impositionis, significat tamen ex accommodatione usus. ad
tertiam quaestionem dicendum, quod de subtractione hoc certum est, quod si
subtrahatur aliquid quod sit de essentia formae, non est baptismus, et ille qui
baptizat, grauiter peccat. et quia apud omnes inuocatio trinitatis est de
essentia formae ideo hoc nullo modo subtrahi potest. sed quidam dicunt, quod
expressio actus non est de substantia formae; oportet enim quod per formam
uirtus trinitatis inuocatae ad materiam propositam determinetur, quod fit in
expressione actus. similiter etiam expressio personae baptizatae est de
substantia formae, quia per eam determinatur actus ad hunc baptismum; sed
expressio personae baptizantis dicitur quod non est de forma quantum ad
necessitatem sacramenti, sed ex institutione ecclesiae, ut intentio magis
referatur ad actum illum; quia si adderet, intendens illud esse de forma, quasi
uolens per hoc nouum ritum adducere, constat quod non intendit proferre formam
qua utitur ecclesia, et ita nec facere quod ecclesia facit: quod si est
corruptiuum formae, tunc non est baptismus; sicut si dicatur, in nomine patris
maioris et filii minoris, corrumpitur fides quam forma profitetur. unde secundum
alios qualitercumque fiat additio non refert, dummodo non sit contraria formae,
et baptizans non intendat mutare ritum baptismi. et similiter in proposito
additio uel subtractio corrumpens formam tollit baptisma. unde si subtrahatur
aliquid de essentia formae existens, uel addatur aliquid non de essentia formae,
ac si sit de essentia formae, non erit baptismus. ad tertium dicendum, quod
additio illa corrumpebat fidem trinitatis quam exprimit forma; et ideo
corrumpebat formam. ad quartum dicendum, quod secundum quosdam sufficiebat
quantum ad inuocationem trinitatis, ut nihil minueretur de forma intelligibili,
quamuis minueretur de forma sensibili, quia in una persona omnes intelliguntur.
unde esset ad corruptionem formae: ego intendo te baptizare. ad quartam
quaestionem dicendum, quod cum forma uerborum consistat in tribus, scilicet
significatione, integritate uerborum, et ordine; quidam dicunt, quod quidquid
horum mutetur uel uarietur, non erit baptismus. sed quia formae sacramentorum
sunt quaedam fidei professiones, fidem autem non profitentur uerba formae nisi
ratione suae significationis; ideo alii dicunt, quod dummodo seruetur
intellectus uel implicite uel explicite, etiam si non esset uocum integritas nec
ordo, idem erit baptismus. sed quia sacramentum quantum ad formam et materiam
debet esse eiusdem signum, ideo alii dicunt medio modo, quod requiritur et
significatio plena, et uerba integra quae sunt de essentia formae. et secundum
hoc ad primum dicendum, quod si fiat tanta interruptio quod intercipiat
intentionem baptizantis, tunc non erit una forma; si autem ita fiat parua
interruptio, uel uerbi non corrumpentis formam, ut si dicatur: in nomine patris
omnipotentis; aut silentii, aut tussis, uel alicuius huiusmodi, quod intentionem
non discontinuet; tunc erit ab unitate intentionis unitas formae. constat enim
quod continuitas formae ex uocibus unitatem habere non potest, cum oratio sit
quantitas discreta. sed trinitas personarum sufficienter exprimitur in forma. et
ideo in baptismo cum fide trinitatis expressa datur intelligi fides unitatis et
in forma uerborum per hoc quod singulariter dicitur: in nomine, et in immersione
propter similitudinem immersionum. ad secundum dicendum, quod forma
principaliter debet significare illud unde est efficacia in sacramento, cum sit
medium quo quasi peruenit efficacia ad materiam quae uerbo illo sanctificatur;
praeterea, baptismus non fuit sine forma sua. sed forma fuit instituta post
passionem, matth. ult.. et aliquo modo fuit forma figurata per praesentiam trium
personarum in signo uisibili, quia pater apparuit in uoce, filius in carne,
spiritus sanctus in columba; tamen sciendum, quod matth. ult., non fuit forma
instituta cum ante passionem in eadem forma baptizauerint sicut in littera
dicitur, sed fuit iterata. secundum autem quod consideratur sub forma uerborum,
est quasi materia iam informata. nec iterum est forma, et circa aliquid constans
figura, quia figura est terminatio quantitatis, anima autem non habet
quantitatem. hoc autem esse non potest: quia signum per formam quam sensibus uel
intellectui imprimit, facit aliquid in cognitionem uenire. similiter etiam nihil
distinguitur ab alio nisi per aliquam formam. unde patet quod quaelibet illarum
relationum quam importat character, requirit aliquam formam substratam; et cum
non sit forma substantialis, quia forma substantialis in sacramentis non datur,
relinquitur quod forma substrata sit qualitas quaedam, cuius unitas
consignificationis similitudinem facit. sed character nullam sensibus formam
ingerit. ad secundum dicendum, quod quando ad unam actionem requiruntur plures
potentiae, in illa actione est principalis una potentia quasi mouens et trahens
alias in obsequium sui, et aliae induunt quodammodo formam ipsius; respondeo
dicendum ad primam quaestionem, quod in generatione qualibet per introductionem
formae omnis contraria forma expellitur, et etiam dispositio ad formam
contrariam, nisi quandoque relinquatur ex indispositione recipientis formam. sed
qui non seruat formam ecclesiae, non confert sacramentum, neque suscipit. sed
alia quae dicuntur baptismata non sunt sacramenta, quia non seruatur debita
forma et debita materia. respondeo dicendum ad primam quaestionem, quod proprie
loquendo, unum est tantum baptisma, quod in aqua celebratur sub determinata
forma uerborum, de qua dominus dicit matth. ult., 19: docete omnes gentes,
baptizantes eos in nomine patris et filii et spiritus sancti. praeterea, inter
creaturas dignior est creatura rationalis quam aliqua forma accidentalis.
praeterea, omnis actio alicuius formae attribuitur habenti formam illam, quia
calor agit secundum calidum. et ideo non sequitur quod creaturae rationali
competat, quae non est forma. ad quartum dicendum, quod est duplex operatio
formae alicuius: primam ergo operationem non participat habens formam, sed solum
secundam. praeterea, forma est nobilior quam materia. sed aliquibus creaturis
collatum est ut possint producere formas. ad tertium dicendum, quod nullum agens
creatum facit formam, quia formae non fiunt ut probatur in 7 metaph., sed
educuntur de potentia materiae. et ideo non est simile de forma et materia. sed
hoc est impossibile: tum quia nulla res, secundum augustinum, seipsam gignit ut
sit; baptismus autem regeneratio quaedam est: tum quia non posset seruari forma
ecclesiae. unde non baptizatus potest baptizare, dummodo seruet formam
ecclesiae, et habeat intentionem baptizandi. sicut enim ad baptismum requiritur
forma et materia, ita et minister. sed si sit materia indebita uel forma, non
erit baptismus. agens autem principale, cum agat sibi simile, oportet quod
habeat formam, quam inducit per suam actionem in agentibus uniuocis, uel aliquam
nobiliorem in agentibus non uniuocis. sed agens instrumentale non oportet quod
habeat formam quam inducit ut disponentem ipsum, sed solum per modum
intentionis, sicut de forma scamni in serra patet, ut in 1 dist., quaest. 1,
art. 4, quaestiunc. 1 et 2, dictum est. hoc non uidetur esse inconueniens; quia
per hoc non differrent baptismi secundum speciem, cum haberent unam formam et
unum effectum, sed differrent tantum secundum materiam, sicut et nunc differunt.
et primo utrum propter corruptionem formae; sed nihil periculi accidit, si ad
maiorem cautelam baptizetur sub hac forma: si non es baptizatus, ego te baptizo
etc.. ad effectum autem sacramenti uidemus multa concurrere; scilicet ministrum,
formam uerborum, et materiam. haec autem non possent colligari ad inuicem ut
sint una causa, nisi per intentionem baptizantis, qui scilicet formam ad
materiam applicat, suum uero ministerium ad utrumque, et totum hoc ad sacramenti
collationem; et similiter etiam in omnibus aliis sacramentis requiritur intentio
ministri cum debita materia et forma, non solum ad effectum sacramenti
consequendum, sed ad sacramenti perceptionem. alii dicunt, quod in baptismo et
in aliis sacramentis quae habent in forma actum exercitum, non requiritur
mentalis intentio, sed sufficit expressio intentionis per uerba ab ecclesia
instituta; et ideo si forma seruatur, nec aliquid exterius dicitur quod
intentionem contrariam exprimat, baptizatus est. ad quartum dicendum, quod
quamuis minister sacramenti debeat niti ad custodiendum cor suum quantum potest,
ut maxime in uerbis sacramentalis formae intentionem habeat actualem; quia tamen
cogitatio est ualde labilis, etiam si tunc non adsit actualis intentio quando
uerba profert, dummodo prius intenderit, et contraria intentio non interuenerit,
sacramentum non impeditur: quia operatur tunc in ui principalis intentionis. ad
secundam quaestionem dicendum, quod dum haereticus uel quicumque infidelis
debitam formam seruet, et intentionem baptizandi habeat, uerum sacramentum
confert: quia baptismus non habet efficaciam ex merito baptizantis, sed ex
merito christi, quod operatur in baptizato per fidem propriam in adultis, uel
per fidem ecclesiae in pueris. unde si sit puer, in quem culpa actualis non
cadit, si baptizatur in forma ecclesiae, recipit sacramentum et rem sacramenti:
unde si inueniatur pro certo aliquis defectus fuisse in baptismo eorum quae sunt
de essentia sacramenti, debet absolute iterum baptizari sub hac forma: baptizo
te, si non es baptizatus, in nomine patris etc.. si autem dicant: nos baptizamus
te, non erit baptismus: quia non seruatur debita forma, ut supra, dist. 3, qu.
1, art. 2, quaestiunc. 2, dictum est. similiter non erit baptismus, si unus sit
mancus et alius mutus, uno proferente uerba, et alio immergente: quia ipsa uerba
formae ostendunt quod ab eodem debet fieri immersio et uerborum pronuntiatio.
quia si errorem uellet inducere, intendens mutare formam ecclesiae, hoc ipso non
intenderet facere quod ecclesia facit; de corruptione autem formae supra, dist.
2, dictum est. in prima determinat de sacramento confirmationis qua aliquis in
seipso perficitur ad modum quo forma perficit; in prima tangit ea quae sunt
intra essentiam sacramenti, scilicet materiam et formam; 3 de forma. nec obstat
quod in euangelio uel in actibus apostolorum non fit mentio de materia uel forma
huius sacramenti: quia formae sacramentales et alia quae in sacramentis
exiguntur occultanda erant in primitiua ecclesia propter irrisiones gentilium,
ut dionysius dicit; unde etiam in fine eccl. hier. excusat se a determinatione
formarum sacramentalium. ad secundum dicendum, quod quamuis materia
confirmationis, scilicet chrismate, utantur ecclesiae ministri in diuersis
sacramentis; tamen hoc sacramentum non consistit tantum in materia, sed in forma
uerborum, et actu, sicut et sacramentum baptismi; praeterea, apostoli formam
nobis ecclesiastici ritus tradiderunt. sed per formam sacramenti sanctificatur
materia, ut patet in baptismo, cuius materia est aqua uerbo uitae sanctificata;
quod uerbum supra, dist. 3, dixit magister esse formam baptismi. ergo non debet
ante prolationem formae sacramentalis aliqua sanctificatio circa materiam
confirmationis adhiberi. et ideo dicendum, quod sacramentum confirmationis non
est ipsum chrisma, sed linitio chrismatis sub forma praescripta uerborum. illa
autem benedictio uocalis chrismatis non est forma sacramenti, sed magis est
quaedam benedictio sacramentalis, sicut benedictio aquae uel altaris. ad tertium
dicendum, quod sicut instrumentum uirtutem instrumentalem acquirit dupliciter,
scilicet quando accipit formam instrumenti, et quando mouetur a principali
agente ad effectum; ita etiam materia sacramenti duplici sanctificatione
indiget: alia est quando applicatur ad effectum, quae fit per formam sacramenti.
utrum sacramentum confirmationis habeat formam. uidetur quod sacramentum
confirmationis non habeat formam. sed christus non legitur aliqua forma usus,
manus imponens. ergo cum illa manus impositio confirmationem designet, uidetur
quod confirmationis sacramentum non habeat aliquam formam. ergo cum non legatur
eos sub aliqua forma uerborum manus imposuisse, sicut leguntur in nomine christi
baptizasse, uidetur quod hoc sacramentum non habeat formam. praeterea,
sacramenta quae habent formam, sub eisdem uerbis apud omnes perficiuntur. ergo
hoc sacramentum non habet aliquam formam. uerba autem ad formam pertinent.
uidetur quod illa forma uerborum non sit competens. sed ad designandum
intentionem in forma baptismi exprimitur persona baptizans hoc pronomine ego.
ergo et in forma confirmationis hoc pronomen ego apponi debet. cum ergo in
baptismo nulla fiat mentio de consignatione in forma, nec hic fieri deberet de
ipsa mentio. sed in forma baptismi non fit mentio aliqua de christi passione.
ergo nec in forma ista deberet fieri mentio de cruce. praeterea, sicut
confirmatio habet formam determinatam, ita et baptismus. sed in baptismi forma
non fit mentio de materia ipsius: praeterea, forma est de essentia sacramenti:
quia multi accipiunt sacramentum qui non accipiunt rem sacramenti. ergo non
debet res sacramenti poni in forma, sicut hic ponitur, chrismate salutis.
uidetur quod forma ista non habeat in hoc sacramento aliquam efficaciam. sed
materia huius sacramenti est sanctificata etiam ante formae prolationem. ergo
formae prolatio nullam efficaciam praebet sacramento. sed ibi tota uirtus
sacramenti est in hostia sanctificata, ut patet in forma uerborum quae
proferuntur, cum quis hostiam sumit, cum dicitur: corpus domini nostri etc.. sed
contra est, quod forma est principalior in re quam in materia. si ergo materia
aliquid efficit, multo fortius forma. et ideo secundum quod ad aliquod
sacramentum requiritur minister, ita requiritur forma qua minister sacramentum
dispensat. si tamen dominus confirmasset sine forma uel materia, non esset
inconueniens; quia ipse habebat excellentiae potestatem in sacramentis, qui
poterat effectum sacramenti sine sacramentalibus praebere; ad secundum dicendum,
quod quidam dicunt quod apostoli propter dignitatem et auctoritatem ipsorum
confirmabant sine materia et forma per solam manus impositionem. et ideo
dicendum, quod apostoli aliqua forma utebantur, quamuis non sit scripta. primo,
quia apostoli in sacramentis utebantur forma uerborum certa, quia ipse alibi in
eodem lib. dicit, quod tradit ritum sacramentorum sicut apostoli docebant. ad
tertium dicendum, quod uariatio formae in his quae non sunt de essentia formae,
potest tolerari secundum diuersas ecclesiarum consuetudines, dummodo substantia
formae apud omnes seruetur. et ideo per hoc non remouetur quin hoc sacramentum
habeat determinatam formam. ad secundam quaestionem dicendum, quod sicut
definitio debet indicare totum esse rei, si sit perfecta; ita per formam
sacramenti debet innotescere totum quod ad sacramentum pertinet. et ideo tria
ponuntur in forma huius sacramenti; et ideo non requiritur tanta arctatio
intentionis per uerba in forma apposita. ad secundum dicendum, quod consignatio
quae ponitur in forma, non pertinet ad consignationem characteris, sed ad
consignationem crucis, quae fit in fronte linitione chrismatis propter
confessionem fidei crucis; et ideo exterius in manifesto imprimitur crucis
signaculum, et in forma exprimitur. ad tertiam quaestionem dicendum, quod formae
sacramentorum sunt ad perficiendum sacramenta; et ideo in illo sacramento quod
totum consistit in illa re sensibili sanctificata, et non in usu illius rei,
forma sacramenti dicitur illud quo materia sanctificatur, non autem illa uerba
quae in materiae usu proferuntur, sicut patet in eucharistia. in illis autem
sacramentis quae perficiuntur in usu materiae, sicut baptismus in ipsa tinctione
uel ablutione, forma sacramenti est quae dicitur in usu materiae, non quae
dicitur in sanctificatione materiae, quia illa sacramentale quoddam est. et ideo
cum sacramentum confirmationis, ut dictum est, perficiatur in usu materiae,
constat quod illa uerba quae dicit episcopus confirmans, sunt forma sacramenti,
et habent efficaciam sicut et aliae formae sacramentorum. et ideo forma
sacramenti illius sunt uerba prolata in sanctificatione hostiae. quia ad eamdem
formam seu speciem non potest esse nisi una assimilatio. ad primum ergo
dicendum, quod ad unam speciem seu formam, quam aliquid perfecte repraesentat,
non potest esse nisi una assimilatio; sed hoc quod est res et sacramentum in
confirmatione est aliqua forma in suscipiente recepta; sed quilibet, etiam non
ordinatus, potest uerba proferre quae sunt forma huius sacramenti. praeterea,
unumquodque potest agere secundum formam quam habet: quia unumquodque agit
secundum quod est actu. sed exigitur perfectio huius inquantum est minister
ecclesiae, sicut in naturalibus ad hoc quod forma se in alteram materiam
transfundat per sui similitudinem, requiritur qualitas actiua. ad secundam
quaestionem dicendum, quod in omnibus artibus et potentiis ordinatis, uel
habitibus, ita est quod ultima perfectio reseruatur inducenda per supremam artem
in genere illo; sicut artes quae operantur circa materiam nauis, reseruant
inductionem formae arti superiori, quae nauim compaginat; et illa reseruat
ulterius finem, scilicet usum nauis, arti superiori, scilicet gubernatoriae. et
ideo dominus uoluit baptizari, quamuis in baptismo nihil susciperet, sed magis
contulerit ut forma obediendi mandatis omnibus praeberetur per ipsum; nec illud
quod est res et sacramentum, est aliqua forma recepta in recipiente sacramentum,
sicut est in confirmatione; in secunda determinat concomitantia, quibus hoc
sacramentum integratur, scilicet formam et institutionem, ibi: in secunda
formam, ibi: forma uero est quam ipse ibidem edidit; secunda de forma ipsius.
praeterea, unitas rei est ex forma sua. sed in eucharistia sunt duae formae, una
ad consecrationem panis, alia ad consecrationem sanguinis. forma enim est finis
generationis, non ipsius generati, ut dicit commentator in 2 phys.. unde res
quae habet formam substantialem per quam est, esse non dicitur perfecta
simpliciter, sed perfecta in esse, uel perfecta perfectione prima; sed
simpliciter perfectum dicitur quod habet operationem conuenientem suae formae.
ad quartum dicendum, quod sanctitas quae est in materiis aliorum sacramentorum,
non est forma sanctitatis absolute, sed secundum ordinem ad aliud, ut in 1 dist.
dictum est; et quia ad esse sacramenti multa concurrunt, sicut forma et materia,
et huiusmodi; ideo ab hac unitate perfectionis dicitur sacramentum unum esse. ad
tertium dicendum, quod ratio illa procederet, si utraque forma responderet toti
sacramento; sed hoc falsum est: quia una forma respondet uni, et alia alii eorum
quae ad sacramentum exiguntur. sed baptismus fuit institutus post christi
passionem, quando dominus discipulis formam baptizandi dedit, matth. ult.. ad
secundum dicendum, quod obiectio illa procedit de perfectione illa qua aliquid
ad formam receptam perficitur, qualis perfectio fit per baptismum; non autem de
illa quae est per coniunctionem ad principium perfectionis, quae fit per
eucharistiam, ut supra dictum est. sed ecclesia obseruat ea quae dominus
seruauit in sacramentorum traditione, sicut formam et materiam. ad primum ergo
dicendum, quod forma et materia sunt seruata a domino instituente hoc
sacramentum quasi essentialia sacramento; deinde quaeritur de forma huius
sacramenti; 1 de forma qua corpus christi consecratur; 2 de forma qua
consecratur ipsius sanguis; utrum haec sit forma sacramenti, scilicet hoc est
corpus meum. uidetur quod haec non sit forma consecrationis panis: hoc est
corpus meum. ergo in praedictis uerbis non consistit forma consecrationis panis.
praeterea, forma baptismi consistit in uerbis quae dicuntur in ipso usu
baptismi. ergo in his uerbis non consistit forma huius sacramenti. uidetur quod
non tantum in his uerbis consistat forma: hoc est corpus meum. ergo haec etiam
est forma: accipite et comedite. praeterea, illud quod non est de substantia
formae, non debet interponi inter substantialia formae, in hoc sacramento, sicut
nec in aliis. ergo hoc etiam est de forma, et non tantum uerba praedicta.
uidetur quod forma haec non sit conueniens. in forma enim sacramenti debet
exprimi hoc quod in sacramento geritur per actum conuenientem materiae, sicut in
forma baptismi dicitur: ego te baptizo; et in forma confirmationis: confirmo te
chrismate salutis. ergo non est conueniens forma. sed in formis aliorum
sacramentorum ponitur aliquid pertinens ad ministrum. ergo cum in hac forma non
ponatur actus ministri, uidetur quod sit incompetens. sed sanctificatio
sacramenti non fit nisi per hoc quod uerba formae ordinantur ad materiam ex
intentione proferentis. et de formis sacramentorum augustinus dicit: accedit
uerbum ad elementum, et fit sacramentum. uidetur quod uerba quae circa formam
dicuntur, non conuenienter ponantur. respondeo dicendum ad primam quaestionem,
quod per formam cuiuslibet sacramenti oportet quod exprimatur hoc in quo
substantia sacramenti consistit; sicut in forma baptismi ablutio exprimitur, qua
baptismi perficitur sacramentum. et ideo haec uerba sunt forma huius sacramenti.
quidam enim dixerunt, quod christus, qui habebat potestatem excellentiae in
sacramentis, absque omni forma uirtute diuina confecit, et postea uerba
protulit, sub quibus alii deinceps consecrarent; et hanc opinionem tangit
innocentius, dicens: sane dici potest, quod christus uirtute diuina confecit, et
postea formam expressit sub qua posteri benedicerent. et ideo alii dicunt, quod
confecit quidem sub aliqua forma uerborum, non autem sub his, sed sub aliis
uerbis ignotis. secundo aperte, cum distribuit, ut formam consecrandi aliis
traderet. et ideo alii dicunt, et melius, quod christus ea semel tantum
protulit, et eis semel prolatis consecrauit, et formam consecrandi dedit. et
ideo forma etiam in aliis sacramentis est in uerbis quae dicuntur in usu
sacramenti; in hoc autem forma sacramenti est in uerbis quae dicuntur in
consecratione materiae consecratae. ideo illa uerba quae ad usum pertinent, non
sunt de forma, sed tantum illa quae ad consecrationem materiae pertinent,
scilicet, hoc est corpus meum. et ideo quandoque dicuntur esse de forma non
solum illa quae pertinent ad consecrationem, sed etiam illa quae pertinent ad
usum; et ideo sicut uerba quae pertinent ad usum, non sunt de forma, ita nec
praedicta coniunctio. uerba enim formae huius sacramenti proferuntur a ministro
in persona christi quasi recitatiue; aliorum autem sacramentorum formae ex
persona ministri proferuntur; et ideo non oportet interponere aliquid quod non
sit de forma ratione continuationis, cum absolute proferantur. unde in illis
sacramentis in quibus utroque modo minister operatur, oportet quod uerba prolata
significent actum exercitum, et actus exterior significet interiorem effectum,
ut in baptismo patet: quia ablutio exterior, quam uerba formae exprimunt,
significat interiorem ablutionem, quam diuina uirtus perficit in sacramento
latens. unde oportet quod uerba formae significent hoc quod uirtus diuina in
secreto facit; et ideo haec est conueniens forma in sacramento: hoc est corpus
meum, quae hoc quod dictum est, significat. sicut autem in operibus artis et
naturae requiritur inter faciens et factum similitudo secundum formam naturalem
et artificialem; ita in causis sacramentalibus requiritur assimilatio uel
repraesentatio per modum significationis; unde haec non esset conueniens forma
huius sacramenti: hoc fit corpus meum: quia per hoc non significatur aliquid
esse uel non esse; ideo per nullum uerbum congrue potuit tradi forma sacramenti
huius, nisi per uerbum substantiuum. et ideo actus ministri in forma quae est de
essentia sacramenti, poni non debuit. ad quartam quaestionem dicendum, quod,
sicut dictum est, uerba formae transubstantiationem in suo termino signare
debent, non secundum quod consideratur ut in fieri. et ideo in uerbis formae
signantur duo termini transubstantiationis, et ipsa transubstantiatio prout est
in suo termino per uerbum essendi. ex parte autem termini ad quem, ponitur nomen
designans naturam speciei, et pronomen non demonstratiuum huius substantiae
prout est sub sacramento, sed prout est christi in propria specie uisibilis,
quia sic uerba formae pronuntiauit. unde patet quod congrue in his uerbis
quatuor forma consistit: hoc est corpus meum. sed illud iterum stare non potest:
quia cum in sacramentis non efficiatur nisi quod significatur uirtute dictorum
uerborum, non fieret corpus christi in altari secundum ueritatem, sed secundum
significationem tantum, quod est haereticum; uel uerba praemissa non essent
forma huius sacramenti. sed dum profertur hoc pronomen hoc, nondum facta est
transubstantiatio, quia iam alia uerba non essent de essentia formae. sicut
autem in formalibus mutationibus commune utrique termino est subiectum uel
materia; distinguuntur autem termini per formas accidentales uel substantiales;
ita in transubstantiatione communia sunt accidentia sensibilia, quae remanent;
diuersitas autem est subiecti. sed in forma sacramenti debet exprimi et essentia
sacramenti et significatio ipsius; ad secundum dicendum, quod, sicut dictum est,
haec uerba: accipite et manducate ex hoc omnes, non sunt de substantia formae;
utrum forma consecrationis sanguinis consistat in his tantum uerbis, hic est
calix sanguinis mei. uidetur quod forma consecrationis sanguinis consistat in
his tantum uerbis: hic est calix sanguinis mei; et hoc quod additur: noui et
aeterni testamenti, mysterium fidei, qui pro uobis et pro multis effundetur in
remissionem peccatorum non sit de forma. euangelistae enim conuenire debent in
his quae sunt de substantia formae huius sacramenti: quia uerba formae huius
sacramenti recitatiue dicuntur ex persona christi. ergo non sunt de forma huius
sacramenti. ergo uerba quae sequuntur non sunt de forma. ergo cum illa uerba
quae sequuntur designent aliquas proprietates sanguinis in quem fit
transubstantiatio, uidetur quod non sint de forma. sed contra est quia luc. 22,
20, interponuntur praedicta uerba uerbis formae; praeterea hoc uidetur ex ritu
consecrationis: quia sacerdos non deponit calicem usque ad uerba illa: haec
quotiescumque feceritis, quae non sunt de forma, quamuis sint domini uerba.
praeterea, in forma transubstantiante ex parte praedicati poni debet terminus in
quem fit transubstantiatio, ut ex dictis patet. ergo non debet praedicari in
forma transubstantiante. praeterea, in forma sacramenti non debet poni aliquid
quod non sit de substantia sacramenti. ergo non debet poni in forma sacramenti.
praeterea, illud quod potest esse iuuamentum erroris, non debet apponi in forma
sacramenti. ergo inconuenienter ponitur in forma. cum ergo hoc non apponatur in
forma corporis consecrandi, nec in consecratione sanguinis de effusione fieri
mentio deberet. sed in forma baptismi non fit mentio de remissione peccatorum.
quidam enim dicunt, quod hoc est tantum de forma: hic est calix sanguinis mei,
ut forma utriusque consecrationis sit consimilis. ideo alii probabilius dicunt,
quod totum quod sequitur, est de forma, cum totum hoc quod additur non sit
locutio per se, sed sit determinatio praedicati. euangelistae enim non
intendebant formas et ritus sacramentorum tradere, sed dicta et facta domini
enarrare. et ideo oportet quod sint de substantia formae. ideo autem talis modus
locutionis congruus est formae huic, quia sanguis de sui ratione non dicit
aliquid potabile, immo magis aliquid quod natura abhorret in potum. et hic modus
loquendi etiam est conueniens in hac forma: magister autem non posuit formam
quantum ad uerba, sed quantum ad sensum. et quia finis prius est in intentione,
ideo, fine praemisso, per medium ad effectum passionis ostendendum uerba formae
perducunt. de mutatione autem, additione et subtractione, idem dicendum hic quod
supra positum est de forma baptismi, distinct. 3, quaest. 1, art. 2, quaestiunc.
2, 3 et 4. ergo non potest per uirtutem creatam uerbis formae collatam huiusmodi
conuersio fieri. sed cum conuersio praedicta fiat in istanti, et uerba formae
successiue proferantur; quando fit conuersio, uerba illa non possunt simul esse,
nisi secundum aliquid minimum sui. ergo cum uerba formae statim esse desinant,
inconueniens uidetur, si ei uirtus transubstantiandi data est a deo. sed contra
est quod dionysius dicit in fine eccl. hier., in ipsis, scilicet consummatiuis
inuocationibus, idest formis sacramentorum, esse uirtutes operatiuas ex deo. sed
uerba praedicta sunt forma dignissimi sacramenti. uerbum autem christi est forma
praedicta a christo instituta, et ex eius persona recitata. et ideo dicendum
est, quod in uerbis praedictis, sicut et in aliis formis sacramentorum, est
aliqua uirtus ex deo; sed haec uirtus non est qualitas habens esse completum in
natura, qualiter est uirtus alicuius principalis agentis secundum formam suam,
sed habet esse incompletum, sicut uirtus quae est in instrumento ex intentione
principalis agentis, et sicut similitudines colorum in aere, ut supra, dist. 1
dictum est. utrum formae expectent se in operando. uidetur quod formae expectent
se in operando. sicut enim se habet res ad rem, ita se habet forma ad formam.
ergo nec forma corporis operatur sine forma sanguinis. ergo similiter duae
formae se habent in ratione unius formae. sed in una forma partes se expectant
inuicem ad agendum, ut dictum est. ergo et forma corporis expectat formam
sanguinis. ergo forma prima non expectat secundam in operando. sed secundum
communem modum ecclesiae, statim dictis primis uerbis formae super panem, ante
formam sanguinis eleuatur hostia a populo adoranda. ergo ante formam sanguinis
hostia est consecrata. ergo sine uerbis praemissis, quibus uerba formae
determinantur ad personam christi, scilicet: qui pridie quam pateretur etc., non
potest fieri conuersio. sed uerba formae absque praecedentibus sufficienter
significant hoc quod in sacramento hoc faciendum est. respondeo dicendum ad
primam quaestionem, quod quidam dixerunt, quod prima forma non habet effectum
suum nisi prolata forma secunda; sed illud non potest stare: quia forma materiae
proportionari debet; unde sicut materiae distinctae sunt nec ad inuicem
commixtae, ita formae diuisim operantur; et ideo dicendum cum aliis, quod formae
praedictae non expectant se mutuo in operando. ad secundum dicendum, quod duae
formae in hoc sacramento non pertinent ad unum sacramentum quasi unam formam
constituant, sicut ex diuersis dictionibus constituitur una forma; sed diuersae
formae referuntur ad diuersa, quae sunt res et sacramentum hic; ad tertiam
quaestionem dicendum, quod quidam dixerunt quod uerba ista, in quibus forma
consistit, ut dictum est, si per se dicantur sine aliis, non faciunt
conuersionem, ad minus sine illis quae sunt in canone missae. ad secundum
dicendum, quod ex ipsa intentione proferentis possunt uerba formae ad personam
christi referri, etiam uerbis aliis non praemissis, si sacerdos uerba praedicta
in persona christi dicere intenderet. et praeterea hoc non est de forma, ut
dictum est supra, qu. 2, art. 2. sed contra, in forma huius sacramenti ponitur
mysterium fidei. et quia de illo non remanent nisi species solae, quae ad
utramque substantiam communiter se habent, sicut subiectum in naturalibus
mutationibus duabus formis; ideo quamdiu species non mutantur, nullo modo
desinit ibi esse corpus christi; sicut nec in mutationibus formalibus forma
introducta desinit esse in subiecto, donec subiectum ad formam aliam
transmutetur. et hoc accidit, quia ignis in illa conuersione non est terminus
generationis, sed compositum ex subiecto generationis, scilicet materia, et
termino, scilicet forma; unde forma ipsa quae est terminus, per se non
generatur, ut in 7 metaph. probatur: corpus autem christi est in altari cum
prius non fuerit, quia panis conuersus est in ipsum, ita quod ipsum totum corpus
est terminus per se conuersionis, sicut ibi erat forma: non tamen est ens in
alio sicut forma, sed per se subsistens; praeterea, forma sacramenti debet
respondere sacramento. sed in forma non fit mentio de anima, sed solum de
corpore: sed unum est esse animae christi et corporis, sicut materiae et formae.
secundo ex significatione formae, cuius uirtute fit conuersio; secundum hoc ergo
patet quod cum anima christi non habeat similitudinem cum substantia panis, nec
in forma sacramenti de anima fiat mentio, nec anima conueniat ad usum
sacramenti, qui est manducare et bibere; ad animam non terminatur conuersio
panis nec uini, sed ad corpus et sanguinem christi, quae ab anima separata non
sunt; exemplum autem non est conueniens: quia imago speculi non est ibi ut forma
absolute quiescens in subiecto, sed aggeneratur ex reuerberatione; si autem
esset forma absolute quiescens in subiecto; aut esset consequens quantitatem,
sicut albedo quae fundatur in superficie; aut praecedens quantitatem, sicut
forma substantialis. si autem esset praecedens quantitatem, esset ante et post,
et tota in toto, et tota in partibus, sicut tota forma substantialis ligni est
in qualibet parte eius, quia totalitas formae substantialis non recipit
quantitatis totalitatem, sicut est de totalitate formarum accidentalium, quae
fundantur in quantitate, et praesupponunt ipsam. et propter hoc forma quae est
tota in toto tali, et tota in partibus eius, non dicitur ante diuisionem
continui esse ibi pluries actu, sed solum potentia: uno modo quia per accidens
est in loco, sicut formae mouentur per accidens; ad tertium dicendum, quod
sensus in hoc sacramento non decipitur: quia sensus non habet iudicare de
substantia, sed de formis sensibilibus; et ideo cum formae sensibiles sint ibi
uere, in iudicio sensus non est deceptio. intelligendum est per se, idest
secundum quod uidetur in forma sua. carnem autem significatam nominat ipsam
carnem christi, secundum quod sub propria forma uidetur; sermo autem christi sub
forma huius sacramenti habet uirtutem intraneam, de qua supra, dist. 8, dictum
est. nunc autem loqui debuit de uerbo creato, scilicet forma sacramenti. uidetur
quod etiam forma substantialis panis debeat remanere. operatio enim
substantialis non potest fieri sine forma substantiali. sed nutrire est operatio
formae substantialis: quia nutrit inquantum quid cibus, ut dicitur in 2 de
anima. ergo cum species quae in sacramento remanent, etiam corporaliter
nutriant, ut a quibusdam dicitur, uidetur quod forma substantialis panis
remaneat. sed forma substantialis panis non conuertitur in aliquid corporis
christi: quia si conuerteretur, oporteret quod conuerteretur in animam, quae est
forma substantialis corporis christi, in quam non conuertitur aliquid, ut ex
praecedenti dist. patet. ergo forma substantialis panis manet sicut accidentia.
sed formae artificialium sunt accidentia, ut patet in 2 physic.. cum ergo
accidentia maneant, uidetur quod forma panis secundum quam est panis, maneat.
praeterea, secundum auerroem in lib. de substantia orbis, et in 1 physic.,
oportet in materia praeintelligere dimensiones ante formas substantiales aliquo
modo in generabilibus et corruptibilibus, alias non possunt esse diuersae formae
in diuersis partibus materiae, cum diuisio non fiat nisi secundum quantitatem.
ergo et forma substantialis manet. sed contra, remotis accidentibus et forma
substantiali, nihil manet nisi subiectum commune. ergo non posset intelligi
aliqua conuersio fieri si forma substantialis remaneret. sed si remaneret ibi
forma substantialis panis, ducerent in ipsam magis quam in corpus christi, quia
sunt ei propinquiores secundum naturam. ergo uidetur quod non remaneat forma
substantialis panis. ad tertiam quaestionem dicendum, quod forma panis
substantialis non remanet post consecrationem; illud autem ad quod terminatur
conuersio, non est forma tantum neque materia tantum, sed substantia existens in
actu; et ita forma panis non manet. sed forma substantialis non est quid
sensibile, sed est ordinata ad esse substantiale. unde cum substantia panis non
remaneat, frustra forma substantialis ibi esset. tertio, quia accidentia non
immediate ducerent in corpus christi, sed in formam substantialem panis
remanentem; ad primum ergo dicendum, quod haec ratio mouit quosdam ad ponendum
formam substantialem remanere; sed patet quod ratione illa magis ponendum esset
quod materia panis remaneat quam quod forma. quod autem naturali conuersione
conuertitur in alterum, non manet quantum ad formam, sed quantum ad materiam,
unde forma substantialis panis, si remaneret, nutrire non posset magis quam
accidentia. ad secundum dicendum, quod anima non est forma quae perficiat
uniformiter suum perfectibile in toto et in omnibus partibus; unde quamuis in
animam christi secundum quod est perfectio totius, non conuertatur aliquid,
tamen transubstantiatur substantia panis tota, et quantum ad formam et quantum
ad materiam in ipsum corpus christi totum, secundum quod intelligitur accepisse
congruentes perfectiones in singulis partibus, quia sic est organicum, et
propria animae materia. ad tertium dicendum, quod quamuis ars non possit
introducere formam substantialem per seipsam, potest tamen introducere uirtute
naturae qua utitur in sua operatione sicut instrumento; sicut patet in hoc quod
aquam in uaporem conuertit, et aerem in ignem igne mediante. et similiter cum
occiditur animal, recedente anima, alia forma substantialis succedit, sicut
generatio unius est corruptio alterius. ita etiam per commixtionem farinae et
aquae et ustionem ignis potest consequi forma aliqua substantialis quae sit
forma substantialis per quam panis est panis. si autem non esset forma
substantialis quae est per artem inducta per quam panis est panis, substernitur
forma substantialis accidentali, scilicet forma farinae; ad quartum dicendum,
quod dimensio quae praeintelligitur ante formam substantialem in materia, non
habet esse completum, quia non est dimensio terminata; terminatio enim
dimensionis est per formam. et quando ex aere fit ignis, forma aeris, quae est
terminus a quo, non manet nisi in potentia materiae communis, quae subiicitur
mutationi. ergo cum non sit accipere aliquid praeiacens ad totam substantiam
panis, quia non est in subiecto sicut accidens, neque in materia sicut forma,
uidetur quod omnino annihiletur. praeterea, sicut se habet conuersio formalis ad
formam, ita substantialis ad substantiam. sed in conuersione formali annihilatur
forma, sicut patet cum ex aere fit ignis. uno modo quod esset in materia sine
forma omni, quod quidem nec per miraculum esse potest, quia haec positio
implicat in se contradictionem. materia enim per essentiam suam est ens in
potentia, et forma est actus eius. si ergo ponatur materia sine forma esse actu,
ponetur actu materia esse et non esse. ad primum ergo dicendum, quod in
mutationibus naturalibus terminus a quo est forma aliqua, quae quidem non
conuertitur in terminum ad quem; aliqua uero mutatio est quae pertingit usque ad
formam substantialem, sicut generatio et corruptio. forma etiam non conuertitur,
quia abscedit illa, et alia introducitur. sed hic et totum conuertitur in totum,
quia panis fit corpus christi; et partes etiam conuertuntur; quia materia panis
fit materia corporis christi, et forma substantialis similiter fit illa forma
quae est corpus christi. ideo oportet quod subiectum transmutationis naturalis
sit id quod est subiectum postmodum actus perfecti, scilicet formae, ad quem
tendit motus, et non ipsum iam perfectum. unde non habet locum nisi in
formalibus conuersionibus in quibus mutatio non attingit nisi usque ad formam;
et ideo ubi nihil est repugnans formae introducendae, forma ibi recipitur in
instanti, praesente agente; sicut patet de illuminatione diaphani, cum in eo non
sit aliquid contrarium uel repugnans luci; et similiter in forma subito
introducenda quando materia est necessitans, contrariis dispositionibus ab ea
exclusis. sicut autem aer subiacet soli ad recipiendum ab eo formam luminis non
existente aliquo interposito; ita tota natura creata subditur diuino nutui, ut
statim fiat omne quod deus uult; quia quidquid est in natura, est materiale, et
non contrarium dispositioni diuinae; cum autem conuersio de qua loquimur, ad
ipsam materiae essentiam pertingat, ut dictum est, secundum quam separatis per
intellectum formis et dispositionibus, una res non magis conuenit cum una quam
cum alia, non potest accipi maior et minor distantia a termino: quia hoc
singulare demonstratum, quantum ad hoc quod conuertitur in corpus christi,
tantum distat ab alio singulari suae speciei quantum a singulari alterius
speciei; ad primum ergo dicendum, quod uerba formae habent sacramentalem
uirtutem; et ideo, cum significatio illius formae non sit perfecta nisi in
ultimo instanti, tunc habet efficaciam suam. unde in omnibus mutationibus, in
quibus sunt affirmatio et negatio tantum, seu priuatio et forma tantum, per se
loquendo, non potest esse recessus a termino uel accessus ad terminum ante
peruentionem ad ultimum terminum: et quia creatio et haec conuersio pertingunt
usque ad essentiam materiae, ut ex praedictis patet, constat has mutationes esse
maioris uirtutis ostensiuas quibuscumque aliis, in quibus mutatur uel forma
substantialis uel accidentalis, uel locus exterior. sicut ergo in conuersionibus
formalibus inest potentia obedientiae ad recipiendum talem formam, ita in hac
substantiali conuersione inest potentia obedientiae ut haec substantia
conuertatur in illam; non tamen dico quod posset consecrare totum panem qui est
in ciuitate simul, uel qui est in foro; quia ipsa forma pronomine demonstratiuo
utens, ostendit quod materia consecranda debet esse coram sacerdote. sub qua
autem forma consecrauit, supra, dist. 8, dictum est. praeterea, uerba formae non
fuissent tunc minoris uirtutis quam modo. sed modo ex ui formae conficitur
corpus cum anima. quidam autem dicunt, quod forma fuit suspensa in illo triduo;
ad tertiam quaestionem dicendum, quod deus bene poterat facere quod anima
christi a corpore separata iacente in sepulcro, esset in loco ubi erat corpus
sub sacramento, quia hoc importat respectum ad extra; sed non quod esset ei
unita sub sacramento sicut forma, quia hoc pertinet ad dispositionem interiorem;
sed quia corpus christi incorruptibile est, sane dici potest fractio illa et
partitio non in substantia corporis, sed in ipsa forma panis sacramentaliter
fieri. praeterea, materia debet esse formae proportionata. sed ex parte formae
sacramenti non competeret quod esset accidens uerbi sine essentia uerbi.
praeterea, accidens non indiuiduatur nisi ex subiecto, sicut nec forma nisi ex
materia. praeterea, omnis forma separata a materia est intellectus in actu, ut a
philosophis probatur. sed si accidentia sunt hic sine subiecto, erunt quaedam
formae sine materia: alia opinio est quod remanet ibi forma substantialis, et in
ea fundantur omnia accidentia quae apparent. sed non minus difficile est
materialem formam substantialem a materia separare quam accidentia a
substantiis. et praeterea quantitas non respicit formam nisi ratione materiae;
unde formae immateriales dimensionibus carent; et ideo, cum alia accidentia
mediante quantitate referantur ad substantiam, non poterit forma existens sine
materia, accidentium sensibilium subiectum esse. boetius etiam dicit in lib. de
trin. quod forma simplex subiectum esse non potest. et haec duo proportionantur
duobus principiis essentialibus substantiae, scilicet formae et materiae (unde
magnum et paruum plato posuit differentias materiae); sed qualitas ex parte
formae. et quia materia est subiectum primum quod non est in alio, forma autem
est in alio, scilicet materia; ideo magis appropinquat ad hoc quod est non esse
in alio, quantitas quam qualitas, et per consequens quam alia accidentia. et
ideo primum indiuiduationis principium est materia, qua acquiritur esse in actu
cuilibet tali formae siue substantiali siue accidentali; unde in carentibus
dimensione impossibile est aliquam esse distinctionem nisi per formam, quae
facit diuersitatem speciei; et propter hoc in angelis sunt tot species quot
indiuidua; quia cum sint formae siue quidditates subsistentes ex seipsis, habent
esse in actu et distinctionem; sed si corpora exteriora immutarentur, ipsa iam
immutata non essent formae tantum, sed formae in materia. ergo non possunt
immutari a dimensionibus quae sunt formae tantum. sed omne generatum est
compositum ex materia et forma. cum ergo accidentia illa sint formae tantum, non
possunt immutare generatum aliquid extra se. et hac ratione utitur philosophus
in 7 metaph. contra platonem, qui ponebat formas separatas esse causas
generationis sensibilium. quia ista accidentia sunt formae tantum. sed forma est
inuariabili essentia consistens, ut dicitur in lib. sex principiorum. sed
huiusmodi species sunt formae sine materia subsistentes. praeterea, sicut hoc
sacramentum sub certa forma uerborum consecratur, ita et aqua benedicta. et sic
liquor ille transiret in sanguinem christi sine forma uerborum, quod falsum est.
et ideo neque materia agit neque forma, sed compositum; quod tamen non agit
ratione materiae, sed ratione formae, quae est actus, et actionis principium. et
quia quantitas se tenet ex parte materiae, et qualitas ex parte formae; ideo
quantitas non agit nisi mediante qualitate, quae est per se actionis principium;
ad secundam quaestionem dicendum, quod in actionibus naturalibus formae
substantiales non sunt immediatum actionis principium, sed agunt mediantibus
qualitatibus actiuis et passiuis, sicut propriis instrumentis; et ideo
qualitates non solum agunt in uirtute propria, sed etiam in uirtute formae
substantialis. unde actio earum non solum terminatur ad formam accidentalem, sed
etiam ad formam substantialem; et ideo, sicut ante poterant immutare ad formam
substantialem, ita et nunc. ad primum ergo dicendum, quod nos non ponimus omnino
huiusmodi qualitates separatas, sicut plato ponebat formas naturales, cum
ponamus pro subiecto id quod erat proximum subiectum eorum primo; plato autem
formas separatas non ponebat instrumentalia generantia, sed primas causas
generationis et principales. sed uirtute alterius, cuius est instrumentum,
potest agere ultra speciem suam, sicut serra agit ad formam scamni. ad primum
ergo dicendum, quod forma dicitur esse inuariabilis, quia non est uariationis
subiectum; et ideo se habent ad esse in quo subsistunt sicut materia ad formam
substantialem, et ipsae subsunt sicut subiectum accidentibus; remanet enim
quidam compositionis modus in accidentibus istis, dum quantitas retinet rationem
materiae, et qualitas rationem formae, ut dictum est. nisi forte dicatur redire
quo ad materiam tantum, quia illa eadem materia quae prius erat sub forma panis,
postmodum fit sub forma cineris, uel alicuius huiusmodi; sicut enim commentator
dicit in 1 phys., et in lib. de substantia orbis, in materia generabilium et
corruptibilium oportet intelligere dimensiones interminatas ante aduentum formae
substantialis; alias non posset intelligi diuisio materiae, ut in diuersis
partibus materiae diuersae formae substantiales essent. huiusmodi autem
dimensiones post aduentum formae substantialis accipiunt esse terminatum et
completum. quidquid autem intelligitur in materia ante aduentum formae
substantialis, hoc manet idem numero in generato et in eo ex quo generat; et his
mediantibus materia panis formam reciperet eius quod ex pane generaretur, pane
non conuerso in corpus christi; unde sicut dimensionibus illis est datum ut
substent et subsint et illi esse quod est conforme esse priori substantiae, et
terminationi quantitatis, et omnibus aliis accidentibus; ita etiam datur eis ut
possint subesse alteri formae naturali, et aliis accidentibus; quia de natura
sua non habent ut subsint tantum accidenti, sed etiam formae substantiali, ut
dictum est; et tunc uel ex consequenti adueniet etiam materia propter
concomitantiam naturalem formae ad materiam, sicut propter concomitantiam
naturalem animae christi ad corpus, erat anima sub sacramento; et hoc quodammodo
redit in primum dictum, ut scilicet materia de nouo fiat; uel ipsi dimensioni
uirtute diuina dabitur natura materiae propter propinquitatem ad ipsam, ut sic
illud generatum sit compositum ex materia et forma. ad tertium dicendum, quod
sicut quando aer conuertitur in ignem, non dicitur quod materia aeris fiat duo,
scilicet materia ignis et forma ignis; sed unum tantum, quod fit ignis; ita
etiam dimensiones illae non dicuntur fieri duo, sed unum tantum, scilicet
materia sic dimensionata; sed quod materia iam existens recipiat talem formam,
cuius dispositiones praecesserunt in dimensionibus, hoc est naturale. et ideo
alii dixerunt, quod remanet forma substantialis panis, et illa habet eamdem
operationem quam habebat panis, et ideo nutrit sicut panis nutriret. sed hoc non
potest esse; quia operatio formae non est pati, sed agere; quod non potest dici
de forma. praeterea, sicut corpus christi est totum in qualibet parte specierum,
ita forma substantialis. sed forma substantialis materialis diuiditur per
accidens per diuisionem specierum. ad tertium dicendum, quod forma substantialis
materialis aliquo modo habet ordinem ad dimensiones, cum dimensiones
interminatae praeintelligantur in materia ante formam substantialem, ut dictum
est; et ideo non est simile de corpore christi et illis formis. sicut autem
dispositiones materiales se habent ad perfectionem formae, ita actus se habent
ad perfectionem finis; aliter celebrare dicitur qui non seruat materiam uel
formam aut ritum debitum ab ecclesia institutum; in huius autem mysterii
expletione sicut formam seruare, ita ordinem haberi, scilicet ut sit sacerdos,
et intentionem adhiberi oportet. et quia potestas consecrandi ordinem
sacerdotalem consequitur, ut dictum est, ideo haeretici et schismatici et
excommunicati consecrant, quamuis ad suam perniciem, dummodo seruetur debita
forma et materia et intentio, quae etiam in infidelibus esse possunt, ut supra,
dist. 5 de baptismo, dictum est. ad primum ergo dicendum, quod uerbum canonis
intelligendum est quantum ad illos qui debitam formam non seruant, uel quantum
ad executionem quam amittunt; et similiter quod augustinus dicit, quod extra
ecclesiam non est locus ueri sacrificii, intelligendum est quantum ad effectum;
uel extra ecclesiam, idest extra formam ecclesiae. nec est uerum quod quidam
dicunt, quod uinum ex immissione partis hostiae in calicem consecratur: quia
transubstantiatio non fit sine debita forma uerborum; unde cum huiusmodi ritus
quantum ad determinationem horae uel loci uel indumentorum, non sint de essentia
sacramenti, sed de solemnitate, si omittantur, nihilominus consecratum est
sacrificium, dummodo adsint ea quae sunt de essentia sacramenti, scilicet ordo
et intentio ex parte consecrantis, et materia et forma ex parte consecrati. ad
primum ergo dicendum, quod leges diuinae quae pertinent ad essentialem
institutionem sacramenti, si mutentur, nihil fit, ut si alia materia esset uel
forma; ad secundum dicendum, quod in hoc sacramento sunt aliquae res, scilicet
ipsi exteriores actus, et aliqua uerba, scilicet sacerdotis absoluentis, quae
sunt forma huius sacramenti, quibus exprimitur absolutionis actus. et haec duo
praedicta definitio comprehendit, quamuis non in forma definitionis proponatur.
unde magister ad formam debitam eam reducens, tria ponit; definitio igitur
praemissa gregorii et ambrosii, quam magister ad formam definitionis reducit,
completissima est, quia tangit et genus et actum et obiectum, et utrumque
illorum quae ad emendationem deo exhibendam requiruntur. sed hoc non potest
esse; quia unus habitus non potest esse nisi unius potentiae, sicut una forma
nisi unius materiae, et unum accidens non nisi unius subiecti. quia in
generatione naturali non solum tollitur forma contraria, sed etiam dispositiones
ad formam illam. sed gratia quae per poenitentiam datur, est potentior quam
forma naturalis. alio modo dicitur aliquis actus esse actus uirtutis formaliter:
quia in suo nomine formam et rationem uirtutis implicitam habet; sicut fortiter
sustinere, dicitur actus fortitudinis. et sic aliquo modo forma iustitiae
conseruatur; sed contra, dominus congruam formam orandi tribuit. quam formam
orandi dominus exemplo suo tradidit, cum dixit, matth. 26, 39: non sicut ego
uolo, sed sicut tu. ad quartum dicendum, quod ultimum in quo consummatur res,
dicitur finis rei, sicut forma habet rationem finis; quaedam uero sunt partes
essentiae, sicut materia et forma, non quantitatis; sed dispositio naturalis ad
formam successiue ad hanc intentionem procedit. ad secundam quaestionem
dicendum, quod praeparatio quae exigitur in materia ad hoc quod formam
suscipiat, duo includit; scilicet quod sit in debita proportione ad formam et ad
agens quod debet formam inducere; quia nihil se educit de potentia in actum. sed
debita proportio materiae ad formam est dupliciter; scilicet per ordinem
naturalem materiae ad formam, et per remotionem impedimenti. loquendo autem de
necessitate quae est ex suppositione diuini propositi, quo propter beneuolentiam
suae bonitatis uoluit unicuique eam communicare secundum suam capacitatem,
necessarium est quod cuilibet materiae praeparatae forma infundatur. non tamen
eodem modo est in omnibus formis; quia formae quae mediantibus secundis
agentibus in materia producuntur, necessario in materia disposita recipiuntur
necessitate conditionata in comparatione ad deum, cuius uirtute cetera agentia
agunt; sed necessitate absoluta per comparationem ad agentia proxima, quae
necessitate naturae agunt propter ordinem diuinitus eis impositum, quem
praeterire non possunt. formae autem quae immediate a deo inducuntur, non habent
necessitatem absolutam ex parte agentis, sed quaedam ex parte recipientis, sicut
in perfectionibus quae sunt de esse naturae, ut est anima rationalis. formae
autem quae non debentur naturae, sicut gratia et uirtutes, immediate a deo
productae, nihil habent de necessitate absoluta, sed solum de necessitate ex
suppositione diuini ordinis, ut dictum est. ad primum ergo dicendum, quod gratia
in remissione culpae non se habet sicut agens medium, sed sicut causa formalis,
qua peccatum remittitur; sicut ignis frigus aufert, calorem in subiecto
causando, non sicut instrumentum, sed sicut forma contraria; et in creatione
etiam est forma naturalis, qua res creata esse formaliter accipit, uel etiam
ipsum quo est, quidquid sit illud. in illis autem quae sunt nata recipere
tantum, sicut materia prima, sufficit ad uiolentiam tollendam naturalis
inclinatio ad formam; ad quartam quaestionem dicendum, quod sicut in
generationibus naturalibus, in quibus una forma expellitur et altera
introducitur, propter hoc quod generatio unius est corruptio alterius, oportet
esse disponens ad utrumque; ita in iustificatione, qua gratia confertur et culpa
expellitur, oportet esse dispositionem uoluntatis secundum proprium actum ad
utrumque. sed gratiae infusio et culpae remissio pertinent ad actum primum, qui
est forma; et similiter de habitudine quae est inter materiam et formam: quia
secundum genus causae materialis materia est causa formae quasi sustentans
ipsam, et forma est causa materiae quasi faciens eam esse actu secundum genus
causae formalis. ex parte autem causae materialis se tenet secundum quemdam
reductionem omne illud per quod materia efficitur propria huius formae, sicut
dispositiones et remotiones impedimentorum; et ideo in generatione naturali
quando corruptio unius est generatio alterius per hoc quod forma una inducitur
et alia expellitur, remotio formae praeexistentis se tenet ex parte causae
materialis; et ideo secundum ordinem causae materialis praecedit naturaliter
introductionem alterius formae; et quia forma et finis et agens incidunt in idem
numero uel specie, ideo etiam in ordine causae efficientis introductio formae
prior est: quia forma prior introducta, est similitudo formae agentis, per quam
agens agit; quia natura principaliter intendit introductionem formae, et ad hanc
ordinat expulsionem omnis eius cum quo non potest stare formae introductio. unde
cum gratiae infusio et remissio culpae, ut ex dictis patet, se habeat sicut
introductio unius formae et expulsio alterius, constat quod secundum ordinem
causae materialis remissio culpae praecedit infusionem gratiae; in eodem enim
instanti terminatur alteratio ad dispositionem quae est necessitas, et generatio
ad formam; quia dispositio quae est necessitas, praecedit formam secundum
ordinem causae materialis; sed forma est prior secundum ordinem causae formalis;
et secundum hunc modum illa qualitas consummata est etiam formalis effectus
formae substantialis, secundum quod forma substantialis est causa accidentalium;
sicut qualitates quae introducuntur simul cum forma substantiali, quodammodo
formantur per formam substantialem: et sicut qualitas praedicta ante sui
consummationem et formae introductionem non erat formata, sed informis; ita
etiam est de motu liberi arbitrii, si tamen continuatus in fine perficiatur per
gratiae infusionem. praeterea, remissio culpae et infusio gratiae se habent in
iustificatione sicut introductio unius formae et expulsio alterius in
generatione naturali. praeterea, formae quae suscipiunt magis et minus, non
inducuntur subito in subiectum. alio modo impedimentum praestando in ipso
susceptibili ad receptionem formae. contrarium autem impedit ne suum contrarium
in subiectum recipiatur formaliter, non actiue, inquantum scilicet facit
potentiam non esse propriam illi formae. ad secundam quaestionem dicendum, quod
expulsio formae dicit terminum motus illius qui est ad corruptionem ordinatus;
et introductio formae dicit similiter terminum motus illius qui praecedit
generationem; quando forma introducitur, forma est; et quia introduci dicitur
forma quando primo est; expelli autem, quando primo non est; non potest esse
materia sine forma hac uel illa; et ideo simul est ibi expulsio unius formae et
introductio alterius. ad tertiam quaestionem dicendum, quod duplex est modus
formarum. quaedam enim formae sunt quae recipiunt magis et minus secundum
elongationem a contrario, et secundum accessum ad causam propriam, sicut albedo;
et ideo talis forma etiam successiue in subiecto recipitur; quaedam autem forma
est quae non recipit magis nec minus, neque sic neque sic: quia introductio eius
est in indiuisibili; sicut forma substantialis; et talis forma neque recipitur
successiue in subiecto, neque intenditur neque remittitur postquam suscepta
fuerit. quaedam autem forma medio modo se habet; quia non recipit magis aut
minus secundum elongationem a contrario, eo quod nullo modo suo contrario
commiscibilis est et in hoc conuenit cum forma substantiali; sed tamen suscipit
magis et minus secundum accessum ad suam causam; sicut patet de luce; et ideo
talis forma non recipitur successiue in subiecto, sicut nec forma substantialis;
sed tamen postquam inest, potest intendi et remitti, sicut forma accidentalis
contrarium habens; et talis forma est gratia, quia nullam commixtionem patitur
cum suo opposito, eo quod suum oppositum magis habet naturam priuationis quam
alicuius positionis, sicut et tenebra; et ideo sicut in instanti est introductio
formae substantialis in materiam, et in eodem instanti expulsio alterius formae,
et in eodem instanti completa dispositio, quae est necessitas ad formam, et per
se terminus alterationis; ita infusio gratiae est in instanti, et in eodem
instanti est remissio culpae, et motus liberi arbitrii, qui est quasi dispositio
completa ad suscipiendam gratiam; sed dolor se habet ad gratiam, sicut materia
ad formam; quia gratia informat dolorem. ad sextum dicendum, quod contritio est
a deo solo quantum ad formam qua informatur; uel dicendum, quod materiae
essentia non habet originem a forma, sicut actus habet originem ab habitu quo
formatur; unde non est inconueniens materiam informari aliqua forma de nouo, qua
prius non informabatur; secundum est contritionis forma, quia est actus uirtutis
gratia informatus. et similiter causa sacramentalis: quia formae sacramentorum
sunt uerba a nobis prolata, quae habent uirtutem instrumentalem gratiam
inducendi, qua peccata remittuntur. in baptismo autem sanctificatio ecclesiae ad
hominem peruenit per ipsum elementum exterius adhibitum, quod uerbo uitae
sanctificatur secundum formam ecclesiae a quocumque; sed in christo non sequitur
characterem, sed principalem formam. sed usus clauium fit per quamdam
intercessionem, ut patet in forma absolutionis, sicut infra, dist. 22, quaest.
2, art. 2, quaestiunc. 3, dicetur. et ideo ex hoc aliquid constituitur
principale agens, quod habet aliquam formam, quam in alterum transfundere
potest; ad primum ergo dicendum, quod sicut inter instrumentum et effectum non
exigitur similitudo secundum conuenientiam in forma, sed secundum proportionem
instrumenti ad effectum; ita etiam nec inter instrumentum et principale agens.
ad secundam quaestionem dicendum, quod sicut participatio formae quae est
inducenda in effectu, non facit instrumentum; ita nec subtractio talis formae
tollit usum instrumenti; nec tunc iste qui facit hoc opus, daret alteri
indulgentiam, sed ille qui indulgentiam sub tali forma facit. sed exteriori
poenitentiae non adhibetur aliqua forma uerborum ad sanctificationem eius. et
similiter etiam quando acquirit aliam perfectionem superadditam quae limites
suae formae excedit; sicut cum paries depingitur, uel cum aer illuminatur. ad
tertium dicendum, quod sacramentalibus signis in aliis sacramentis adhibetur
forma uerborum ad eorum sanctificationem, quia gratiam continent et causant; et
ideo non oportet quod sanctificetur per aliquam formam uerborum; unde sicut ex
materia et forma in aliis sacramentis efficitur unum sacramentum; ita hic ex
actu poenitentis, et absolutione sacerdotis. ad secundam quaestionem dicendum,
quod in sacramentis in quibus est materia et forma, significatio est ex parte
materiae principaliter, sed efficacia ex parte formae; et ideo cum actus
poenitentis in hoc sacramento sint sicut materia, et absolutio sacerdotis sicut
forma; principaliter hoc sacramentum quantum ad rationem significandi consistit
in actu poenitentis; sed quantum ad efficaciam, in absolutione sacerdotis. ad
tertium dicendum, quod in baptismo multiplicatio non fit ex parte formae, sed ex
parte materialis in baptismo, scilicet immersionis; et sicut prolatio formae non
diuiditur contra tres immersiones, ita absolutio sacerdotis non ponitur pars
contra tres alias partes poenitentiae. 4 de forma. quia unitas rei est ex sua
materia et ex sua forma, cum ex eodem res esse habeat et unitatem. sed forma
huius sacramenti frequenter iteratur etiam eadem uice; ad primum ergo dicendum,
quod unitas totius perfecta non tollitur propter diuersitatem materiae aut
formae, quae est in partibus totius; sicut constat quod non eadem materia est
carnis et ossis, ex quibus constituitur unus homo, nec eadem forma; et in hoc
sacramento pluralitas materiae et formae unitatem sacramenti non tollit. ad
tertium dicendum, quod oratio illa est forma istius sacramenti, ut dicetur, et
ideo hoc sacramentum ex sua forma habet efficaciam, quantum est de se, ad
sanitatem corporalem. quia hoc sacramentum habet unam sanctificationem in usu
per formam uerborum. utrum hoc sacramentum habeat aliquam formam. uidetur quod
hoc sacramentum non habeat aliquam formam. cum enim efficacia sacramentorum sit
ab institutione, et item a forma; oportet quod forma tradatur ab ipso qui
sacramentum instituit. sed forma huius sacramenti non inuenitur tradita neque a
christo neque ab apostolis. ergo sacramentum non habet aliquam formam. sed nihil
est magis de necessitate sacramenti habentis formam quam ipsa forma. ergo cum
non sit aliqua forma communiter obseruata ab omnibus in hoc sacramento, quia
diuersis uerbis utuntur; uidetur quod hoc sacramentum non habeat aliquam formam.
praeterea, in baptismo non requiritur forma nisi ad sanctificationem materiae,
quia est aqua uerbo uitae diluendis criminibus sanctificata, ut supra dictum
est. ergo non indiget aliqua forma uerborum. uerba autem sunt forma sacramenti.
ergo cum hoc sit sacramentum nouae legis, uidetur quod habeat formam. uidetur
quod forma huius sacramenti debeat proferri per orationem indicatiuam, et non
per deprecatiuam. sed certitudo effectus non exprimitur in formis sacramentorum
nisi per orationem indicatiuam, ut cum dicitur: hoc est corpus meum; uel, ego
baptizo te. ergo debet esse forma huius sacramenti oratio indicatiua. praeterea,
in formis sacramentorum oportet exprimi intentio ministri, quae requiritur ad
sacramentum. praeterea, in quibusdam ecclesiis dicuntur huiusmodi uerba in
collatione huius sacramenti: ungo hos oculos oleo sanctificato in nomine patris
etc., et hoc est conforme aliis formis sacramentorum. ergo uidetur quod in hoc
consistat forma huius sacramenti. sed contra, illud quod est forma sacramenti,
ab omnibus oportet quod seruetur. ergo forma huius sacramenti est oratio
deprecatiua. ergo cum efficacia sacramenti sit ex forma, uidetur quod forma
huius sacramenti sit praedicta oratio. uidetur quod praedicta oratio non sit
competens forma huius sacramenti. quia in formis aliorum sacramentorum fit
mentio de materia (sicut patet in confirmatione), quae non fit in uerbis
praedictis. ergo non est conueniens forma. sed in forma aliorum sacramentorum
non fit mentio de misericordia diuina, sed magis de trinitate et de passione.
ergo forma praedicta est incompetens. respondeo dicendum ad primam quaestionem,
quod quidam dixerunt quod nulla forma est de necessitate huius sacramenti.
signatio autem materiae non determinatur ad effectum determinatum, cum ad multa
se possit habere, nisi per formam uerborum; et praeterea iacobus totam uim huius
sacramenti uidetur constituere in oratione, quae est forma huius sacramenti, ut
dicetur; et propter hoc dicendum, sicut communiter dicitur, quod habet formam
determinatam, sicut et alia sacramenta. et ideo forma baptismi, quia ab omnibus
dari potest, debet in sacra scriptura exprimi; et similiter forma eucharistiae,
quae exprimit fidem illius sacramenti, quae est de necessitate salutis. sed
formae aliorum sacramentorum non inueniuntur in scriptura traditae: ad secundum
dicendum, quod illa uerba quae sunt de essentia formae, scilicet oratio
deprecatiua, ab omnibus dicuntur; sed ex forma uerborum accipit sanctificationem
actu sanctificantem; ad secundam quaestionem dicendum, quod forma huius
sacramenti est oratio deprecatiua, ut patet per uerba iacobi, et ex usu romanae
ecclesiae, quae solum uerbis deprecatiuis utitur in collatione huius sacramenti;
et ideo in hoc sacramento non potest esse forma indicatiui modi sicut in
praedictis sacramentis. ad secundum dicendum, quod per ipsum actum qui ponitur
in forma, scilicet: per istam sanctam unctionem, satis exprimitur intentio. ad
tertium dicendum, quod uerba illa indicatiui modi, quae secundum morem quorumdam
praemittuntur orationi, non sunt forma huius sacramenti; sed sunt quaedam
dispositio ad formam, inquantum intentio ministri determinatur ad actum illum
per illa uerba. ad tertiam quaestionem dicendum, quod praedicta oratio est
competens forma huius sacramenti: ad primum ergo dicendum, quod materia huius
sacramenti potest intelligi per actum unctionis: non autem materia
confirmationis per actum in forma expressum; ad tertium dicendum, quod in forma
debet exprimi effectus principalis, et qui semper inducitur ex sacramento, nisi
sit defectus ex parte recipientis. ratione cuius iacobus hunc effectum attribuit
orationi, quae est forma huius sacramenti. sed contra est quod nulli debet dari
sacramentum cui non competit forma sacramenti. sed forma huius sacramenti non
competit pueris, qui non peccauerunt per uisum et auditum, ut in forma
exprimitur. quod patet ex hoc quod per modum deprecationis forma huius
sacramenti confertur; unde principaliter contra actualia peccata datur, ut ex
ipsa forma patet, quae non sunt in pueris. uidetur quod forma huius sacramenti
inconuenienter in littera exprimatur. quia sacramenta efficaciam habent ex
forma. ergo in forma huius sacramenti deberet fieri mentio de uirtute diuina per
inuocationem trinitatis; sicut in aliis sacramentis. praeterea, in forma
sacramenti non debet fieri mentio nisi de illis quae sunt de essentia
sacramenti. ergo non debet de eo fieri mentio in forma huius sacramenti. sed in
formis aliorum sacramentorum non fit mentio de remuneratione. ergo nec in forma
huius sacramenti deberet de ea fieri mentio, sicut fit cum dicitur: habiturus
partem, si fideliter officium tuum impleueris, cum iis qui uerbum dei bene
ministrauerunt. et ideo in forma ordinis exprimitur usus ordinis per actum qui
imperatur, et exprimitur traductio potestatis per imperatiuum modum. tamen ipsa
uerba formae uidentur ostendere quod tactus materiae sit de essentia sacramenti,
quia dicitur: accipe hoc uel illud. ad secundum dicendum, quod res naturales
efficiuntur in gradu super alia secundum quod in ea agere possunt ex forma sua;
et ideo ex hoc ipso quod formam nobiliorem habent, in altiori gradu
constituuntur. et hoc pertinet ad sacerdotes: quia etiam in naturalibus ab eodem
agente fit materia in ultima dispositione ad formam et recipit formam. respondeo
dicendum, quod, sicut dictum est, eiusdem est formam aliquam inducere, et
materiam de proximo praeparare ad formam. et quia principalis actus sacerdotis
est consecrare corpus et sanguinem christi, ideo in ipsa datione calicis sub
forma uerborum determinata character sacerdotalis imprimitur. ad tertium
dicendum, quod non solum debet significari temporalium abiectio, sed etiam
regalis dignitas in forma coronae; et ideo alii dixerunt, quod etiam praecisi ab
ecclesia possunt ordines et alia sacramenta conferre, dummodo formam debitam et
intentionem seruent, et quantum ad primum effectum, qui est collatio sacramenti,
et quantum ad ultimum, qui est collatio gratiae; ad quartum dicendum, quod per
fidem ecclesiae continuantur passioni christi: quia quamuis in ea non sint
secundum se, sunt tamen in ea quantum ad formam ecclesiae, quam seruant. omne
enim sacramentum nouae legis habet aliquam formam quae est de essentia
sacramenti. ad primum ergo dicendum, quod uerba quibus consensus matrimonialis
exprimitur, sunt forma huius sacramenti, non autem benedictio sacerdotis quae
est quoddam sacramentale. praeterea, omne sacramentum conferens gratiam, confert
ipsam ex materia et forma sua. ad secundum dicendum, quod sicut aqua baptismi
uel forma uerborum non operatur ad gratiam immediate, sed ad characterem; ita
actus exteriores et uerba exprimentia consensum directe faciunt nexum quemdam,
qui est sacramentum matrimonii; praeterea, ubicumque est debita forma et debita
materia, ibi est sacramentum. sed in occulto matrimonio seruatur debita materia,
quia sunt personae legitimae ad contrahendum; et debita forma, quia sunt uerba
de praesenti consensum exprimentia. praeterea, principalius est in ratione
speciei differentia, quae complet speciem, quam genus; sicut forma quam materia
in constitutione rei naturalis. sicut autem in rebus agentibus ex necessitate
naturae sunt principia actionum ipsae formae, a quibus operationes propriae
prodeunt conuenientes fini; ita in his quae cognitionem participant, principia
agendi sunt cognitio et appetitus; ad secundum dicendum, quod quamuis actus
moralis uirtutis in uoluntate perficiatur, tamen ratio formam uirtutis in ea
ponit, ut dicitur in 6 ethic.; praeterea, esse rei magis dependet a forma quam a
materia. sed in generatione pater dat formam, mater materiam, ut dicitur in 16
de animalib.. sed in his quae pertinent ad dignitatem, quae est forma rei,
sequitur patrem, sicut in honoribus et municipiis et hereditate et aliis: sed in
materialibus conditionibus magis debet similari matri quam patri; quia res habet
a forma esse specificum, sed conditiones materiales a materia. ad tertium
dicendum, quod filius assimilatur patri ratione formae quam habet in sui
complemento, sicut et pater; crimen haeresis impedit matrimonium semper
contrahendum; sed non dirimit contractum, nisi sit talis haeretica quae baptismi
sacramentum non acceperit, aut non in forma ecclesiae fuerit baptizata. ad
tertium dicendum, quod conuenientia magis attenditur secundum formam, secundum
quam aliquis est actu, quam secundum materiam, secundum quam est in potentia;
ratio autem procederet secundum opinionem illorum qui dicebant, quod tota natura
rei est materia, et quod formae omnes sunt accidentia; sicut ergo naturalis
generatio habet terminum ad quem, scilicet formam quae est finis generationis,
et terminum a quo, scilicet formam contrariam; ita generatio legalis habet
terminum ad quem, filium uel nepotem; terminum a quo, personam extraneam. unde
cum in secundis nuptiis inueniantur omnia quae sunt de essentia sacramenti, quia
debita materia quam facit personarum legitimitas, et debita forma, scilicet
expressio consensus interioris per uerba; constat etiam quod secundum
matrimonium est sacramentum sicut primum. sed hoc fundamentum sufficienter
philosophus in 2 de anima destruit, ostendens animam corpori sicut formam
materiae uniri. ad tertium dicendum, quod anima non comparatur ad corpus solum
ut operans ad instrumentum quo operatur, sed etiam ut forma ad materiam; nec
differt, quantum ad hoc, siue respondeat passiuo principio actiuum principium in
natura respectu ultimae perfectionis, scilicet formae; siue respectu
dispositionis quae est necessitas ad formam ultimam, sicut est in generatione
hominis secundum positionem fidei; uel etiam de omnibus aliis secundum opinionem
platonis et auicennae. unde sicut omnis operatio inferioris artis expectat
aliquem finem ad quem non peruenitur nisi operatione artis superioris inducentis
formam, uel utentis artificio facto; ita ad ultimum finem, ad quem tota naturae
expectatio tendit, non potest perueniri operatione naturae; causa autem uniuoca
agens producit effectum in similitudine suae formae; quandoque enim ipsa forma,
per quam attenditur similitudo agentis ad effectum, est directe principium
actionis qua producitur ille effectus, sicut calor in igne calefaciente.
quandoque autem illius actionis qua effectus producitur, non est principium
primo et per se ipsa forma secundum quam attenditur similitudo, sed principia
illius formae; ad secundum dicendum, quod sicut formae sacramentorum habent
uirtutem sanctificandi, ut supra dictum est, non ex hoc quod audiuntur, sed ex
hoc quod proferuntur; ita illa uox, quidquid sit, habebit efficaciam
instrumentalem ad resuscitandum, non ex hoc quod sentitur, sed ex hoc quod
profertur; non autem est talis uirtus illa, sed qualis supra dictum est esse in
formis sacramentorum. ad tertium dicendum, quod idem uidetur esse de sono illo
et de formis sacramentorum; scilicet quod in ultimo instanti prolationis
effectum suum habebunt. praeterea, cuilibet formae aptatur materia secundum suam
conditionem, et similiter cuilibet agenti instrumentum. sed corpus comparatur ad
animam sicut materia ad formam, et instrumentum ad agentem. sed forma mixti,
quae est pars essentialis corporis humani, sicut forma eius, non poterit eadem
resumi. sed forma mixtionis penitus cedit in non ens per mortem, cum sit forma
corporalis, et similiter qualitates contrariae ex quibus fit mixtio. ergo forma
mixtionis non redit eadem numero. primo, quia humanitas quae est forma totius,
non est forma et substantia sicut anima, sed est forma tantum: huiusmodi autem
formae penitus cedunt in non ens; praeterea, materia statuae principalior est in
statua quam materia hominis in homine: quia artificialia tota sunt in genere
substantiae ex materia, sed naturalia ex forma, ut patet per philosophum in 2
physic., et commentator idem dicit in 2 de anima. sed si partes sunt diuersae,
et totum erit diuersum: quia partes comparantur ad totum sicut materia ad
formam, ut patet 2 physic.. quarum prima est, quia anima non coniungitur corpori
essentialiter sicut forma materiae, sed solum accidentaliter, sicut motor
mobili, aut homo uestimento; ad tertium dicendum, quod illud quod intelligitur
in materia ante formam, remanet in materia post corruptionem: oportet autem, ut
commentator dicit in 1 physic., et in lib. de substantia orbis, in materia
generabilium et corruptibilium ante formam substantialem intelligere dimensiones
non terminatas, secundum quas attendatur diuisio materiae, ut diuersas formas in
diuersis partibus recipere possit; unde et post separationem formae
substantialis a materia adhuc dimensiones illae manent eadem; et sic materia sub
illis dimensionibus existens, quamcumque formam accipiat, habet maiorem
identitatem ad illud quod ex ea generatum fuerat, quam aliqua pars alia materiae
sub quacumque forma existens; ad quartum dicendum, quod sicut qualitas simplex
non est forma substantialis elementi, sed accidens proprium eius, et dispositio
per quam materia efficitur propria tali formae; ita forma mixtionis, quae est
forma resultans ex qualitatibus simplicibus ad medium uenientibus, non est
substantialis forma corporis mixti, sed est accidens proprium, et dispositio per
quam materia fit necessaria ad formam. corpus autem humanum praeter hanc formam
mixtionis non habet aliam formam substantialem nisi animam rationalem: quia si
haberet aliam formam substantialem priorem illa, daret ei esse substantiale, et
sic per eam constitueretur in genere substantiae; et sic comparatio animae ad
corpus esset sicut comparatio formarum artificialium ad suas materias quantum ad
hoc quod constituuntur in genere substantiae per suam materiam; unde cum anima
rationalis remanet, nulla forma corporis humani substantialis cedit penitus in
non ens. formarum autem accidentalium uariatio non facit diuersitatem in numero.
uel dicendum, quod aliorum generabilium et corruptibilium forma non est per se
subsistens, ut post compositi corruptionem manere ualeat, sicut est de anima
rationali, quae esse, quod sibi in corpore acquiritur, etiam post corpus
retinet, et in participationem illius esse corpus per resurrectionem adducitur,
cum non sit aliud esse corporis et aliud animae in corpore; et sic nulla
interruptio facta est in esse substantiali hominis, ut non possit idem numero
redire propter interruptionem essendi, sicut accidit in aliis rebus corruptis,
quarum esse omnino interrumpitur, forma non remanente, materia autem sub alio
esse remanente. ad secundum dicendum, quod de humanitate et de qualibet forma
totius est duplex opinio. quidam enim dicunt, quod idem secundum rem est forma
totius et forma partis: forma partis secundum quod perficit materiam; forma
autem totius secundum quod ex ea tota ratio speciei consequitur; alia opinio est
auicennae, quae uerior uidetur, quia forma totius non est forma partis tantum,
nec forma aliqua alia praeter formam partis, sed est totum resultans ex
compositione formae et materiae, comprehendens in se utrumque; et haec forma
totius, essentia uel quidditas dicitur. prima autem ratio probans diuersitatem
humanitatis futuram, procedebat ac si humanitas esset quaedam alia forma
superueniens formae et materiae; similiter etiam nec impeditur identitas
humanitatis, si accipiatur coniunctio pro ipsa relatione: quia relatio illa non
est de essentia humanitatis, sed concomitatur eam, eo quod humanitas non est de
illis formis quae sunt compositio et ordo, ut dicitur 2 physic., sicut sunt
formae artificiatorum; unde existente alia compositione numero, non est eadem
numero forma domus. si autem ponamus quod eadem anima secundum substantiam in
homine sit rationalis et sensibilis, nullas in hoc angustias patiemur: quia
animal definitur per sensum, qui est anima sensitiua, sicut per formam
essentialem: per sensum autem, qui est potentia sensitiua, cognoscitur eius
definitio, sicut per formam accidentalem, quae maximam partem confert ad
cognoscendum quod quid est, ut in 1 de anima dicitur. sed in genere
artificialium ponitur secundum quod est forma, quae accidens quoddam est, et
transit, statua destructa; sed forma hominis, scilicet anima, manet post
dissolutionem corporis; et ita etiam est in exemplo quod ponitur in littera:
quia statua non redit eadem numero secundum formam, sed secundum materiam,
secundum quam est substantia quaedam. sic autem statua est homogenea, quamuis
non secundum formam artificialem. respondeo dicendum ad primam quaestionem,
quod, sicut dicitur in 2 de anima, anima habet se ad corpus non solum in
habitudine formae et finis, sed etiam in habitudine causae efficientis; ad
primum ergo dicendum, quod membra dupliciter possunt considerari in comparatione
ad animam; uel secundum habitudinem materiae ad formam, uel secundum habitudinem
instrumenti ad agentem. quia quaedam est quae habet aliquam formam determinatam,
secundum quam continetur inter partes corporis, sicut sanguis, et alii tres
humores, quos natura ordinauit ad membra, quae ex eis generantur, sed tamen
habent aliquas formas determinatas, sicut et aliae partes corporis; quaedam uero
humiditas est in uia transeundi de forma in formam, scilicet de forma humoris in
formam membri; et talis humiditas non resurget, quia post resurrectionem partes
corporis singulae in suis formis stabilientur, ut una in aliam non transeat; et
ideo non resurget illa humiditas quae est in ipso actu transeundi de forma in
formam. et propter hoc sicut elementa in partibus uniuersi habent formas
determinatas, ratione quarum sunt in perfectione uniuersi, sicut corpora mixta;
ita et humores sunt de perfectione corporis humani, sicut et aliae partes,
quamuis non perueniant ad totam perfectionem sicut aliae partes, nec elementa
habent ita perfectas formas sicut mixta. et hoc est quod participat formam
humanae naturae; sicut uerum aurum dicitur quod habet ueram formam auri, ex qua
est proprium esse auri. differt quidem quantum ad hoc quod ponit totum quod est
sub forma carnis et ossis, eadem ratione ad ueritatem humanae naturae pertinere;
ad primum ergo dicendum, quod res naturalis non est id quod est, ex sua materia,
sed ex sua forma; unde quamuis illud materiae quod quandoque fuit forma carnis
bouinae resurgat in homine sub forma carnis humanae, non sequitur quod resurgat
caro bouis, sed caro hominis; non enim illa distinctione utitur philosophus in 1
de generatione, ad distinguendum diuersas partes, sed ad ostendendum quod eaedem
partes possunt considerari et secundum speciem quantum ad id quod est formae et
speciei in ipsis, et secundum materiam quantum ad id quod subest formae et
speciei. constat autem quod materia carnis non habet ordinem ad animam
rationalem, nisi inquantum est sub tali forma; ad tertium dicendum, quod in
materia generabilium et corruptibilium dimensiones interminatas oportet
intelligere ante receptionem formae substantialis: sed quantitas completa et
terminata aduenit materiae post formam substantialem; sed ille terminus non est
nisi ex uirtute formae, cui debet congruere quantitas, sicut et omnia alia
accidentia. ergo cum omnes homines habeant eamdem formam specificam, in omnibus
debet esse secundum naturam eadem quantitatis mensura, nisi sit error. ad
secundum dicendum, quod quantitas huiusmodi indiuidui non solum respondet formae
speciei, sed etiam naturae indiuidui, ut ex dictis patet; praeterea, omne quod
est in potentia ad formam alterius, est passibile ab illo; quia secundum hoc
aliquid est passiuum ab alio, ut dicitur in 1 de generat.. sed corpora sanctorum
post resurrectionem erunt in potentia ad aliam formam. quaecumque communicant in
materia, unum eorum est in potentia ad formam alterius; materia enim secundum
quod est sub una forma, non amittit potentiam ad aliam formam. ergo erunt in
potentia ad aliam formam; et praeterea, cum qualitates illae sint propria
accidentia elementorum, ex forma et materia ipsorum causata, uidetur ualde
absurdum quod, causa manente, effectus tollatur. impossibile est autem quod
aliquid dominetur supra patiens nisi inquantum debilitatur dominium formae
propriae supra materiam patientis, loquendo de passione quae est circa materiam,
de qua nunc loquimur. forma enim ligat potentiam materiae, determinando ipsam ad
unum, secundum quod dominatur super eam. et quia in rebus corruptibilibus non
perfecte dominatur forma super materiam, non perfecte potest ligare ipsam, quin
recipiat interdum per aliquam passionem dispositionem contrariam formae. et ideo
in corporibus illis manet eadem potentia ad formam aliam quae nunc inest,
quantum ad substantiam potentiae; sicut enim materia nunquam fit forma, ita
potentia passiua nunquam fit actiua. oportet enim ad hoc quod forma in speculo
appareat, quod fiat quaedam reuerberatio ad aliquod corpus obscurum; et quia in
corporibus raris forma praedominatur materiae magis, ideo translatum est nomen
subtilitatis ad illa corpora quae optime substant formae, et perficiuntur ab ea
completissimo modo; et ideo alii dicunt, quod dicta completio, ex quo corpora
humana subtilia dicentur, erit ex dominio animae glorificatae, quae est forma
corporis, super ipsum, ratione cuius corpus gloriosum spirituale dicitur, quasi
omnino spiritui subiectum. prima autem subiectio qua corpus animae subiicitur,
est ad participandum esse specificum, prout subiicitur sibi ut materia formae,
et deinde subiicitur ei ad alia opera animae, prout animae est motor; primo,
quia corpulentia quam dos subtilitatis aufert, est ad defectum pertinens, puta
aliqua inordinatio materiae non perfecte substantis suae formae: totum enim quod
ad integritatem corporis pertinet in corpore, resurget tam ex parte formae, quam
ex parte materiae. dicitur autem aliquod corpus esse sensibile ex materia et
forma et naturalibus accidentibus, quae omnia ad integritatem naturae pertinent.
nec enim deerit materia aut forma, aut naturalia accidentia secundum calidum et
frigidum et huiusmodi. similiter etiam neque forma situm habet nisi ex materia
situm habente. anima autem coniungitur corpori non solum ut forma, sed ut motor;
unde sicut per dotem subtilitatis subiicitur ei totaliter, inquantum est forma
corporis, dans esse specificum; ita per dotem agilitatis subiicitur ei inquantum
est motor, ut scilicet sit expeditum et habile ad obediendum spiritui in omnibus
motibus et actionibus animae. quandoque autem mobile resistit uirtuti mouentis
ex alio tantum, et non ex seipso, sicut patet in motu naturali grauium et
leuium: quia per ipsam formam eorum inclinantur ad motum talem: est enim forma
impressio generantis, quod est motor per se grauium et leuium. ex parte autem
materiae non inuenitur aliqua resistentia neque uirtutis inclinantis ad
contrarium motum, neque contrarii loci: quia locus non debetur materiae nisi
secundum quod sub dimensionibus consistens perficitur forma naturali; potest
enim aliqua forma recipi in altero aliquo secundum esse naturale materialiter,
sicut calor recipitur ab igne in aere; alio modo per modum diuersum a modo quo
est in agente, sicut est in omnibus agentibus aequiuocis, in quibus quandoque
contingit quod in agente est forma spiritualiter, quae in patiente materialiter
recipitur; sicut forma quae est in domo facta per artificem est materialiter in
ipsa, et in mente artificis est spiritualiter: sed formae rerum in anima
spiritualiter existentes sunt perfectiones ipsius. anima dum in corpore uiuit,
tenetur a corpore inquantum ex ea et corpore fit unum, sicut ex materia et
forma. sed anima non erit forma illius ignis corporei. praeterea, maior est unio
formae ad materiam quam agentis ad patiens. sed diuersitas naturae spiritualis
et corporalis non impedit quin anima sit forma corporis. unde oportet quod istae
potentiae sint coniuncti sicut subiecti, animae autem sicut principii
influentis, sicut forma est principium proprietatum compositi. sicut et forma
quaelibet ex hoc ipso quod per essentiam suam materiam informat, est origo
proprietatum quae compositum naturaliter consequuntur. ad sextum dicendum, quod
potentiae animae sensitiuae non dicuntur esse actus organorum quasi formae
essentiales ipsorum, nisi ratione animae cuius sunt; sed sunt actus eorum sicut
perficientes ea ad proprias operationes, sicut calor est actus ignis perficiens
ipsum ad calefaciendum: immo exercendo primam actionem oportet quod efficiat
hanc secundam; sicut aqua lauando corpus in baptismo sanctificat animam, et sera
secando lignum perducit ad formam domus. uno modo ut forma materiae, ut ex eis
fiat unum simpliciter; quamuis autem animabus post mortem non assignentur aliqua
corpora, quorum sint formae uel determinati motores; determinantur tamen eis
quaedam corporalia loca per congruentiam quamdam secundum gradus dignitatis
eorum, in quibus sunt quasi in loco, eo modo quo incorporalia in loco esse
possunt, secundum quod magis accedent ad primam substantiam (cui locus superior
per congruentiam deputatur) scilicet deum, cuius sedem caelum scriptura esse
denuntiat; secundario autem et indirecte prosunt ei pro quo aliquis facit illud
quod est indulgentiae causa, quod, sicut dist. 10, quaest. 1, art. 5,
quaestiunc. 3, ad 2, dictum est, quandoque contingere potest, quandoque autem
non potest, secundum diuersam indulgentiae formam. si enim sit talis
indulgentiae forma: quicumque facit hoc uel illud, habebit tantum de
indulgentia: ille qui hoc facit, non potest fructum indulgentiae in alium
transferre: quia eius non est applicare ad aliquid intentionem ecclesiae, per
quam communicantur communia suffragia, ex quibus indulgentiae ualent. si autem
indulgentia sub hac forma fiat: quicumque fecerit hoc uel illud, ipse et pater
eius, uel quicumque ei adiunctus in purgatorio detentus tantum de indulgentia
habebit: talis indulgentia non solum uiuo, sed etiam mortuo proderit. ad tertiam
quaestionem dicendum, quod illud quod est formale in unoquoque, est excellentius
in eo; quia per formam materia completur. solet etiam quaeri, in qua forma
christus iudicabit. praeterea, sicut in sequenti dist. dicetur, christus
secundum formam hominis iudicabit, in qua corporaliter ab omnibus possit uideri.
sed hoc ad perfectionem et nobilitatem elementorum pertinet quod aliquid
extraneae naturae est eis admixtum, quia forma corporis mixti est nobilior quam
forma simplicis. ad tertium dicendum, quod forma mixti et forma elementi possunt
dupliciter considerari: et quia incorruptio est de perfectione gloriae,
perfectio corporis simplicis magis conuenit perfectioni gloriae quam perfectio
corporis mixti, nisi etiam corpus mixtum in se habeat aliquod incorruptionis
principium, sicut corpus humanum, cuius forma est incorruptibilis. ad tertium
dicendum, quod per opus distinctionis sunt rebus diuersae formae collatae,
quibus ad inuicem distinguuntur; praeterea, forma ignis est nobilissima forma ad
quam perduci possit elementaris materia. sed duo eorum retinebunt propriam
formam substantialem, scilicet aer et terra; in duobus uero, scilicet igne et
aqua, non remanebit forma substantialis eorum, sed mutabuntur ad formam caeli:
et sic tria elementa, scilicet ignis, aer et aqua, caelum dicentur, quamuis aer
retineat eamdem formam substantialem quam nunc habet, quia nunc etiam caelum
dicitur. repugnat enim et philosophiae, secundum quam poni non potest quod
corpora inferiora sint in potentia ad formam caeli, cum nec materiam habeant
communem, nec contrarietatem ad inuicem; et etiam theologiae, quia secundum hanc
positionem non saluabitur perfectio uniuersi cum integritate suarum partium,
duobus elementis sublatis. et ideo alii dicunt, quod omnia elementa manebunt
secundum substantiam, sed qualitates actiuae et passiuae ab eis remouebuntur;
sicut etiam ponunt quod in corpore mixto elementa saluabuntur secundum formas
suas substantiales sine hoc quod proprias qualitates habeant, cum sint ad medium
reductae, et medium neutrum extremorum est. sed istud non uidetur probabile, cum
qualitates propriae elementorum sint effectus formarum substantialium, quod
formis substantialibus manentibus qualitates praedictae possint mutari, nisi per
actionem uiolentam ad tempus: sicut in aqua calefacta uidemus quod ex ui suae
speciei frigiditatem recuperat, quam per actionem ignis amisit, dummodo species
aquae maneat. dico ergo, quod aqua quamuis esset nobilior si haberet formam
ignis, similiter terra et aer; uniuersum tamen esset imperfectius, si tota
elementorum materia formam ignis assumeret. in prima enim parte ostendit in qua
forma christus ad iudicium ueniens apparebit; in prima ostendit quod christus
iudicabit in forma hominis; et sicut dicitur christus secundum formam serui
iudicaturus propter causam praemissam; ita etiam dicitur suscitaturus corpora
mortuorum secundum humanitatem. in prima determinat quod christus in forma
hominis iudicabit; in secunda quod in forma hominis gloriosa, ibi: sed cum in
forma humana constet eum appariturum, quaeritur etc.. 1 utrum christus in forma
hominis sit iudicaturus; utrum christus in forma serui sit iudicaturus. uidetur
quod christus in forma serui non sit iudicaturus. ergo in forma diuinitatis
iudicabit. ergo in forma diuinitatis iudicabit. ergo non iudicabit secundum
formam humanam. utrum christus in iudicio apparebit in forma humanitatis
gloriosa. uidetur quod christus in iudicio non apparebit in forma humanitatis
gloriosa. sed crucifixus est in forma infirma. ergo in forma infirmitatis
apparebit, non in forma gloriosa. ergo uidetur quod non apparebit in forma
gloriosa. praeterea, secundum hanc formam deus in iudicio apparebit quae ab
omnibus conspici possit. sed christus secundum formam humanitatis gloriosam non
poterit uideri ab omnibus, bonis et malis; quia oculus non glorificatus non
uidetur esse proportionatus ad uidendum claritatem corporis gloriosi. ergo non
apparebit in forma gloriosa. ergo in iudicio non apparebit omnibus in forma
gloriosa. praeterea, secundum illam formam christus iudicabit in qua iudicatus
est; in qua forma iniuste iudicatus est, iuste iudicabit, ut possit ab impiis
uideri. sed iudicatus est in forma infirmitatis. ergo in forma gloriosa
apparebit. ergo multo fortius iudex in forma gloriosa apparebit. sed in primo
aduentu, in quo christus uenit ad hoc quod iudicaretur, in forma infirmitatis
apparuit. ergo in secundo aduentu in quo ueniet ad hoc ut iudicet, apparebit in
forma gloriosa. quia ergo in primo aduentu ad hoc uenit ut pro nobis
satisfaceret apud patrem, in forma nostrae infirmitatis apparuit: et ideo in
forma gloriosa apparebit. et ideo in forma gloriosa christus ab hominibus
poterit uideri. ad quintum dicendum, quod forma ibi accipitur pro natura humana,
in qua iudicatus est, et etiam iudicabit; respondeo dicendum ad primam
quaestionem, quod, sicut supra dictum est, christus ad iudicandum ueniens, in
forma gloriosa apparebit propter auctoritatem quae iudici debetur. ad secundum
dicendum, quod quamuis christus per hoc quod iniuste iudicatus est, iudiciariam
potestatem meruerit, non tamen iudicabit in forma infirmitatis, in qua iniuste
iudicatus est, sed in forma gloriosa, in qua ad patrem ascendit; ad primum ergo
dicendum, quod ignis purgans non causabit innouationis formam, sed disponet
tantum ad eam, purgando a foeditate peccati, et ab impuritate commixtionis, quae
in corporibus caelestibus non inuenitur; praeterea, animalia et plantae habent
nobiliorem formam quam ipsa elementa. quod dici non potest, quia cum forma eorum
in nihilum cedat, non potest eadem numero resumi. sed hoc ex parte materiae, non
ex parte formae, scilicet animae rationalis, quae post corruptionem hominis
remanet incorrupta; animalia uero bruta et plantae et mineralia et omnia corpora
mixta corrumpuntur et secundum totum et secundum partem, et ex parte materiae
quae formam amittit, et ex parte formae quae actu non manet; cum autem forma
propria sit in qualibet re operationis propriae principium; forma autem propria
hominis, inquantum est homo, sit rationalis anima; oportet quod uel in ipsis
actibus rationalis animae beatitudo consistat, uel in his ad quae homo per actus
rationalis animae comparatur. ad sextum dicendum, quod licet homo ex anima et
corpore consistat, tamen esse specificum habet ex anima, non ex corpore, quia
forma cuiuslibet rei est principium esse eius specifici; sicut enim corpus est
propter animam sicut propter finem, et materia propter formam, ut patet in 2 de
anima, ita et bona corporis ordinantur in animae bona ut in finem; ad secundum
dicendum, quod delectatio requiritur ad beatitudinem quasi forma completiua
beatitudinis: et hoc quidem concesserunt omnes philosophi qui posuerunt animam,
quae est forma humani corporis, esse intellectum per essentiam: illi uero qui
posuerunt animam, quae est forma humani corporis, non esse intellectum per
essentiam, sed in ea esse refulgentiam quamdam intellectus qui est separatus, et
unus communis omnibus, ponunt animam, quae est corporis forma, esse
corruptibilem, nec peruenire ad perfectam beatitudinem, sed solum ad aliquam
beatitudinis participationem, qualis dicta est. ad secundum dicendum, quod in
actu duo consideranda sunt; scilicet substantia actus, et forma ipsius, a qua
perfectionem habet actus. sed secundum formam suam principium est eius habitus.
et ideo haec delectatio non est ipsa beatitudo, sed quaedam beatitudinis
perfectio, et forma, ut supra dictum est. et haec regula est id quod causat
ordinationem in finem, siue sit forma, uel uirtus, uel aliquid huiusmodi; unde
et totum se habet ad partes sicut forma ad materiam; hoc autem non potest esse
ipsa diuina essentia: quia formae et formati oportet esse unum esse; oportet
ergo quod forma qua informatur intellectus noster intelligendo deum, sit aliqua
similitudo impressa a deo in intellectum nostrum. quorum primus est, quod sicut
materia specie non diuersificatur in diuersis indiuiduis, nisi secundum quod
coniungitur principiis indiuiduantibus; ita forma intellecta hominis non
diuersificatur apud me et te, nisi secundum quod coniungitur diuersis formis
imaginabilibus; et ideo quando intellectus separat formam intellectam a formis
imaginationis, remanet quidditas intellecta, quae est una et eadem apud diuersos
intelligentes; uno enim modo est deficiens similitudo, quando participatur forma
secundum eamdem rationem speciei, sed non secundum eumdem perfectionis modum; ad
hoc autem quod uisus cognoscat albedinem, oportet quod recipiatur in eo
similitudo albedinis secundum rationem suae speciei, quamuis non secundum eumdem
modum essendi: quia habet alterius modi esse forma in sensu, et in re extra
animam. si enim fuerit in oculo forma citrini, non dicetur uidere albedinem; non
enim forma existens in intellectu uel sensu, est principium cognitionis secundum
modum essendi quem habet utrobique, sed secundum rationem in qua communicat cum
re exteriori. cum enim in qualibet cognitione sit necessaria aliqua forma, qua
res cognoscatur aut uideatur; forma ista qua intellectus perficitur ad uidendas
substantias separatas, non est quidditas quam intellectus abstrahit a rebus
compositis, ut dicebat prima opinio; neque aliqua impressio relicta a substantia
separata in intellectu nostro, ut dicebat secunda; sed est ipsa substantia
separata, quae coniungitur intellectui nostro ut forma, ut ipsa sit quod
intelligitur, et qua intelligitur. et quidquid sit de aliis substantiis
separatis, tamen istum modum oportet nos accipere in uisione dei per essentiam:
quia quacumque alia forma informaretur intellectus noster, non posset per eam
duci in essentiam diuinam: quod quidem non debet intelligi quasi diuina essentia
sit uera forma intellectus nostri, uel quod ex ea et intellectu nostro
efficiatur unum simpliciter, sicut in naturalibus ex forma et materia naturali;
sed quia proportio essentiae diuinae ad intellectum nostrum est sicut proportio
formae ad materiam. quandocumque enim aliqua duo, quorum unum est perfectius
altero, recipiuntur in eodem receptibili, proportio unius duorum ad alterum;
scilicet magis perfecti ad minus perfectum, est sicut proportio formae ad
materiam; sicut lux et color recipiuntur in diaphano, quorum lux se habet ad
colorem sicut forma ad materiam; et ita cum in anima recipiatur uis
intellectiua, et ipsa essentia diuina inhabitans, licet non per eumdem modum,
essentia diuina se habebit ad intellectum sicut forma ad materiam. sicut enim ex
forma naturali qua aliquid habet esse, et materia, efficitur unum ens
simpliciter; ita ex forma qua intellectus intelligit, et ipso intellectu, fit
unum in intelligendo. in rebus autem naturalibus res per se subsistens non
potest esse forma alicuius materiae, si illa res habeat materiam partem sui;
quia non potest esse ut materia sit forma alicuius: sed si illa res per se
subsistens sit forma tantum, nihil prohibet eam effici formam alicuius materiae,
et fieri quo est ipsius compositi, sicut patet de anima. in intellectu autem
oportet accipere ipsum intellectum in potentia quasi materiam, et speciem
intelligibilem quasi formam; unde si sit aliqua res per se subsistens quae non
habeat aliquid in se praeter id quod est intelligibile in ipsa, talis res per se
poterit esse forma qua intelligitur. huius signum est, quod oportet formam
intelligibilem abstrahere a materia, et omnibus proprietatibus materiae; et
ideo, cum essentia diuina sit actus purus, poterit esse forma qua intellectus
intelligit; in cognoscendo autem, id quod cognoscitur sequitur formam qua
cognoscimus; quia per formam lapidis uidemus lapidem; ad tertium dicendum, quod
dionysius ibi loquitur de cognitione qua deum in uia cognoscimus per aliquam
formam creatam, qua intellectus noster formatur ad eum uidendum. sed, sicut
dicit augustinus, deus omnem formam intellectus nostri subterfugit: quia
quamcumque formam intellectus noster concipiat, illa forma non pertingit ad
rationem diuinae essentiae; sed in patria id ipsum per formam quae est essentia
sua, uidebimus, et coniungemur ei quasi noto. ad quintum dicendum, quod claritas
dei quamuis excedat omnem formam qua nunc intellectus formatur, non tamen
excedit ipsam essentiam diuinam, quae erit quasi forma intellectus nostri in
patria; et per hunc modum dicimus, quod materia debet esse proportionata ad
formam; ad octauum dicendum, quod in uisione qua deus per essentiam uidebitur,
ipsa diuina essentia erit quasi forma intellectus quae intelligit; et sic nullo
modo sequitur quod intellectus noster uidens deum, fiat ipsa essentia diuina,
sed quod ipsa essentia comparatur ad ipsum quasi perfectio et forma. sed
infinitum negatiue acceptum dicitur per remotionem materiae terminantis, quia
forma etiam quodammodo terminatur per materiam; et hoc est forma uisibilis qua
determinatur uterque uisus ad speciale obiectum, sicut per formam lapidis ad
cognoscendum lapidem. et ideo quanto forma corporalis magis abstrahitur a
materia, magis est cognitionis principium; et inde est quod forma in materia
existens nullo modo est cognitionis principium; praeterea, quantitas actionis
est secundum quantitatem formae, quae est actionis principium; sed forma, quae
est cognitionis principium, est id quo cognoscens cognoscit. ad sextum dicendum,
quod actio non attribuitur formae tantum, quae est principium actionis, sed
composito; et ideo actionem oportet mensurare non solum secundum formam, quae
est principium actionis, sed etiam secundum subiectum formae. sed forma quae non
est per se subsistens, non habet alium modum a modo subiecti, quia non habet
esse nisi inquantum est actus talis subiecti; et ideo mensura formae est mensura
compositi; sed forma quae est per se subsistens, habet aliquem modum inquantum
est res quaedam subsistens, et quemdam modum, secundum quod est actus talis
subiecti; et hic modus accipitur secundum mensuram qua perfectibile pertingit ut
perficiat tali forma; respondeo dicendum, quod cum principium actionis sit forma
qua agitur, oportet ex parte eius sumi actionis mensuram; aliter autem in formis
subsistentibus quam in aliis formis, ut prius dictum est. in aliis enim formis
est quantitas fortitudinis in actione secundum quantitatem eius quod receptum
est de forma in subiecto, ut de calore in calido; in formis autem
subsistentibus, secundum quod subiectum subditur formae magis uel minus.
potentia autem cognoscitiua subditur formae qua cognoscit, secundum hoc quod
habet uirtutem cognoscendi. unde secundum quantitatem recepti luminis accipitur
modus quo substat intellectus noster essentiae diuinae ut formae intelligibili;
et per consequens modus perfectionis in operatione, cuius talis forma est
principium, scilicet in uisione dei per essentiam; ad secundum dicendum, quod
quamuis in intellectu unius sancti non sit expressior similitudo dei qua ipsum
cognoscit, quam in alio, quia quilibet per essentiam suam deum uidet: tamen
intellectus unius perfectius substat formae qua intelligit, quam intellectus
alterius; ergo cum in illa beata uisione essentia diuina fiat quasi forma
intellectus nostri, uidetur quod sancti uidentes deum omnia uideant. praeterea,
commentator dicit in 3 de anima, quod si intellectus agens esset forma
intellectus possibilis, intelligeremus omnia. unde dicendum, quod in speculo
materiali tam res quam speculum uidentur sub propria forma, quamuis speculum
illud uideatur per formam receptam, lapis uero per formam propriam resultantem
in re alia; sed in speculo increato uidetur aliquid per formam ipsius speculi,
sicut effectus uidetur per similitudinem causae, et e conuerso; ad undecimum
dicendum, quod intellectus agens est forma proportionata intellectui possibili,
sicut etiam potentia materiae est proportionata potentiae agentis naturalis; et
ideo si intellectus agens fuerit forma intellectus possibilis, oportet quod
intellectus possibilis cognoscat omnia ad quae se extendit uirtus intellectus
agentis. diuina autem essentia non est forma hoc modo intellectui nostro
proportionata; respondeo dicendum, quod ad hoc quod intellectus deum per
essentiam uideat, oportet quod essentia diuina uniatur intellectui nostro
quodammodo ut forma intelligibilis. forma autem non coniungitur perfectibili
nisi quando perfectibile habet dispositiones quibus efficitur susceptiuum talis
formae; ultima enim dispositio ad formam secundum eamdem rationem recipitur in
perfectibili et forma ipsa; ita quod si unum est naturale, et aliud; quia
perfectibile per ultimam dispositionem ad formam contingit ipsam formam. forma
autem quae est diuina essentia, omnem facultatem et capacitatem naturalem
excedit. et ideo facultas siue potentia creaturae non se extendit nisi ad sui
generis formam: secundum autem naturalem facultatem potest intellectus creatus
peruenire ad cognitionem dei per formas creatas ei inditas uel acquisitas;
facultas enim intellectus nostri determinatur ad formas sensibiles quae per
intellectum agentem fiunt intellectae in actu, eo quod phantasmata hoc modo se
habent ad intellectum nostrum sicut sensibilia ad sensum, ut dicitur in 3 de
anima; et ideo oportet quod in omne illud quod intellectus noster intelligit,
naturaliter manuducatur per formas sensibiles, ut etiam dionysius dicit; et quia
substantiae separatae, quae sunt per se maxime intelligibiles, excedunt genus
formarum sensibilium; ideo intellectus noster inuenitur debilis ad cognitionem
earum; facultas autem naturalis intellectus angelici, quamuis non sit
determinata ad formas sensibiles, est tamen determinata ad formas creatas quae
sunt sui generis: quamuis enim diuina essentia sit cuilibet rei praesens, non
tamen est praesens cuilibet intellectui, ut forma intelligibilis; quod tunc
solum accidit quando in intellectu est dispositio sufficiens ad hoc quod sit
unibilis diuinae essentiae ut formae intelligibili. tertio propter excessum
claritatis diuinae essentiae supra formam qua intellectus creatus naturaliter
intelligit; determinari autem ad formam intelligibilem increatam est proprietas
intellectus increati; et ideo lumen illud per quod intellectus unitur formae
intelligibili increatae, communicari potest intellectui creato; intellectus
etiam angeli in statu uiae per omnes dispositiones naturales, uel etiam
gratuitas, non potest in aliquid amplius nisi ut intelligat omne quod intelligit
per formas creatas, ad quas naturalis facultas intellectus eius determinatur, ut
ex dictis patet. deus autem in essentia sua uideri non potest nec per aliquam
formam a sensu abstractam, nec per aliquam formam creatam, ut ex dictis patet.
ex dictis etiam patet quod nullus homo in statu uiae essentiam dei, nec etiam
angeli, potest cognoscere; quia excedit omnes formas sensibiles, per quas
intellectus noster in statu uiae cognoscit, et ipsam mentem nostram, ex cuius
similitudine aliquid de substantiis intellectualibus cognoscimus. ad primum ergo
dicendum, quod secundum dionysium, per hoc quod in scriptura dicitur, quod
aliquis sanctus uidit deum, ut isaias, uel quilibet alius; non est intelligendum
quod essentiam dei, quae est omnibus uiatoribus occulta, uiderit; sed quod
ostensae sunt eis aliquae formae, uel corporales, uel imaginariae, per quas
manuducebantur in dei cognitionem; et hoc fiebat ministerio angelorum, quorum
illuminatione confortabatur intellectus prophetae ad perueniendum in aliqualem
diuinorum cognitionem ex apparentibus formis. non quod deus uideri possit, sed
formam uidit in qua deus locutus est ei. ad sextum dicendum, quod uisio
intellectualis est de his quae sunt in anima per sui essentiam, non quocumque
modo, sed de his quae sunt in ea ut formae intelligibiles in intellectu. siue
sit forma, sicut species lapidis in oculo perficit oculum ad uidendum; siue
principium effectiuum huius formae, sicut dicitur quod oculus uidet per solem;
nihil tamen prohibet quin aliqua forma creata mediante mens nostra a deo
formetur, sicut gratiae uel caritatis habitu; et ideo per illa non possumus
deuenire in essentias illarum rerum quae omnes formas sensibiles excedunt;
respondeo dicendum, quod sicut anima est forma corporis, ita in his quae sunt
communia animae et corpori, id quod ex parte animae se habet, est formale; patet
etiam quod secundum formam est aliquid actu, sed secundum materiam est aliquid
in potentia; unde omnis forma inhaerens comparatur ad operationem quodammodo ut
potentia ad actum; propter quod forma dicitur actus primus, ut scientia; hoc
autem interest inter perfectiones primas et secundas; quod ad primam
perfectionem ordinatur perfectibile sicut ad finem, ut materia ad formam: sed e
conuerso secunda perfectio ordinatur ad perfectibile, ut scilicet perfectibile
per eam esse perfectum habeat; in nobis autem perfectissimum est spiritualis
natura, secundum quam res spirituales sunt nobis conuenientes, sicut in
unoquoque forma est potior materia; ad tertiam quaestionem dicendum, quod anima
est forma corporis, et motor: unde cum dotes corporis ad hoc ordinentur ut
corpus perfecte animae subiiciatur, hoc erit ut subiiciatur ei perfecte et sicut
formae, et sicut motori. a forma autem in materia tria causantur; scilicet esse
substantiale, uires, et formae secundariae, scilicet accidentales, et amborum
conseruatio. inquantum uero perfecte subditur ei ut formae secundum accidentales
formas quae sunt in corpore ab anima, sic est dos claritatis. ergo anima in sui
creatione non habet aliquas formas concreatas. si ergo intelligit aliquid,
oportet quod intelligat per formas a sensibus acceptas; cum omnis cognitio fiat
per aliquam formam quae sit similitudo rei cognitae. sed animae puerorum
defunctorum in uteris maternis non habent aliquas formas a sensibus acceptas.
ergo saltem animae puerorum non possunt intelligere aliquid, cum non habeant
aliquas intelligibiles formas. omnem autem huiusmodi substantiam oportet
incorruptibilem esse; quia materia, inquantum potest esse subiectum priuationis
et formae, est corruptionis causa in rebus materialibus. et ideo alii dicunt,
quod sicut angelus habet apud se formas innatas causarum ordinis uniuersi, ita
et anima a sui creatione; sed dum est in corpore, a corpore opprimitur, ut illis
formis uti non possit ad intelligendum; sed utitur formis quas a sensu accipit,
uel etiam ipsis formis innatis, secundum quosdam qui posuerunt quod addiscere
non est aliud quam reminisci; sed postquam a corpore fuerit separata, utetur
illis formis innatis. nec esset probabile quod, cum anima naturaliter corpori
uniatur, totaliter impediretur per coniunctionem ad corpus, ut formis innatis
uti posset. et ideo aliter dicendum est, quod anima in sui creatione nullas
habet formas concreatas: nec ad hoc quod post separationem a corpore intelligat,
requiruntur aliquae formae a rebus acceptae uel tunc uel prius; unde dionysius
dicit, quod non est possibile nobis in hac uita aliter superlucere diuinum
radium, nisi cum uarietate sensibilium formarum: ad quintum dicendum, quod anima
habet esse perfectius in corpore quam separata, inquantum est forma, non autem
inquantum est intellectus; ad sextum dicendum, quod animae puerorum quamuis non
habeant formas innatas uel acquisitas, habebunt tamen aliquas formas
intelligibiles ex influentia diuini luminis, cooperante ministerio angelorum.
praeterea, impossibile est duas formas eiusdem speciei esse in eodem subiecto.
sed anima separata recipiet aliquas formas intelligibiles ex influentia
substantiae superioris, per quas poterit res intelligere. ergo in ipsa non
possunt remanere intelligibiles formae earumdem rerum a sensibus acceptae.
praeterea, ex hoc intellectus noster actu intelligit quod forma intelligibilis
in eo existit. ergo postquam destitit actu intelligere, forma intelligibilis in
eo non remanet; et sic uidetur quod non remaneant in anima separata aliquae
formae intelligibiles a sensibus acceptae, per quas intelligere possit. frustra
autem remanerent, nisi per eas intelligeret formas prius a sensibus acceptas.
una occasionatur ex opinione auicennae, qui dicit, quod intellectus noster
possibilis non seruat aliquas formas postquam actu intelligere desinit; quia
formae intelligibiles non possunt esse in intellectu possibili nisi ut in ui
apprehendente. sed intellectus possibilis cum conuertit se ad intelligentiam
agentem, quam ponit separatam, accipit species intelligibiles ex influentia
eius, cuius est formas a phantasmatibus abstrahere, et ponere eas in intellectu
possibili; et cum desinit se conuertere ad intellectum agentem, formae illae
desinunt esse in eo; sicut forma uisibilis desinit esse in oculo, cum oculus
desinit se conuertere ad rem uisam. secundo, quia ex quo species in intellectum
possibilem imprimuntur, non est probabile eas aboleri, nisi aliqua causa
corrumpens eas fuerit; cum multo nobilius recipiantur formae intelligibiles in
intellectu possibili quam formae sensibiles in materia prima. ad quartum
dicendum, quod formae intelligibiles acceptae non sunt omnino unius rationis cum
illis formis quae immediate ex influentia diuina proueniunt; unde nihil prohibet
utrasque formas in anima separata remanere; et formas illas tunc acceptas ex
influxu superioris substantiae esse formales et completiuas respectu formarum
acquisitarum a sensibus. ad quintum dicendum, quod in intellectu nostro remanent
formae intelligibiles, etiam postquam actu intelligere desinit; remanent autem
huiusmodi formae intelligibiles in intellectu possibili, cum actu non
intelligit, non sicut in actu completo, sed in actu medio inter potentiam puram
et actum perfectum, sicut etiam forma quae est in fieri, hoc modo se habet. sed
per naturam intellectiuae animae, formae quae in intellectu recipiuntur dum
corpori est coniuncta, non ducunt in cognitionem singularium; respondeo
dicendum, quod cum omnis cognitio sit per formas, quibus cognoscens rebus
cognitis assimilatur; duplex erit cognoscendi modus: unus per formas a rebus
acceptas; alius per formas quae sunt causae rerum, uel a causis rerum acceptae.
in illa ergo cognitione quae fit per formas a rebus acceptas, ipsae res per suam
actionem sunt cognitionis causa. cum ergo omnis actio sit per formam, forma
autem quantum est de se sit uniuersalis; per talem modum non potest deueniri in
cognitionem rerum singularium: quia per hunc modum non cognoscitur materia, quae
est indiuiduationis principium, nisi in uniuersali, inquantum scilicet habet
habitudinem ad formam uniuersalem; sicut qui cognoscit simum, cognoscit nasum
inquantum est subiectum simi; nisi quando formae indiuidualiter recipiuntur in
cognoscente ut sunt in rebus extra animam, sicut accidit in potentiis
cognoscitiuis per organum corporale. sed in illa cognitione quae est per formas
quae sunt rerum causae, uel earum impressiones, peruenitur usque ad singularia,
quamuis huiusmodi formae sint omnino immateriales, eo quod causa rei prima est
quae rebus esse influit: esse autem communiter materiam et formam respicit. unde
huiusmodi formae ducunt directe in cognitionem utriusque, scilicet materiae et
formae; anima ergo, cum est corpori coniuncta, non cognoscit nisi per formas a
rebus acceptas; et ideo per potentiam illam cognoscitiuam in qua formae a rebus
omnino immaterialiter recipiuntur, directe singularia non cognoscit, sed
solummodo per potentias organis affixas; ad primum ergo dicendum, quod anima in
statu uiae non cognoscit singularia directe, nisi per potentias sensitiuas, quia
non cognoscit nisi per formas a rebus acceptas; sensus enim singulare cognoscit
per formam quodammodo materialem; unde per illam formam non potest se extendere
eius cognitio ultra singulare: sed intellectus singulare cognoscit per formam
immaterialem, quae potest esse principium cognoscendi uniuersale et singulare;
ad quintum dicendum, quod eodem modo recipitur forma in intellectu animae
separatae et in intellectu animae coniunctae, scilicet immaterialiter; sed tamen
forma quae est in anima separata, erit alterius rationis et uirtutis; sed si
ponamus quod anima separata cognoscat per formas aliquas uel concreatas uel
influxas a superioribus substantiis, non potest esse quod eius cognitio per rei
distantiam impediatur. non enim per huiusmodi formas cognoscet in quantum res
aliquid agant in animam, uel anima in res, ut sic medium corporale, per quod
actio fiat, cognitionem impedire possit; sed cognitio praedicta perficitur ex
hoc solo quod formae in anima existentes repraesentant res quae sunt extra
animam; unde etiam potentiae cognoscitiuae quae cognoscunt res per formas a
rebus acceptas, dummodo non cognoscant solummodo dum accipiunt, aequaliter
cognoscunt res distantes et propinquas; si ergo cognitio animae separatae non
fit per acceptionem formarum a rebus sensibilibus, ut supra positum est, nullo
modo esse poterit ut eius cognitionem localis distantia impediat. ad tertium
dicendum, quod damnati transibunt ex uehementissimo calore ad uehementissimum
frigus, sine hoc quod in eis sit aliquod refrigerium: quia passio ab
exterioribus non erit per transmutationem corporis a sua pristina naturali
dispositione, ut contraria passio ad aequalitatem uel temperiem reducendo
refrigerium causet, sicut accidit nunc; sed erit per actionem spiritualem,
secundum quod sensibilia agunt per sensum, prout sentiuntur imprimendo formas
illas secundum esse spirituale in organum, et non secundum esse materiale, ut
supra, dist. 44, dictum est. dicit enim, ad philipp. 2-6 cum in forma dei esset,
non rapinam arbitratus est esse se aequalem deo: sed semetipsum exinaniuit,
formam serui accipiens, in similitudinem hominum factus, et habitu inuentus ut
homo. et uidetur a platonicorum dictis exorta, qui ponebant summum deum, patrem
et creatorem omnium rerum, a quo primitus effluxisse dicebant quandam mentem, in
qua essent omnium rerum formae, superiorem omnibus aliis rebus, quam paternum
intellectum nominabant; apostolus dicit, philipp. 2, quod filius, antequam
exinaniret semetipsum formam serui accipiens, in forma dei erat. per formam
autem dei non aliud intelligitur quam natura diuina: sicut per formam serui non
intelligitur aliud quam humana natura. ostendit autem apostolus eum esse
minoratum secundum assumptionem formae seruilis, ita tamen quod deo patri
aequalis existat secundum formam diuinam: dicit enim, ad philipp. 2-6 cum in
forma dei esset, non rapinam arbitratus est esse se aequalem deo, sed semetipsum
exinaniuit, formam serui accipiens. non enim essentia dei est forma in materia,
ut per materiam indiuiduari posset. in plantis uero hoc indicium uitae est, quod
id quod in ipsis est, mouet ad aliquam formam. sensibile enim exterius formam
suam exterioribus sensibus ingerit; ipsa autem deitas non est forma materiae
inhaerens; ratio autem artificiati in mente artificis non est res subsistens,
sed solum intelligibilis forma. formae autem non subsistenti non competit
proprie ut agat, agere enim rei perfectae et subsistentis est: sed est eius ut
ea agatur, est enim forma principium actionis quo agens agit. hoc enim in
materialibus generationibus accidere necesse est inquantum materia generati
recipit formam generantis. nam diuersae perfectiones quas res creata per multas
obtinet formas, deo competunt secundum unam et simplicem eius essentiam. homo
enim aliquis per aliam formam uiuit, et per aliam est sapiens, et per aliam est
iustus: quia enim omnia accidentia sunt formae quaedam substantiae superadditae,
et a principiis substantiae causatae; oportet quod eorum esse sit superadditum
supra esse substantiae, et ab ipso dependens; et tanto uniuscuiusque eorum esse
est prius uel posterius, quanto forma accidentalis, secundum propriam rationem,
fuerit propinquior substantiae uel magis perfecta. non enim formae accidentales
proprie operantur, sed magis habens eas pro suae arbitrio uoluntatis:
intellectus enim fit in actu per formam intelligibilem inquantum est
intelligens, sicut res naturalis fit actu in esse naturali per propriam formam.
res autem naturalis per formam qua perficitur in sua specie, habet inclinationem
in proprias operationes et proprium finem, quem per operationes consequitur:
unde etiam oportet quod ex forma intelligibili consequatur in intelligente
inclinatio ad proprias operationes et proprium finem. unde etiam hinc oritur
omnis inclinatio uoluntatis, quod per formam intelligibilem aliquid
apprehenditur ut conueniens uel afficiens. ignis uero generatus est in igne
generante per similitudinem suae formae. quia sic distinguuntur quae sunt
secundum formam diuersa: nam contrarietas, ut philosophi docent, est differentia
secundum formam. quae quidem differentia diuinis personis non conuenit, cum
earum sit una forma, sicut una essentia: secundum illud apostoli, philipp. 2-6,
de filio dicentis, qui cum in forma dei esset, scilicet patris. nam filiatio,
cum in una natura sit unius speciei, non potest multiplicari nisi secundum
materiam aut subiectum, sicut est etiam de aliis formis. et propter hoc, sic
consideratur diuina similitudo in homine sicut similitudo herculis in lapide:
quantum ad repraesentationem formae, non quantum ad conuenientiam naturae. cum
in forma dei esset, non rapinam arbitratus est se esse aequalem deo: sed
semetipsum exinaniuit formam serui accipiens, in similitudinem hominum factus,
et habitu inuentus ut homo. similiter etiam non conuenirent dei filio exinanitio
aut descensio, sed magis homini glorificatio et ascensio, et sic non uerum esset
quod apostolus dicit, qui cum in forma dei esset, exinaniuit semetipsum formam
serui accipiens: similiter fictionis intellectus excluditur ab hoc quod dicit in
similitudinem hominum factus, per hoc quod dicitur, formam serui accipiens.
manifestum est enim formam pro natura poni, et non pro similitudine, ex hoc quod
dixerat, qui cum in forma dei esset, ubi pro natura ponitur forma: uniuscuiusque
enim speciei sunt determinata essentialia principia, materiam dico et formam, ex
quibus constituitur ratio speciei in his quae sunt ex materia et forma
composita. dicitur igitur filius dei descendisse secundum hoc quod terrenam
substantiam sibi copulauit: sicut et apostolus eum exinanitum dicit, inquantum
formam serui accepit, ita tamen quod diuinitatis naturam non perdidit. ostensum
est enim supra quod deus forma corporis esse non potest. cum igitur uerbum dei
sit deus, ut ostensum est, impossibile est quod uerbum dei sit forma corporis,
ut sic carni pro anima esse possit. quia non solum deus non potest esse forma
corporis, sed nec etiam aliquis supercaelestium spirituum, inter quos supremum
filium dei arius ponebat: manifestum est autem animam principaliter de ratione
hominis esse: cum sit eius forma. quae enim secundum formam differunt, eiusdem
speciei esse non possunt. corpus comparatur ad animam sicut materia ad formam,
et sicut instrumentum ad principale agens. oportet autem materiam proportionatam
esse formae, et instrumentum principali agenti. apostolus dicit, philipp. 2 de
christo iesu, quod cum in forma dei esset, exinaniuit semetipsum, formam serui
accipiens, in similitudinem hominum factus. ille enim homo, si purus homo sit,
non prius fuit in forma dei, ut postmodum in similitudinem hominum fieret:
oportet igitur quod intelligatur de uerbo dei, quod prius fuerit ab aeterno in
forma dei, idest in natura dei, et postmodum exinaniuit semetipsum, in
similitudinem hominum factus. subdit autem, 6 qui cum in forma dei esset, non
rapinam arbitratus est esse se aequalem deo. uerum est igitur dicere quod homo
ille est in forma, idest in natura dei, et aequalis deo. dicitur autem res
naturalis ex hoc quod habet formam, sicut et res artificialis: non enim dicitur
domus antequam habeat formam artis, et similiter non dicitur equus antequam
habeat formam naturae suae. forma igitur rei naturalis est eius natura. oportet
autem dicere quod in christo sint duae formae, etiam post unionem. dicit enim
apostolus, philipp. 2, de christo iesu, quod, cum in forma dei esset, formam
serui accepit. non autem potest dici quod sit eadem forma dei, et forma serui:
et sic, si eadem est forma dei et forma serui, cum iam formam dei habuisset, non
accepisset formam serui. neque iterum potest dici quod forma dei in christo per
unionem sit corrupta: neque iterum potest dici quod forma serui sit corrupta in
unione: quia sic non accepisset formam serui. sed nec dici potest quod forma
serui sit permixta formae dei: unde non diceret quod accepisset formam serui,
sed aliquid eius. et sic oportet dicere, secundum uerba apostoli, quod in
christo, etiam post unionem, fuerunt duae formae. et quia huiusmodi principium
est materia uel forma, ulterius natura dicitur forma uel materia rei naturalis
habentis in se principium motus. et quia forma et materia constituunt essentiam
rei naturalis, extensum est nomen naturae ad significandum essentiam cuiuscumque
rei in natura existentis: ea enim quorum forma est ordo uel compositio, non sunt
res naturales, ut sic eorum unitas possit dici unitas naturae. uel sicut ex
materia et forma constituitur aliquid unum, sicut ex anima et corpore animal.
ostensum est enim in primo libro quod deus neque materia est, neque alicuius
forma esse potest. forma autem est essentiale principium. omnis igitur formae
additio facit aliam speciem et aliam naturam, sicut nunc loquimur de natura. si
igitur diuinitas uerbi addatur humanae naturae sicut forma, faciet aliam
naturam. ex forma et materia semper constituitur una species, quae est
praedicabilis de pluribus actu uel potentia, quantum est de ratione speciei. si
igitur humanae naturae diuina natura quasi forma adueniat, oportebit quod ex
commixtione utriusque quaedam communis species resultet, quae sit a multis
participabilis. nam forma est operationis principium, secundum quam unaquaeque
natura habet propriam speciem. unde oportet quod, sicut diuersarum naturarum
sunt diuersae formae, ita sint et diuersae actiones. forma enim materiae
adueniens speciem constituit. in his solum quae sunt ex materia et forma
composita, differre inuenitur singulare et quidditas eius: anima autem, cum sit
nobilior corpore, non est suppositum corporis, sed magis forma eius. natura
igitur licet multis modis dicatur - nam et generatio uiuentium, et principium
generationis et motus, et materia et forma natura dicuntur: item et aliquando
natura dicitur quod quid est rei, continens ea quae ad speciei pertinent
integritatem; sic enim dicimus naturam humanam communem esse omnibus hominibus,
et similiter in ceteris: - illa ergo uniuntur in natura ex quibus constituitur
integritas speciei alicuius: sic enim ex deo et homine fieret una natura, cum
materia et forma proprie naturam constituant speciei. nec discrepat a rerum
naturalium consuetudine quod aliquid sit naturaliter proprium instrumentum
alicuius quod tamen non est forma ipsius. nihil igitur prohibet hoc modo ponere
unionem humanae naturae ad uerbum quod humana natura sit quasi uerbi
instrumentum non separatum sed coniunctum, nec tamen humana natura ad naturam
uerbi pertinet, nec uerbum est eius forma; inconueniens etiam fuisset ut uerbum,
quod est fons et origo omnium perfectionum et formarum, alicui rei informi et
nondum perfectionem naturae habenti uniretur. similiter autem anima requirit
propriam materiam: sicut et quaelibet alia forma naturalis. formae uero et
accidentia, et etiam partes, non dicuntur fieri nisi secundum quid, cum et esse
non habeant in se subsistens, sed subsistant in alio: ostensum est enim
incarnationem uerbi non sic esse intelligendam quod uerbum sit in carnem
conuersum, aut sit corpori unitum ut forma. unumquodque enim melius esse habet
cum suo digniori unitur, quam cum per se existit: sicut anima sensibilis
nobilius esse habet in homine quam in aliis animalibus, in quibus est forma
principalis, non tamen in homine. quod uero undecimo oppositum fuit, ex eo
soluitur quod aequiuocatio inducitur ex diuersa forma significata per nomen, non
autem ex diuersitate suppositionis: hoc igitur nomen homo, et de christo et de
aliis hominibus dictum, semper eandem formam significat, scilicet naturam
humanam. conuenientius igitur assumpta est hominis natura quam angelica: quia in
homine aliud est natura et persona, cum sit ex materia et forma compositus; et
quod generatur priorem formam amittit et proprietates ipsam consequentes: item,
cum per generationem res formam acquirat, simul acquirit et operationem
consequentem formam, et locum ei congruentem: accidentia etiam, cum sint formae,
indiuiduari non possunt nisi per subiectum. unde remoto subiecto, essent formae
uniuersales. neque etiam in materiam primam substantiam panis est possibile
resolui: cum materia prima sine forma esse non possit. nam in qualibet
conuersione naturali manet subiectum, in quo succedunt sibi diuersae formae, uel
accidentales, sicut cum album in nigrum conuertitur, uel substantiales, sicut
cum aer in ignem: sicut enim uirtute naturalis agentis, cuius operatio se
extendit tantum ad immutationem formae, et existentia subiecti supposita, hoc
totum in illud totum conuertitur secundum uariationem speciei et formae, utpote
hic aer in hunc ignem generatum: ita uirtute diuina, quae materiam non
praesupponit, sed eam producit, et haec materia conuertitur in illam, et per
consequens hoc indiuiduum in illud: indiuiduationis enim principium materia est,
sicut forma est principium speciei. huiusmodi autem sunt certae formae uerborum
et determinati actus, utputa impositio manuum, inunctio, et porrectio libri uel
calicis, aut alicuius huiusmodi quod ad executionem spiritualis pertinet
potestatis. eiusdem autem uirtutis esse uidetur aliquam perfectionem tribuere,
et ad susceptionem illius materiam praeparare: sicut ignis uirtutem habet et ut
formam suam transfundat in alterum, et ut materiam disponat ad formae
susceptionem. arti enim quae formam artificialem inducit, deseruiunt artes quae
disponunt materiam; et illa quae formam inducit, deseruit arti ad quam pertinet
artificiati finis; est enim secundum suam essentiam corporis forma. et primo
quidem ipsa corporeitas, et forma mixtionis: ulterius autem in nihilum uidetur
redire ipsa humanitas, quae dicitur esse forma totius, anima a corpore separata.
quod quidem non solum in magnitudinibus et motibus manifestum est, sed etiam in
qualitatibus et formis: ad horum igitur solutionem, considerandum est quod deus,
sicut supra dictum est, in institutione humanae naturae, aliquid corpori humano
attribuit supra id quod ei ex naturalibus principiis debebatur: scilicet
incorruptibilitatem quandam, per quam conuenienter suae formae coaptaretur, ut
sicut animae uita perpetua est, ita corpus per animam posset perpetuo uiuere. et
talis quidem incorruptibilitas, etsi non esset naturalis quantum ad actiuum
principium, erat tamen quodammodo naturalis ex ordine ad finem, ut scilicet
materia proportionaretur suae naturali formae, quae est finis materiae. nam quod
natura hoc facere non possit, ideo est quia natura semper per formam aliquam
operatur. quod autem habet formam, iam est. cum uero corruptum est, formam
amisit, quae poterat esse actionis principium. nam anima rationalis, quae est
hominis forma, manet post mortem, ut superius est ostensum; materia etiam manet,
quae tali formae fuit subiecta, sub dimensionibus eisdem ex quibus habebat ut
esset indiuidualis materia. uno modo, secundum quod est forma substantialis
corporis, prout in genere substantiae collocatur. et sic corporeitas cuiuscumque
corporis nihil est aliud quam forma substantialis eius, secundum quam in genere
et specie collocatur, ex qua debetur rei corporali quod habeat tres dimensiones.
non enim sunt diuersae formae substantiales in uno et eodem, per quarum unam
collocetur in genere supremo, puta substantiae; quia si prima forma faceret esse
substantiam, sequentes formae iam aduenirent ei quod est hoc aliquid in actu et
subsistens in natura: et sic posteriores formae non facerent hoc aliquid, sed
essent in subiecto quod est hoc aliquid sicut formae accidentales. oportet
igitur, quod corporeitas, prout est forma substantialis in homine, non sit aliud
quam anima rationalis, quae in sua materia hoc requirit, quod habeat tres
dimensiones: alio modo accipitur corporeitas prout est forma accidentalis,
secundum quam dicitur corpus quod est in genere quantitatis. similiter etiam
forma mixti dupliciter accipi potest. uno modo ut per formam mixti intelligatur
forma substantialis corporis mixti. et sic, cum in homine non sit alia forma
substantialis quam anima rationalis, ut ostensum est: non poterit dici quod
forma mixti, prout est forma substantialis, homine moriente cedat in nihilum.
alio modo dicitur forma mixti qualitas quaedam composita et contemperata ex
mixtione simplicium qualitatum, quae ita se habet ad formam substantialem
corporis mixti sicut se habet qualitas simplex ad formam substantialem corporis
simplicis. unde etsi forma mixtionis sic dicta in nihilum cedat, non praeiudicat
unitati corporis resurgentis. de humanitate uero, non est intelligendum quod sit
quaedam forma consurgens ex coniunctione formae ad materiam, quasi realiter sit
alia ab utroque: quia, cum per formam materia fiat hoc aliquid actu, ut dicitur
ii de anima, illa tertia forma consequens non esset substantialis, sed
accidentalis. dicunt autem quidam quod forma partis eadem est et forma totius:
sed dicitur forma partis secundum quod facit materiam esse in actu; forma uero
totius dicitur secundum quod complet speciei rationem. definitio autem rei
naturalis non significat tantum formam, sed formam et materiam: necessarium est
quod humanitas aliquid significet compositum ex materia et forma, sicut et homo.
manifestum est enim quod materiae et formae unum est esse: non enim materia
habet esse in actu nisi per formam. differt tamen quantum ad hoc anima
rationalis ab aliis formis. nam esse aliarum formarum non est nisi in
concretione ad materiam: nam forma et species singularium partium eius continue
manet per totam uitam: et praecipue illud resumendum uidetur quod perfectius
fuit sub forma et specie humanitatis consistens. anima unitur corpori sicut
forma materiae. omnis autem forma habet determinatam materiam: est autem de
ratione naturae quod anima humana sit corporis forma, ipsum uiuificans et in
esse conseruans: disponetur igitur corpus communiter omnium secundum
condecentiam animae: ut scilicet forma incorruptibilis esse incorruptibile
corpori tribuat, contrariorum compositione non obstante: tanto enim aliquid
perfectius est in natura, quanto eius materia perfectius subditur formae. ita
eius corpus sublimabitur ad proprietates caelestium corporum, inquantum erit
clarum, impassibile, absque difficultate et labore mobile, et perfectissime sua
forma perfectum. sed hoc totum accidit supposita transmutabilitate materiae de
forma in formam. corpus autem humanum post resurrectionem non erit transmutabile
de forma in formam, neque in bonis neque in malis: quia in utrisque totaliter
perficietur ab anima quantum ad esse naturae, ita ut iam non sit possibile hanc
formam a tali corpore remoueri, neque aliam introduci, diuina uirtute corpus
animae totaliter subiiciente. unde et potentia quae est in prima materia ad
omnem formam, in corpore humano remanebit quodammodo ligata per uirtutem animae,
ne possit in actum alterius formae reduci. non tamen talis afflictio animam a
corpore poterit separare: cum corpus semper sub eadem forma necesse sit
remanere. neque etiam formarum sensibilium susceptiuae sunt, nisi
intelligibiliter; possunt enim alligari spiritus corporibus uel per modum formae
sicut anima corpori humano alligatur, ut det ei uitam: uel etiam absque hoc quod
sit eius forma, sicut necromantici, uirtute daemonum, spiritus alligant
imaginibus aut huiusmodi rebus. unde etiam christus in forma humanitatis
iudicabit, quam omnes possint uidere, tam boni quam mali. nec potest dici quod
finis caelestis motus sit, ut corpus caeleste reducatur secundum ubi de potentia
in actum: quia haec potentia nunquam potest tota in actum reduci: quia dum
corpus caeleste est actu in uno ubi, est in potentia ad aliud; sicut est et de
potentia materiae primae respectu formarum. in hoc enim maxime diuinam
similitudinem consequitur in causando, quia forma hominis, scilicet anima
rationalis, immediate creatur a deo, ut in secundo est ostensum. ut in genere
aedificii, artifex qui disponit formam domus, dicitur sapiens et architector,
respectu inferiorum artificum, qui dolant ligna uel parant lapides, unde dicitur
i cor. iii, ut sapiens architector fundamentum posui. secundo, utrum sit in eo
compositio formae et materiae. uidetur quod in deo sit compositio formae et
materiae. omne enim quod habet animam, est compositum ex materia et forma, quia
anima est forma corporis. ergo deus est compositus ex materia et forma. ergo
deus ex materia et forma est compositus. ergo est compositus ex materia et
forma. sed contra, omne compositum ex materia et forma est corpus, quantitas
enim dimensiua est quae primo inhaeret materiae. ergo deus non est compositus ex
materia et forma. unde impossibile est quod deus sit compositus ex materia et
forma. secundo, quia omne compositum ex materia et forma est perfectum et bonum
per suam formam, unde oportet quod sit bonum per participationem, secundum quod
materia participat formam. unde impossibile est quod deus sit compositus ex
materia et forma. tertio, quia unumquodque agens agit per suam formam, unde
secundum quod aliquid se habet ad suam formam, sic se habet ad hoc quod sit
agens. quod igitur primum est et per se agens, oportet quod sit primo et per se
forma. est igitur per essentiam suam forma; et non compositus ex materia et
forma. ad tertium dicendum quod formae quae sunt receptibiles in materia
indiuiduantur per materiam, quae non potest esse in alio, cum sit primum
subiectum substans, forma uero, quantum est de se, nisi aliquid aliud impediat,
recipi potest a pluribus. sed illa forma quae non est receptibilis in materia,
sed est per se subsistens, ex hoc ipso indiuiduatur, quod non potest recipi in
alio, et huiusmodi forma est deus. ad cuius intellectum sciendum est, quod in
rebus compositis ex materia et forma, necesse est quod differant natura uel
essentia et suppositum. in his igitur quae non sunt composita ex materia et
forma, in quibus indiuiduatio non est per materiam indiuidualem, idest per hanc
materiam, sed ipsae formae per se indiuiduantur, oportet quod ipsae formae sint
supposita subsistentia. et sic, cum deus non sit compositus ex materia et forma,
ut ostensum est, oportet quod deus sit sua deitas, sua uita, et quidquid aliud
sic de deo praedicatur. secundo, quia esse est actualitas omnis formae uel
naturae, non enim bonitas uel humanitas significatur in actu, nisi prout
significamus eam esse. quod ergo in uno est accidens, non potest in alio esse
substantia, sicut probatur quod calor non sit forma substantialis ignis, quia in
aliis est accidens. deus autem non potest esse subiectum, quia forma simplex non
potest esse subiectum, ut dicit boetius in lib. de trin.. cum enim in deo non
sit compositio, neque quantitatiuarum partium, quia corpus non est; neque
compositio formae et materiae, neque in eo sit aliud natura et suppositum; neque
aliud essentia et esse, neque in eo sit compositio generis et differentiae;
neque subiecti et accidentis, manifestum est quod deus nullo modo compositus
est, sed est omnino simplex. hoc autem etsi possit dici de habente formam, quod
scilicet habeat aliquid quod non est ipsum (puta in albo est aliquid quod non
pertinet ad rationem albi), tamen in ipsa forma nihil est alienum. unde, cum
deus sit ipsa forma, uel potius ipsum esse, nullo modo compositus esse potest.
praeterea, deus est forma, dicit enim augustinus, in libro de uerbis domini,
quod uerbum dei (quod est deus) est forma quaedam non formata. sed forma est
pars compositi. causa autem efficiens cum forma rei factae non incidit in idem
numero, sed solum in idem specie, homo enim generat hominem. neque etiam materia
et forma, quae sunt primae partes compositorum. forma autem quae est pars
compositi, est forma participata, sicut autem participans est posterius eo quod
est per essentiam, ita et ipsum participatum; ad secundum dicendum quod uerbum
est forma exemplaris, non autem forma quae est pars compositi. nihil enim habet
actualitatem, nisi inquantum est, unde ipsum esse est actualitas omnium rerum,
et etiam ipsarum formarum. sed nihil conuenit cum deo in forma, nullius enim rei
essentia est ipsum esse, nisi solius dei. respondeo dicendum quod, cum
similitudo attendatur secundum conuenientiam uel communicationem in forma,
multiplex est similitudo, secundum multos modos communicandi in forma. quaedam
enim dicuntur similia, quae communicant in eadem forma secundum eandem rationem,
et secundum eundem modum, et haec non solum dicuntur similia, sed aequalia in
sua similitudine; alio modo dicuntur similia, quae communicant in forma secundum
eandem rationem, et non secundum eundem modum, sed secundum magis et minus;
tertio modo dicuntur aliqua similia, quae communicant in eadem forma, sed non
secundum eandem rationem; cum enim omne agens agat sibi simile inquantum est
agens, agit autem unumquodque secundum suam formam, necesse est quod in effectu
sit similitudo formae agentis. si ergo agens sit contentum in eadem specie cum
suo effectu, erit similitudo inter faciens et factum in forma, secundum eandem
rationem speciei; si autem agens non sit contentum in eadem specie, erit
similitudo, sed non secundum eandem rationem speciei, sicut ea quae generantur
ex uirtute solis, accedunt quidem ad aliquam similitudinem solis, non tamen ut
recipiant formam solis secundum similitudinem speciei, sed secundum
similitudinem generis. si igitur sit aliquod agens, quod non in genere
contineatur, effectus eius adhuc magis accedent remote ad similitudinem formae
agentis, non tamen ita quod participent similitudinem formae agentis secundum
eandem rationem speciei aut generis, sed secundum aliqualem analogiam, sicut
ipsum esse est commune omnibus. ad tertium dicendum quod non dicitur esse
similitudo creaturae ad deum propter communicantiam in forma secundum eandem
rationem generis et speciei, sed secundum analogiam tantum; bonum autem, cum
habeat rationem appetibilis, importat habitudinem causae finalis, cuius
causalitas prima est, quia agens non agit nisi propter finem, et ab agente
materia mouetur ad formam, unde dicitur quod finis est causa causarum. et sic,
in causando, bonum est prius quam ens, sicut finis quam forma, et hac ratione,
inter nomina significantia causalitatem diuinam, prius ponitur bonum quam ens.
uidemus enim quod id quod est primum in causando, ultimum est in causato, ignis
enim primo calefacit quam formam ignis inducat, cum tamen calor in igne
consequatur formam substantialem. secundo, actio efficientis, mouens ad formam;
tertio aduenit forma. unde e conuerso esse oportet in causato, quod primum sit
ipsa forma, per quam est ens; ad primum ergo dicendum quod pulchrum et bonum in
subiecto quidem sunt idem, quia super eandem rem fundantur, scilicet super
formam, et propter hoc, bonum laudatur ut pulchrum. et quia cognitio fit per
assimilationem, similitudo autem respicit formam, pulchrum proprie pertinet ad
rationem causae formalis. cum autem unumquodque sit id quod est, per suam
formam; forma autem praesupponit quaedam, et quaedam ad ipsam ex necessitate
consequuntur; ad hoc quod aliquid sit perfectum et bonum, necesse est quod
formam habeat, et ea quae praeexiguntur ad eam, et ea quae consequuntur ad
ipsam. praeexigitur autem ad formam determinatio siue commensuratio
principiorum, seu materialium, seu efficientium ipsam, et hoc significatur per
modum, unde dicitur quod mensura modum praefigit. ipsa autem forma significatur
per speciem, quia per formam unumquodque in specie constituitur. ad formam autem
consequitur inclinatio ad finem, aut ad actionem, aut ad aliquid huiusmodi, quia
unumquodque, inquantum est actu, agit, et tendit in id quod sibi conuenit
secundum suam formam. ad tertium dicendum quod quodlibet esse est secundum
formam aliquam, unde secundum quodlibet esse rei, consequuntur ipsam modus,
species et ordo, sicut homo habet speciem, modum et ordinem, inquantum est homo;
id autem quod est ultimus terminus motus, potest accipi dupliciter, uel ipsa res
in quam tenditur, utpote locus uel forma; uel quies in re illa. perfectio autem
et forma effectus est quaedam similitudo agentis, cum omne agens agat sibi
simile. utpote prima perfectio ignis consistit in esse, quod habet per suam
formam substantialem, secunda uero eius perfectio consistit in caliditate,
leuitate et siccitate, et huiusmodi, tertia uero perfectio eius est secundum
quod in loco suo quiescit. finitur autem quodammodo et materia per formam, et
forma per materiam. materia quidem per formam, inquantum materia, antequam
recipiat formam, est in potentia ad multas formas, sed cum recipit unam,
terminatur per illam. forma uero finitur per materiam, inquantum forma, in se
considerata, communis est ad multa, sed per hoc quod recipitur in materia, fit
forma determinate huius rei. materia autem perficitur per formam per quam
finitur, et ideo infinitum secundum quod attribuitur materiae, habet rationem
imperfecti; est enim quasi materia non habens formam. forma autem non perficitur
per materiam, sed magis per eam eius amplitudo contrahitur, unde infinitum
secundum quod se tenet ex parte formae non determinatae per materiam, habet
rationem perfecti. ad secundum dicendum quod terminus quantitatis est sicut
forma ipsius, cuius signum est, quod figura, quae consistit in terminatione
quantitatis, est quaedam forma circa quantitatem. si enim loquamur de infinito
secundum quod competit materiae, manifestum est quod omne existens in actu,
habet aliquam formam, et sic materia eius est terminata per formam. sed quia
materia, secundum quod est sub una forma substantiali, remanet in potentia ad
multas formas accidentales; quod est finitum simpliciter, potest esse infinitum
secundum quid, utpote lignum est finitum secundum suam formam, sed tamen est
infinitum secundum quid, inquantum est in potentia ad figuras infinitas. si
autem loquamur de infinito secundum quod conuenit formae, sic manifestum est
quod illa quorum formae sunt in materia, sunt simpliciter finita, et nullo modo
infinita. si autem sint aliquae formae creatae non receptae in materia, sed per
se subsistentes, ut quidam de angelis opinantur, erunt quidem infinitae secundum
quid, inquantum huiusmodi formae non terminantur neque contrahuntur per aliquam
materiam, sed quia forma creata sic subsistens habet esse, et non est suum esse,
necesse est quod ipsum eius esse sit receptum et contractum ad determinatam
naturam. ad secundum dicendum quod hoc ipsum quod uirtus intellectus extendit se
quodammodo ad infinita, procedit ex hoc quod intellectus est forma non in
materia; nihilominus tamen materia prima, etiam secundum potentiam, non est
infinita simpliciter, sed secundum quid, quia eius potentia non se extendit nisi
ad formas naturales. dato enim quod esset aliquod corpus infinitum secundum
magnitudinem, utpote ignis uel aer, non tamen esset infinitum secundum
essentiam, quia essentia sua esset terminata ad aliquam speciem per formam, et
ad aliquod indiuiduum per materiam. sciendum est igitur quod corpus, quod est
magnitudo completa, dupliciter sumitur, scilicet mathematice, secundum quod
consideratur in eo sola quantitas; et naturaliter, secundum quod consideratur in
eo materia et forma. nam omne corpus naturale aliquam formam substantialem habet
determinatam, cum igitur ad formam substantialem consequantur accidentia,
necesse est quod ad determinatam formam consequantur determinata accidentia;
quia si imaginemur corpus mathematicum existens actu, oportet quod imaginemur
ipsum sub aliqua forma, quia nihil est actu nisi per suam formam. unde, cum
forma quanti, inquantum huiusmodi, sit figura, oportebit quod habeat aliquam
figuram. per diuisionem autem totius acceditur ad materiam, nam partes se habent
in ratione materiae, per additionem autem acceditur ad totum, quod se habet in
ratione formae. est autem duplex pars, scilicet pars essentiae, ut forma et
materia dicuntur partes compositi, et genus et differentia partes speciei; et
etiam pars quantitatis, in quam scilicet diuiditur aliqua quantitas. sicut
apparet etiam in formis accidentalibus, quae secundum accidens quantitatem
habent, albedo enim est tota in qualibet parte superficiei, si accipiatur
totalitas essentiae, quia secundum perfectam rationem suae speciei inuenitur in
qualibet parte superficiei, si autem accipiatur totalitas secundum quantitatem,
quam habet per accidens, sic non est tota in qualibet parte superficiei. sed
formae sunt inuariabiles, dicitur enim in libro sex principiorum, quod forma est
simplici et inuariabili essentia consistens. unde in corporibus inferioribus est
mutabilitas et secundum esse substantiale, quia materia eorum potest esse cum
priuatione formae substantialis ipsorum, et quantum ad esse accidentale, si
subiectum compatiatur secum priuationem accidentis; in corporibus uero
caelestibus, materia non compatitur secum priuationem formae, quia forma
perficit totam potentialitatem materiae, et ideo non sunt mutabilia secundum
esse substantiale; substantiae uero incorporeae, quia sunt ipsae formae
subsistentes, quae tamen se habent ad esse ipsarum sicut potentia ad actum, non
compatiuntur secum priuationem huius actus, quia esse consequitur formam, et
nihil corrumpitur nisi per hoc quod amittit formam. unde in ipsa forma non est
potentia ad non esse, et ideo huiusmodi substantiae sunt immutabiles et
inuariabiles secundum esse. ad tertium dicendum quod formae dicuntur
inuariabiles, quia non possunt esse subiectum uariationis, subiiciuntur tamen
uariationi, inquantum subiectum secundum eas uariatur. et ideo in ente, ratione
suae communitatis, accidit quod priuatio entis fundatur in ente, quod non
accidit in priuationibus formarum specialium, ut uisus uel albedinis, uel
alicuius huiusmodi. in quolibet autem toto homogeneo, totum constituitur ex
partibus habentibus formam totius, sicut quaelibet pars aquae est aqua, et talis
est constitutio continui ex suis partibus. in quolibet autem toto heterogeneo,
quaelibet pars caret forma totius, nulla enim pars domus est domus, nec aliqua
pars hominis est homo. inquantum ergo pars eius non habet formam multitudinis,
componitur multitudo ex unitatibus, sicut domus ex non domibus, non quod
unitates constituant multitudinem secundum id quod habent de ratione
indiuisionis, prout opponuntur multitudini; sed secundum hoc quod habent de
entitate, sicut et partes domus constituunt domum per hoc quod sunt quaedam
corpora, non per hoc quod sunt non domus. ad secundum dicendum quod infinitum
quod se tenet ex parte materiae non perfectae per formam, ignotum est secundum
se, quia omnis cognitio est per formam. sed infinitum quod se tenet ex parte
formae non limitatae per materiam, est secundum se maxime notum. si autem esset
una et eadem res, quae esset principium uisiuae uirtutis, et quae esset res
uisa, oporteret uidentem ab illa re et uirtutem uisiuam habere, et formam per
quam uideret. secundo, quia essentia dei est ipsum esse eius, ut supra ostensum
est, quod nulli formae creatae competere potest. non potest igitur aliqua forma
creata esse similitudo repraesentans uidenti dei essentiam. et hoc nullo modo
per aliquam speciem creatam repraesentari potest, quia omnis forma creata est
determinata secundum aliquam rationem uel sapientiae, uel uirtutis, uel ipsius
esse, uel alicuius huiusmodi. unde, sicut aliae formae intelligibiles quae non
sunt suum esse, uniuntur intellectui secundum aliquod esse quo informant ipsum
intellectum et faciunt ipsum in actu; ita diuina essentia unitur intellectui
creato ut intellectum in actu, per seipsam faciens intellectum in actu. ad
tertium dicendum quod in uisione imaginaria non uidetur dei essentia, sed aliqua
forma in imaginatione formatur, repraesentans deum secundum aliquem modum
similitudinis, prout in scripturis diuinis diuina per res sensibiles metaphorice
describuntur. ea igitur quae non habent esse nisi in materia indiuiduali,
cognoscere est nobis connaturale, eo quod anima nostra, per quam cognoscimus,
est forma alicuius materiae. etsi enim cognoscat res habentes formam in materia,
tamen resoluit compositum in utrumque, et considerat ipsam formam per se. et
ideo, cum intellectus creatus per suam naturam natus sit apprehendere formam
concretam et esse concretum in abstractione, per modum resolutionis cuiusdam,
potest per gratiam eleuari ut cognoscat substantiam separatam subsistentem, et
esse separatum subsistens. respondeo dicendum quod omne quod eleuatur ad aliquid
quod excedit suam naturam, oportet quod disponatur aliqua dispositione quae sit
supra suam naturam, sicut, si aer debeat accipere formam ignis, oportet quod
disponatur aliqua dispositione ad talem formam. cum autem aliquis intellectus
creatus uidet deum per essentiam, ipsa essentia dei fit forma intelligibilis
intellectus. ad tertium dicendum quod dispositio ad formam ignis non potest esse
naturalis nisi habenti formam ignis. anima autem nostra, quandiu in hac uita
uiuimus, habet esse in materia corporali, unde naturaliter non cognoscit aliqua
nisi quae habent formam in materia, uel quae per huiusmodi cognosci possunt.
dicit enim boetius, in libro de consol., quod ratio non capit simplicem formam.
deus autem maxime est simplex forma, ut supra ostensum est. ad primum ergo
dicendum quod ratio ad formam simplicem pertingere non potest, ut sciat de ea
quid est, potest tamen de ea cognoscere, ut sciat an est. forma autem in eis non
est aliquid completum subsistens, sed magis quo aliquid est, inde est quod omnia
nomina a nobis imposita ad significandum aliquid completum subsistens,
significant in concretione, prout competit compositis; quae autem imponuntur ad
significandas formas simplices, significant aliquid non ut subsistens, sed ut
quo aliquid est, sicut albedo significat ut quo aliquid est album. ad tertium
dicendum quod significare substantiam cum qualitate, est significare suppositum
cum natura uel forma determinata in qua subsistit. unde quaelibet creatura
intantum eum repraesentat, et est ei similis, inquantum perfectionem aliquam
habet, non tamen ita quod repraesentet eum sicut aliquid eiusdem speciei uel
generis, sed sicut excellens principium, a cuius forma effectus deficiunt, cuius
tamen aliqualem similitudinem effectus consequuntur; sicut formae corporum
inferiorum repraesentant uirtutem solarem. quia omnis effectus non adaequans
uirtutem causae agentis, recipit similitudinem agentis non secundum eandem
rationem, sed deficienter, ita ut quod diuisim et multipliciter est in
effectibus, in causa est simpliciter et eodem modo; sicut sol secundum unam
uirtutem, multiformes et uarias formas in istis inferioribus producit. ad
sciendum autem quae nomina proprie sunt communicabilia, considerandum est quod
omnis forma in supposito singulari existens, per quod indiuiduatur, communis est
multis, uel secundum rem uel secundum rationem saltem, sicut natura humana
communis est multis secundum rem et rationem, natura autem solis non est
communis multis secundum rem, sed secundum rationem tantum; formae uero quae non
indiuiduantur per aliquod suppositum, sed per seipsas (quia scilicet sunt formae
subsistentes), si intelligerentur secundum quod sunt in seipsis, non possent
communicari nec re neque ratione; sed quia formas simplices per se subsistentes
non possumus intelligere secundum quod sunt, sed intelligimus eas ad modum rerum
compositarum habentium formas in materia; ideo, ut dictum est, imponimus eis
nomina concreta significantia naturam in aliquo supposito. non enim significat
formam aliquam, sed ipsum esse. unde, cum esse dei sit ipsa eius essentia, et
hoc nulli alii conueniat, ut supra ostensum est, manifestum est quod inter alia
nomina hoc maxime proprie nominat deum, unumquodque enim denominatur a sua
forma. praeterea, boetius dicit, in libro de trin., quod forma simplex subiectum
esse non potest. sed deus maxime est forma simplex, ut supra ostensum est. sed
et in propositionibus in quibus idem praedicatur de seipso, hoc aliquo modo
inuenitur; inquantum intellectus id quod ponit ex parte subiecti, trahit ad
partem suppositi, quod uero ponit ex parte praedicati, trahit ad naturam formae
in supposito existentis, secundum quod dicitur quod praedicata tenentur
formaliter, et subiecta materialiter. ad secundum dicendum quod intellectus
noster non potest formas simplices subsistentes secundum quod in seipsis sunt,
apprehendere, sed apprehendit eas secundum modum compositorum, in quibus est
aliquid quod subiicitur, et est aliquid quod inest. et ideo apprehendit formam
simplicem in ratione subiecti, et attribuit ei aliquid. ad cuius euidentiam,
considerandum est quod cognoscentia a non cognoscentibus in hoc distinguuntur,
quia non cognoscentia nihil habent nisi formam suam tantum; sed cognoscens natum
est habere formam etiam rei alterius, nam species cogniti est in cognoscente.
coarctatio autem formae est per materiam. unde et supra diximus quod formae,
secundum quod sunt magis immateriales, secundum hoc magis accedunt ad quandam
infinitatem. forma enim, inquantum perficit materiam dando ei esse, quodammodo
supra ipsam effunditur, inquantum uero in seipsa habet esse, in seipsam redit.
ad tertium dicendum quod esse naturale non est materiae primae, quae est in
potentia, nisi secundum quod est reducta in actum per formam. sicut enim supra
dictum est, intelligere non est actio progrediens ad aliquid extrinsecum, sed
manet in operante sicut actus et perfectio eius, prout esse est perfectio
existentis, sicut enim esse consequitur formam, ita intelligere sequitur speciem
intelligibilem. in deo autem non est forma quae sit aliud quam suum esse, ut
supra ostensum est. ad secundum dicendum quod intellectum est perfectio
intelligentis non quidem secundum suam substantiam, sed secundum suam speciem,
secundum quam est in intellectu, ut forma et perfectio eius, lapis enim non est
in anima, sed species eius, ut dicitur in iii de anima. intantum enim ipsum
intelligere specificatur per obiectum suum, inquantum forma intelligibilis est
principium intellectualis operationis, nam omnis operatio specificatur per
formam quae est principium operationis, sicut calefactio per calorem. unde per
illam formam intelligibilem specificatur intellectualis operatio, quae facit
intellectum in actu. et omnis forma, per quam quaelibet res in propria specie
constituitur, perfectio quaedam est. scientia autem artificis est causa
artificiatorum, eo quod artifex operatur per suum intellectum, unde oportet quod
forma intellectus sit principium operationis, sicut calor est principium
calefactionis. sed considerandum est quod forma naturalis, inquantum est forma
manens in eo cui dat esse, non nominat principium actionis; et similiter forma
intelligibilis non nominat principium actionis secundum quod est tantum in
intelligente, nisi adiungatur ei inclinatio ad effectum, quae est per
uoluntatem. cum enim forma intelligibilis ad opposita se habeat (cum sit eadem
scientia oppositorum), non produceret determinatum effectum, nisi determinaretur
ad unum per appetitum, ut dicitur in ix metaphys.. quod contingit ex hoc, quia
formae simplices et indiuisibiles non sunt actu in intellectu nostro, sed in
potentia tantum, nam si essent actu in intellectu nostro, non per priuationem
cognoscerentur. quia singularia ex causis uniuersalibus sortiuntur quasdam
formas et uirtutes, quae, quantumcumque ad inuicem coniungantur, non
indiuiduantur nisi per materiam indiuidualem. unde, cum uirtus actiua dei se
extendat non solum ad formas, a quibus accipitur ratio uniuersalis, sed etiam
usque ad materiam, ut infra ostendetur; necesse est quod scientia dei usque ad
singularia se extendat, quae per materiam indiuiduantur. et esset simile de
scientia artificis, si esset productiua totius rei, et non formae tantum. hoc
autem ideo est, quia cognitio cuiuslibet cognoscentis se extendit secundum modum
formae quae est principium cognitionis. sed obstant quidam, dicentes quod ista
distinctio habet locum in formis separabilibus a subiecto; in formis autem
inseparabilibus a subiecto, non habet locum praedicta distinctio; hoc siquidem
est operabilia modo speculatiuo considerare, et non secundum quod operabilia
sunt, operabile enim est aliquid per applicationem formae ad materiam, non per
resolutionem compositi in principia uniuersalia formalia. idea enim graece,
latine forma dicitur, unde per ideas intelliguntur formae aliarum rerum, praeter
ipsas res existentes. forma autem alicuius rei praeter ipsam existens, ad duo
esse potest, uel ut sit exemplar eius cuius dicitur forma; uel ut sit principium
cognitionis ipsius, secundum quod formae cognoscibilium dicuntur esse in
cognoscente. in omnibus enim quae non a casu generantur, necesse est formam esse
finem generationis cuiuscumque. agens autem non ageret propter formam, nisi
inquantum similitudo formae est in ipso. in quibusdam enim agentibus praeexistit
forma rei fiendae secundum esse naturale, sicut in his quae agunt per naturam;
et haec potest dici idea domus, quia artifex intendit domum assimilare formae
quam mente concepit. quia igitur mundus non est casu factus, sed est factus a
deo per intellectum agente, ut infra patebit, necesse est quod in mente diuina
sit forma, ad similitudinem cuius mundus est factus. sed contra est quod dicit
augustinus, in libro octoginta trium quaest., ideae sunt principales quaedam
formae uel rationes rerum stabiles atque incommutabiles, quia ipsae formatae non
sunt, ac per hoc aeternae ac semper eodem modo se habentes, quae diuina
intelligentia continentur. hoc autem quomodo diuinae simplicitati non repugnet,
facile est uidere, si quis consideret ideam operati esse in mente operantis
sicut quod intelligitur; non autem sicut species qua intelligitur, quae est
forma faciens intellectum in actu. forma enim domus in mente aedificatoris est
aliquid ab eo intellectum, ad cuius similitudinem domum in materia format. sicut
artifex, dum intelligit formam domus in materia, dicitur intelligere domum, dum
autem intelligit formam domus ut a se speculatam, ex eo quod intelligit se
intelligere eam, intelligit ideam uel rationem domus. praeterea, deus cognoscit
materiam primam, quae non potest habere ideam, cum nullam habeat formam. sed
quia nos ponimus materiam creatam a deo, non tamen sine forma, habet quidem
materia ideam in deo, non tamen aliam ab idea compositi. artifex enim per formam
domus facit omnia accidentia quae a principio concomitantur domum, sed ea quae
superueniunt domui iam factae, ut picturae uel aliquid aliud, facit per aliquam
aliam formam. et inde est quod res artificiales dicuntur uerae per ordinem ad
intellectum nostrum, dicitur enim domus uera, quae assequitur similitudinem
formae quae est in mente artificis; cum autem omnis res sit uera secundum quod
habet propriam formam naturae suae, necesse est quod intellectus, inquantum est
cognoscens, sit uerus inquantum habet similitudinem rei cognitae, quae est forma
eius inquantum est cognoscens. sed quando iudicat rem ita se habere sicut est
forma quam de re apprehendit, tunc primo cognoscit et dicit uerum. et hoc facit
componendo et diuidendo, nam in omni propositione aliquam formam significatam
per praedicatum, uel applicat alicui rei significatae per subiectum, uel remouet
ab ea. et sic, licet plures sint essentiae uel formae rerum, tamen una est
ueritas diuini intellectus, secundum quam omnes res denominantur uerae. alio
modo, quia non habet in se quo determinetur ad aliquem locum uel tempus, sicut
materia prima dicitur esse una, non quia habet unam formam, sicut homo est unus
ab unitate unius formae, sed per remotionem omnium formarum distinguentium. sic
enim formae mutabiles dici possunt. dicuntur igitur res artificiales falsae
simpliciter et secundum se, inquantum deficiunt a forma artis, unde dicitur
aliquis artifex opus falsum facere, quando deficit ab operatione artis. et circa
propria sensibilia sensus non habet falsam cognitionem, nisi per accidens, et ut
in paucioribus, ex eo scilicet quod, propter indispositionem organi, non
conuenienter recipit formam sensibilem, sicut et alia passiua, propter suam
indispositionem, deficienter recipiunt impressionem agentium. respondeo dicendum
quod, sicut res habet esse per propriam formam, ita uirtus cognoscitiua habet
cognoscere per similitudinem rei cognitae. unde, sicut res naturalis non deficit
ab esse quod sibi competit secundum suam formam, potest autem deficere ab
aliquibus accidentalibus uel consequentibus; sicut homo ab hoc quod est habere
duos pedes, non autem ab hoc quod est esse hominem, ita uirtus cognoscitiua non
deficit in cognoscendo respectu illius rei cuius similitudine informatur; et
praeterea, corpora grauia et leuia mouentur a motore extrinseco, uel generante,
qui dat formam, uel remouente prohibens, ut dicitur in uiii physic., et ita non
mouent seipsa, sicut corpora uiuentia. agens uero principale est quod per suam
formam agit; et hoc interdum agit per aliquod instrumentum, quod non agit ex
uirtute suae formae, sed ex uirtute principalis agentis; inueniuntur igitur
quaedam, quae mouent seipsa, non habito respectu ad formam uel finem, quae inest
eis a natura, sed solum quantum ad executionem motus, sed forma per quam agunt,
et finis propter quem agunt, determinantur eis a natura. et huiusmodi sunt
plantae, quae secundum formam inditam eis a natura, mouent seipsas secundum
augmentum et decrementum. quaedam uero ulterius mouent seipsa, non solum habito
respectu ad executionem motus, sed etiam quantum ad formam quae est principium
motus, quam per se acquirunt. et huiusmodi sunt animalia, quorum motus
principium est forma non a natura indita, sed per sensum accepta. sed quamuis
huiusmodi animalia formam quae est principium motus, per sensum accipiant, non
tamen per seipsa praestituunt sibi finem suae operationis, uel sui motus; sed
est eis inditus a natura, cuius instinctu ad aliquid agendum mouentur per formam
sensu apprehensam. sicut etiam in artibus, uidemus quod ars ad quam pertinet
usus nauis, scilicet ars gubernatoria, praecipit ei quae inducit formam nauis,
et haec praecipit illi quae habet executionem tantum, in disponendo materiam. ad
secundum dicendum quod exemplata oportet conformari exemplari secundum rationem
formae, non autem secundum modum essendi. nam alterius modi esse habet quandoque
forma in exemplari et in exemplato, sicut forma domus in mente artificis habet
esse immateriale et intelligibile, in domo autem quae est extra animam, habet
esse materiale et sensibile. ad tertium dicendum quod, si de ratione rerum
naturalium non esset materia, sed tantum forma, omnibus modis ueriori modo
essent res naturales in mente diuina per suas ideas, quam in seipsis. sicut enim
res naturalis habet esse in actu per suam formam, ita intellectus intelligens
actu per suam formam intelligibilem. quaelibet autem res ad suam formam
naturalem hanc habet habitudinem, ut quando non habet ipsam, tendat in eam; unde
et natura intellectualis ad bonum apprehensum per formam intelligibilem, similem
habitudinem habet, ut scilicet, cum habet ipsum, quiescat in illo; ad quartum
dicendum quod unius et eiusdem effectus, etiam in nobis, est causa scientia ut
dirigens, qua concipitur forma operis, et uoluntas ut imperans, quia forma, ut
est in intellectu tantum, non determinatur ad hoc quod sit uel non sit in
effectu, nisi per uoluntatem. ad cuius euidentiam, considerandum est quod, cum
effectus conformetur agenti secundum suam formam, eadem ratio est in causis
agentibus, quae est in causis formalibus. in formis autem sic est quod, licet
aliquid possit deficere ab aliqua forma particulari, tamen a forma uniuersali
nihil deficere potest, potest enim esse aliquid quod non est homo uel uiuum, non
autem potest esse aliquid quod non sit ens. non enim agens naturale intendit
priuationem uel corruptionem; sed formam, cui coniungitur priuatio alterius
formae; et generationem unius, quae est corruptio alterius. sicut etiam in rebus
naturalibus potest assignari ratio, cum prima materia tota sit in se uniformis,
quare una pars eius est sub forma ignis, et alia sub forma terrae, a deo in
principio condita, ut scilicet sit diuersitas specierum in rebus naturalibus.
sed quare haec pars materiae est sub ista forma, et illa sub alia, dependet ex
simplici diuina uoluntate. praeterea, secundum philosophum, in ix metaphys.,
qualibet potentia melior est eius actus, nam forma est melior quam materia, et
actio quam potentia actiua; in omnibus enim agentibus hoc inuenitur, quod quanto
aliquod agens perfectius habet formam qua agit, tanto est maior eius potentia in
agendo. ad primum ergo dicendum quod philosophus loquitur de infinito quod est
ex parte materiae non terminatae per formam; ad tertium dicendum quod, quia
substantiales differentiae non sunt nobis notae, uel etiam nominatae non sunt,
oportet interdum uti differentiis accidentalibus loco substantialium, puta si
quis diceret, ignis est corpus simplex, calidum et siccum, accidentia enim
propria sunt effectus formarum substantialium, et manifestant eas. et quia
huiusmodi principium est formale uel materiale, communiter tam materia quam
forma dicitur natura. et quia per formam completur essentia uniuscuiusque rei,
communiter essentia uniuscuiusque rei, quam significat eius definitio, uocatur
natura. unde boetius in eodem libro dicit quod natura est unumquodque informans
specifica differentia, specifica enim differentia est quae complet definitionem,
et sumitur a propria forma rei. praeterea, boetius dicit, in commento
praedicamentorum, quod usia, quod est idem quod essentia, significat compositum
ex materia et forma. id autem quod est compositum ex materia et forma, est
indiuiduum substantiae, quod et hypostasis et persona dicitur. praeterea,
boetius dicit, in commento praedicamentorum, quod hypostasis dicitur materia,
usiosis autem, idest subsistentia, dicitur forma. sed neque forma neque materia
potest dici persona. unde in rebus compositis ex materia et forma, essentia
significat non solum formam, nec solum materiam, sed compositum ex materia et
forma communi, prout sunt principia speciei. sed compositum ex hac materia et ex
hac forma, habet rationem hypostasis et personae, anima enim et caro et os sunt
de ratione hominis, sed haec anima et haec caro et hoc os sunt de ratione huius
hominis. neque sunt idem cum essentia in compositis ex materia et forma, ut
supra dictum est, cum de simplicitate diuina ageretur. ad quintum dicendum quod
indiuiduum compositum ex materia et forma, habet quod substet accidenti, ex
proprietate materiae. unde et boetius dicit, in libro de trin., forma simplex
subiectum esse non potest. sed quod per se subsistat, habet ex proprietate suae
formae, quae non aduenit rei subsistenti, sed dat esse actuale materiae, ut sic
indiuiduum subsistere possit. propter hoc ergo hypostasim attribuit materiae, et
usiosim, siue subsistentiam, formae, quia materia est principium substandi, et
forma est principium subsistendi. alia est diuisio formalis, quae fit per
oppositas uel diuersas formas, et hanc diuisionem sequitur multitudo quae non
est in aliquo genere, sed est de transcendentibus, secundum quod ens diuiditur
per unum et multa. ad secundum dicendum quod differentia importat distinctionem
formae. est autem tantum una forma in diuinis, ut patet per id quod dicitur
philip. ii, qui cum in forma dei esset. utitur tamen damascenus nomine
differentiae in diuinis personis, secundum quod proprietas relatiua significatur
per modum formae, unde dicit quod non differunt ab inuicem hypostases secundum
substantiam, sed secundum determinatas proprietates. quia si excludat a forma
subiecti, sic est uera, ut sit sensus, solus pater est deus, idest, ille cum quo
nullus alius est pater, est deus. in quibus, ad significandum simplices formas,
nominibus abstractis utimur, ad significandum uero res subsistentes, utimur
nominibus concretis. manifestum est enim quod generatio accipit speciem a
termino, qui est forma generati. et quanto haec fuerit propinquior formae
generantis, tanto uerior et perfectior est generatio; sicut generatio uniuoca
est perfectior quam non uniuoca, nam de ratione generantis est, quod generet
sibi simile secundum formam. unde hoc ipsum quod in generatione diuina est eadem
numero forma generantis et geniti, in rebus autem creatis non est eadem numero,
sed specie tantum, ostendit quod generatio, et per consequens paternitas, per
prius sit in deo quam in creaturis. cogitationis tamen nomen dei uerbo proprie
non conuenit, dicit enim augustinus, xu de trin., ita dicitur illud uerbum dei,
ut cogitatio non dicatur; ne aliquid esse quasi uolubile credatur in deo, quod
nunc accipiat formam ut uerbum sit, eamque dimittere possit, atque informiter
quodammodo uolutari. cum uero intellectus iam ad formam ueritatis pertingit, non
cogitat, sed perfecte ueritatem contemplatur. nam intelligere importat solam
habitudinem intelligentis ad rem intellectam; in qua nulla ratio originis
importatur, sed solum informatio quaedam in intellectu nostro, prout intellectus
noster fit in actu per formam rei intellectae. sed species, siue forma, in
diuinis dicitur essentialiter. ad secundum dicendum quod species, prout ponitur
ab hilario in definitione imaginis, importat formam deductam in aliquo ab alio.
hoc enim modo imago dicitur esse species alicuius, sicuti id quod assimilatur
alicui, dicitur forma eius, inquantum habet formam illi similem. unde numerum
accipit a forma significata, sicut et alia substantiua. sicut igitur pater et
filius sunt unus deus, propter unitatem formae significatae per hoc nomen deus;
ita sunt unum principium spiritus sancti, propter unitatem proprietatis
significatae in hoc nomine principium. ad secundum dicendum quod, cum dicitur,
pater et filius sunt unum principium spiritus sancti, designatur una proprietas,
quae est forma significata per nomen. nam adiectiua nomina habent numerum
secundum supposita, substantiua uero a seipsis, secundum formam significatam.
unde ad huius euidentiam, sciendum est quod, cum res communiter denominentur a
suis formis, sicut album ab albedine, et homo ab humanitate; omne illud a quo
aliquid denominatur, quantum ad hoc habet habitudinem formae. ut si dicam, iste
est indutus uestimento, iste ablatiuus construitur in habitudine causae
formalis, quamuis non sit forma. dicimus enim quod ignis est calefaciens
calefactione, quamuis calefactio non sit calor, qui est forma ignis, sed actio
ab igne procedens, et dicimus quod arbor est florens floribus, quamuis flores
non sint forma arboris, sed quidam effectus ab ipsa procedentes. et sic natura
se habet ut forma, indiuiduum autem ut suppositum formae, propter hoc etiam in
diuinis, quantum ad modum significandi, essentia significatur ut forma trium
personarum. dicimus autem in rebus creatis formam quamcumque esse eius cuius est
forma; rem autem habentem formam non dicimus esse formae, nisi cum adiectione
alicuius adiectiui, quod designat illam formam, ut cum dicimus, ista mulier est
egregiae formae, iste homo est perfectae uirtutis. et similiter, quia in
diuinis, multiplicatis personis, non multiplicatur essentia, dicimus unam
essentiam esse trium personarum; et tres personas unius essentiae, ut
intelligantur isti genitiui construi in designatione formae. ad quartum dicendum
quod forma, absolute accepta, consueuit significari ut eius cuius est forma, ut
uirtus petri. e conuerso autem, res habens formam aliquam non consueuit
significari ut eius, nisi cum uolumus determinare siue designare formam. et tunc
requiruntur duo genitiui, quorum unus significet formam, et alius
determinationem formae, ut si dicatur, petrus est magnae uirtutis, uel etiam
requiritur unus genitiuus habens uim duorum genitiuorum, ut cum dicitur, uir
sanguinum est iste, idest effusor multi sanguinis. quia igitur essentia diuina
significatur ut forma respectu personae, conuenienter essentia personae dicitur.
aliquid tamen est sua forma, ut patet in omnibus rebus immaterialibus. et ideo
per hoc quod dicimus tres personas unius essentiae, significando essentiam in
habitudine formae, non ostenditur aliud esse essentia quam persona, quod
ostenderetur, si diceremus tres personas ex eadem essentia. substantia autem,
sicut per se habet esse, ita per se habet unitatem uel multitudinem, unde et
singularitas uel pluralitas nominis substantiui attenditur secundum formam
significatam per nomen. in creaturis autem non inuenitur una forma in pluribus
suppositis nisi unitate ordinis, ut forma multitudinis ordinatae. unde nomina
significantia talem formam, si sint substantiua, praedicantur de pluribus in
singulari, non autem si sint adiectiua. in diuinis autem essentia diuina
significatur per modum formae, ut dictum est quae quidem simplex est et maxime
una, ut supra ostensum est. ad quartum dicendum quod forma significata per hoc
nomen persona, non est essentia uel natura, sed personalitas. quandoque ergo hoc
nomen deus supponit pro essentia, ut cum dicitur, deus creat, quia hoc
praedicatum competit subiecto ratione formae significatae, quae est deitas. ad
primum ergo dicendum quod hoc nomen deus, licet conueniat cum terminis
singularibus in hoc, quod forma significata non multiplicatur; conuenit tamen
cum terminis communibus in hoc, quod forma significata inuenitur in pluribus
suppositis. quia enim forma significata per hoc nomen homo, idest humanitas,
realiter diuiditur in diuersis suppositis, per se supponit pro persona; sed
forma significata per hoc nomen deus, scilicet essentia diuina, est una et
communis secundum rem. sed hoc nomen essentia non habet ex modo suae
significationis quod supponat pro persona, quia significat essentiam ut formam
abstractam. ad sextum dicendum quod deitas, inquantum est una in pluribus
suppositis, habet quandam conuenientiam cum forma nominis collectiui. praeterea,
essentialia attributa, in abstracto significata, significant per modum formae.
sed una persona non se habet ad aliam ut forma, cum forma ab eo cuius est forma,
supposito non distinguatur. ad secundum dicendum quod, si sic appropriarentur
essentialia attributa personis, quod essent eis propria, sequeretur quod una
persona se haberet ad aliam in habitudine formae. quandoque uero designat
habitudinem formae per quam agens operatur; quae quidem significantur in
abstracto, ut quaedam formae personarum. unde, cum de ratione formae sit, quod
sit in eo cuius est forma, oportet dicere proprietates esse in personis, et eas
tamen esse personas; quia enim diuina simplicitas excludit compositionem formae
et materiae, sequitur quod in diuinis idem est abstractum et concretum, ut
deitas et deus. in personis autem dicuntur esse per modum identitatis, non
quidem secundum rem tantum, sed quantum ad modum significandi, sicut forma in
supposito. proprietates autem non significantur ut supposita, sed ut formae
suppositorum. praeterea, nulla forma distinguitur nisi secundum suum genus, non
enim album a nigro distinguitur nisi secundum qualitatem. relatio uero per modum
formae, ut paternitas. primo quidem, quia ad hoc quod aliqua duo distincta
intelligantur, necesse est eorum distinctionem intelligi per aliquid intrinsecum
utrique; sicut in rebus creatis uel per materiam, uel per formam. alia uero,
secundum quod forma abstrahitur a materia; sicut forma circuli abstrahitur per
intellectum ab omni materia sensibili. in abstractione uero quae attenditur
secundum formam et materiam, utrumque manet in intellectu, abstrahendo enim
formam circuli ab aere, remanet seorsum in intellectu nostro et intellectus
circuli et intellectus aeris. quamuis autem in diuinis non sit uniuersale neque
particulare, nec forma et materia, secundum rem; tamen, secundum modum
significandi, inuenitur aliqua similitudo horum in diuinis; si uero loquamur
secundum modum abstractionis formae a materia, remotis proprietatibus non
personalibus, remanet intellectus hypostasum et personarum, sicut, remoto per
intellectum a patre quod sit ingenitus uel spirans, remanet hypostasis uel
persona patris. non enim proprietates personales sic intelliguntur aduenire
hypostasibus diuinis, sicut forma subiecto praeexistenti, sed ferunt secum sua
supposita, inquantum sunt ipsae personae subsistentes, sicut paternitas est ipse
pater, hypostasis enim significat aliquid distinctum in diuinis, cum hypostasis
sit substantia indiuidua. cuius ratio est, quia effectus assimilatur formae
agentis per quam agit. manifestum est autem quod unius rei non est nisi una
forma naturalis, per quam res habet esse, unde quale ipsum est, tale facit. sed
forma per quam uoluntas agit, non est una tantum, sed sunt plures, secundum quod
sunt plures rationes intellectae, unde quod uoluntate agitur, non est tale quale
est agens, sed quale uult et intelligit illud esse agens. quod enim producitur
de materia, fit per transmutationem illius de quo producitur, in aliquam formam;
diuina autem essentia non est transmutabilis, neque alterius formae susceptiua.
possumus autem dicere quod aliquid sit de aliquo, quocumque modo illud
significetur ut principium consubstantiale, siue illud sit principium actiuum,
sicut filius dicitur esse de patre; siue sit principium materiale, sicut
cultellus dicitur esse de ferro; siue sit principium formale, in his dumtaxat in
quibus ipsae formae sunt subsistentes, et non aduenientes alteri; omne autem
producens aliquid per suam actionem, producit sibi simile quantum ad formam qua
agit sicut homo genitus est similis generanti in natura humana, cuius uirtute
pater potest generare hominem. licet enim paternitas ut forma patris
significetur, est tamen proprietas personalis, habens se ad personam patris, ut
forma indiuidualis ad aliquod indiuiduum creatum. forma autem indiuidualis, in
rebus creatis, constituit personam generantem, non autem est quo generans
generat, alioquin socrates generaret socratem. quod quidem esse non posset nisi
secundum materialem rerum distinctionem, formae enim unius speciei non
multiplicantur nisi secundum materiam, quae in diuinis non est. essentia autem
significatur per modum formae. conuenientia autem in forma non facit
aequalitatem, sed similitudinem. sed alia est quantitas uirtutis, quae
attenditur secundum perfectionem alicuius naturae uel formae, quae quidem
quantitas designatur secundum quod dicitur aliquid magis uel minus calidum,
inquantum est perfectius uel minus perfectum in caliditate. huiusmodi autem
quantitas uirtualis attenditur primo quidem in radice, idest in ipsa perfectione
formae uel naturae, et sic dicitur magnitudo spiritualis, sicut dicitur magnus
calor propter suam intensionem et perfectionem. secundo autem attenditur
quantitas uirtualis in effectibus formae. primus autem effectus formae est esse,
nam omnis res habet esse secundum suam formam. secundus autem effectus est
operatio, nam omne agens agit per suam formam. quaecumque enim communicant in
una forma, possunt dici similia, etiamsi inaequaliter illam formam participant,
sicut si dicatur aer esse similis igni in calore, sed non possunt dici aequalia,
si unum altero perfectius formam illam participet. dicuntur enim causata similia
causis, inquantum habent formam causarum, sed non e conuerso, quia forma
principaliter est in causa, et secundario in causato. in agentibus quidem
uoluntariis, propter electionem temporis, sicut enim in agentis uoluntarii
potestate est eligere formam quam effectui conferat, ut supra dictum est, ita in
eius potestate est eligere tempus in quo effectum producat. ad quartum dicendum
quod gratia est in sacramentis nouae legis instrumentaliter, sicut forma
artificiati est in instrumentis artis, secundum quendam decursum ab agente in
patiens. quia, ut augustinus dicit, ii de trin., uisio prophetica non est
exhibita corporeis oculis per formas corporeas, sed in spiritu per spirituales
corporum imagines, columbam uero illam et ignem oculis uiderunt quicumque
uiderunt. ulterius uero procedentes, distinxerunt per intellectum inter formam
substantialem et materiam, quam ponebant increatam; et perceperunt
transmutationem fieri in corporibus secundum formas essentiales. sed
considerandum est quod materia per formam contrahitur ad determinatam speciem;
hoc igitur quod est causa rerum inquantum sunt entia, oportet esse causam rerum,
non solum secundum quod sunt talia per formas accidentales, nec secundum quod
sunt haec per formas substantiales, sed etiam secundum omne illud quod pertinet
ad esse illorum quocumque modo. ad primum ergo dicendum quod philosophus in i
physic. loquitur de fieri particulari, quod est de forma in formam, siue
accidentalem siue substantialem nunc autem loquimur de rebus secundum
emanationem earum ab uniuersali principio essendi. ad tertium dicendum quod
ratio illa non ostendit quod materia non sit creata, sed quod non sit creata
sine forma. sed ideae, secundum quod augustinus libro octoginta trium quaest.
dicit, sunt formae principales, quae diuina intelligentia continentur. ad cuius
euidentiam, considerandum est quod ad productionem alicuius rei ideo necessarium
est exemplar, ut effectus determinatam formam consequatur, artifex enim producit
determinatam formam in materia, propter exemplar ad quod inspicit, siue illud
sit exemplar ad quod extra intuetur, siue sit exemplar interius mente conceptum.
manifestum est autem quod ea quae naturaliter fiunt, determinatas formas
consequuntur. haec autem formarum determinatio oportet quod reducatur, sicut in
primum principium, in diuinam sapientiam, quae ordinem uniuersi excogitauit, qui
in rerum distinctione consistit. et ideo oportet dicere quod in diuina sapientia
sunt rationes omnium rerum, quas supra diximus ideas, id est formas exemplares
in mente diuina existentes. praeterea, finis generationis et forma generati et
agens non incidunt in idem numero, ut dicitur in ii physic., quia finis
generationis est forma generati. ad secundum dicendum quod forma generati non
est finis generationis nisi inquantum est similitudo formae generantis, quod
suam similitudinem communicare intendit. alioquin forma generati esset nobilior
generante, cum finis sit nobilior his quae sunt ad finem. sicut generatio
simpliciter est nobilior et prior quam alteratio, propter hoc quod forma
substantialis est nobilior quam forma accidentalis, tamen priuatio substantialis
formae, quae est terminus a quo in generatione, est imperfectior quam
contrarium, quod est terminus a quo in alteratione. sed et ipsa natura causat
res naturales quantum ad formam, sed praesupponit materiam. sed contra, maius
est fieri aliquid secundum totam substantiam, quam secundum formam substantialem
uel accidentalem. sed generatio simpliciter uel secundum quid, qua fit aliquid
secundum formam substantialem uel accidentalem, est aliquid in generato. formae
autem et accidentia, et alia huiusmodi, non dicuntur entia quasi ipsa sint, sed
quia eis aliquid est; sicut igitur accidentia et formae, et huiusmodi, quae non
subsistunt, magis sunt coexistentia quam entia; ita magis debent dici concreata
quam creata. sic enim uidemus quod securis, scindendo lignum, quod habet ex
proprietate suae formae, producit scamni formam, quae est effectus proprius
principalis agentis. in substantia autem immateriali non potest praeintelligi
aliquid per quod sit haec, quia est haec per suam formam, per quam habet esse,
cum sint formae subsistentes. contrarium igitur resistit agenti, inquantum
impedit potentiam ab actu in quem intendit reducere agens, sicut ignis intendit
reducere materiam aquae in actum sibi similem, sed impeditur per formam et
dispositiones contrarias, quibus quasi ligatur potentia ne reducatur in actum.
nam aliquis effectus repraesentat solam causalitatem causae, non autem formam
eius, sicut fumus repraesentat ignem, et talis repraesentatio dicitur esse
repraesentatio uestigii; aliquis autem effectus repraesentat causam quantum ad
similitudinem formae eius, sicut ignis generatus ignem generantem, et statua
mercurii mercurium, et haec est repraesentatio imaginis. quaelibet enim creatura
subsistit in suo esse, et habet formam per quam determinatur ad speciem, et
habet ordinem ad aliquid aliud. secundum autem quod habet quandam formam et
speciem, repraesentat uerbum; secundum quod forma artificiati est ex conceptione
artificis. et ea quae ponit in libro octoginta trium quaest. quod constat, quod
discernitur, quod congruit, constat enim aliquid per suam substantiam,
discernitur per formam, congruit per ordinem. in qualibet enim operatione
naturae et artis producitur aliqua forma. sed in rebus naturalibus non inuenitur
aliquid agens nisi forma accidentalis, quae est forma actiua uel passiua. non
ergo per operationem naturae producitur forma substantialis. ergo eorum forma
non est a natura, sed a creatione. respondeo dicendum quod haec dubitatio
inducitur propter formas. quas quidam posuerunt non incipere per actionem
naturae, sed prius in materia extitisse, ponentes latitationem formarum. et hoc
accidit eis ex ignorantia materiae, quia nesciebant distinguere inter potentiam
et actum, quia enim formae praeexistunt in materia in potentia, posuerunt eas
simpliciter praeexistere. alii uero posuerunt formas dari uel causari ab agente
separato, per modum creationis. sed hoc accidit eis ex ignorantia formae. non
enim considerabant quod forma naturalis corporis non est subsistens, sed quo
aliquid est, et ideo, cum fieri et creari non conueniat proprie nisi rei
subsistenti, sicut supra dictum est, formarum non est fieri neque creari, sed
concreata esse. ad primum ergo dicendum quod formae incipiunt esse in actu,
compositis factis, non quod ipsae fiant per se, sed per accidens tantum. ad
secundum dicendum quod qualitates actiuae in natura agunt in uirtute formarum
substantialium. ad tertium dicendum quod ad generationem animalium imperfectorum
sufficit agens uniuersale, quod est uirtus caelestis, cui assimilantur non
secundum speciem, sed secundum analogiam quandam, neque oportet dicere quod
eorum formae creantur ab agente separato. sed quod possibile est esse, est
materia, quae est in potentia ad esse, quod est per formam, et ad non esse, quod
est per priuationem. sed non potest esse materia sine forma, materia autem mundi
cum forma, est mundus. sicut agens particulare producit formam, et praesupponit
materiam, unde oportet quod formam inducat secundum proportionem ad debitam
materiam. unde rationabiliter in ipso consideratur quod inducit formam in talem
materiam et non in aliam, ex differentia materiae ad materiam. sed hoc non
rationabiliter consideratur in deo, qui simul producit formam et materiam, sed
consideratur rationabiliter in eo, quod ipse producit materiam congruam formae
et fini. ad nonum dicendum quod, sicut effectus sequitur a causa agente
naturaliter secundum modum suae formae, ita sequitur ab agente per uoluntatem
secundum formam ab eo praeconceptam et definitam, ut ex superioribus patet. ad
decimum dicendum quod, posita actione, sequitur effectus secundum exigentiam
formae quae est principium actionis. in agentibus autem per uoluntatem, quod
conceptum est et praedefinitum, accipitur ut forma quae est principium actionis.
secundo, quia materia est propter formam, et non e conuerso. distinctio autem
rerum est per formas proprias. non ergo distinctio est in rebus propter
materiam, sed potius e conuerso in materia creata est difformitas, ut esset
diuersis formis accommodata. ad primum ergo dicendum quod agens per naturam agit
per formam per quam est, quae unius tantum est una, et ideo non agit nisi unum.
agens autem uoluntarium, quale est deus, ut supra ostensum est, agit per formam
intellectam. cum autem materia sit propter formam, distinctio materialis est
propter formalem. distinctio autem formalis semper requirit inaequalitatem,
quia, ut dicitur in uiii metaphys., formae rerum sunt sicut numeri, in quibus
species uariantur per additionem uel subtractionem unitatis. praeterea, omne
quod habet formam in materia, potest multiplicari secundum numerum, manente
eadem specie, quia multiplicatio secundum numerum est ex materia. sed mundus
habet formam in materia, sicut enim cum dico homo, significo formam, cum autem
dico hic homo, significo formam in materia; ita, cum dicitur mundus,
significatur forma, cum autem dicitur hic mundus, significatur forma in materia.
unde non potest esse quod malum significet quoddam esse, aut quandam formam seu
naturam. et pro tanto bonum et malum dicuntur genera, non simpliciter, sed
contrariorum, quia sicut omnis forma habet rationem boni, ita omnis priuatio,
inquantum huiusmodi, habet rationem mali. nec tamen remotio debiti finis
constituit speciem in moralibus, nisi secundum quod adiungitur fini indebito,
sicut neque in naturalibus inuenitur priuatio formae substantialis, nisi
adiuncta alteri formae. his autem duobus modis malum non agit aliquid per se,
idest secundum quod est priuatio quaedam, sed secundum quod ei bonum adiungitur,
nam omnis actio est ab aliqua forma, et omne quod desideratur ut finis, est
perfectio aliqua. subiectum autem priuationis et formae est unum et idem,
scilicet ens in potentia, siue sit ens in potentia simpliciter, sicut materia
prima, quae est subiectum formae substantialis et priuationis oppositae; siue
sit ens in potentia secundum quid et in actu simpliciter, ut corpus diaphanum,
quod est subiectum tenebrarum et lucis. manifestum est autem quod forma per quam
aliquid est actu, perfectio quaedam est, et bonum quoddam, et sic omne ens in
actu, bonum quoddam est. diminutio autem huius boni non est accipienda per
subtractionem, sicut est diminutio in quantitatibus, sed per remissionem, sicut
est diminutio in qualitatibus et formis. intenditur enim huiusmodi habilitas per
dispositiones quibus materia praeparatur ad actum; quae quanto magis
multiplicantur in subiecto, tanto habilius est ad recipiendum perfectionem et
formam. sicut patet in qualitatibus actiuis et passiuis elementorum, frigiditas
enim et humiditas, per quae diminuitur siue remittitur habilitas materiae ad
formam ignis, non possunt multiplicari in infinitum. actus quidem primus est
forma et integritas rei, actus autem secundus est operatio. uno modo, per
subtractionem formae, aut alicuius partis, quae requiritur ad integritatem rei;
malum igitur quod est per subtractionem formae uel integritatis rei, habet
rationem poenae; et si consideremus speciales rationes causarum, agens et forma
et finis perfectionem quandam important, quae pertinet ad rationem boni, sed et
materia, inquantum est potentia ad bonum, habet rationem boni. causam autem
formalem malum non habet, sed est magis priuatio formae. ex uirtute quidem uel
perfectione agentis, quando ad formam intentam ab agente sequitur ex necessitate
alterius formae priuatio; sicut ad formam ignis sequitur priuatio formae aeris
uel aquae. sicut ergo, quanto ignis fuerit perfectior in uirtute, tanto
perfectius imprimit formam suam, ita etiam tanto perfectius corrumpit
contrarium, unde malum et corruptio aeris et aquae, est ex perfectione ignis.
sed hoc est per accidens, quia ignis non intendit priuare formam aquae, sed
inducere formam propriam; dictum est enim quod aliquod agens, inquantum sua
uirtute producit aliquam formam ad quam sequitur corruptio et defectus, causat
sua uirtute illam corruptionem et defectum. manifestum est autem quod forma quam
principaliter deus intendit in rebus creatis, est bonum ordinis uniuersi. sicut
autem forma est perfectio quaedam, ita priuatio est quaedam remotio. unde omnis
forma et perfectio et bonum per accessum ad terminum perfectum intenditur,
priuatio autem et malum per recessum a termino. secundo, supposito quod angelus
sit talis, quaeritur utrum angelus sit compositus ex materia et forma. uidetur
quod angelus sit compositus ex materia et forma. sed genus sumitur ex materia,
differentia uero ex forma, ut patet in uiii metaphys.. ergo omne quod est in
genere, est compositum ex materia et forma. ergo est compositus ex materia et
forma. unde dicit boetius, in libro de trin., quod forma simplex subiectum esse
non potest. ergo angelus est compositus ex materia et forma. praeterea, forma
est actus. quod ergo est forma tantum, est actus purus. ergo non est forma
tantum, sed habet formam in materia. praeterea, forma proprie limitatur et
finitur per materiam. forma ergo quae non est in materia, est forma infinita.
sed forma angeli non est infinita, quia omnis creatura finita est. ergo forma
angeli est in materia. respondeo dicendum quod quidam ponunt angelos esse
compositos ex materia et forma. unde ex hoc uult concludere quod illud per quod
differt substantia incorporea a corporea, sit ei quasi forma, et illud quod
subiicitur huic formae distinguenti quasi commune, sit materia eius. et propter
hoc ponit quod eadem est materia uniuersalis spiritualium et corporalium, ut
intelligatur quod forma incorporeae substantiae sic sit impressa in materia
spiritualium, sicut forma quantitatis est impressa in materia corporalium. non
enim est possibile quod forma spiritualis et corporalis recipiatur in una parte
materiae, quia sic una et eadem res numero esset corporalis et spiritualis. unde
relinquitur quod alia pars materiae sit quae recipit formam corporalem, et alia
quae recipit formam spiritualem. quod ex eius obiecto apparet, a quo actus
quilibet recipit speciem et rationem, sic enim unumquodque intelligitur,
inquantum a materia abstrahitur; quia formae in materia sunt indiuiduales
formae, quas intellectus non apprehendit secundum quod huiusmodi. in rebus autem
materialibus aliud est quod determinat ad specialem gradum, scilicet forma, et
aliud quod determinatur, scilicet materia, unde ab alio sumitur genus, et ab
alio differentia. materia enim recipit formam, ut secundum ipsam constituatur in
esse alicuius speciei, uel aeris, uel ignis, uel cuiuscumque alterius. sic autem
intellectus non recipit formam, alioquin uerificaretur opinio empedoclis, qui
posuit quod terram terra cognoscimus, et ignem igne. sed forma intelligibilis
est in intellectu secundum ipsam rationem formae, sic enim cognoscitur ab
intellectu. ad tertium dicendum quod, licet in angelo non sit compositio formae
et materiae, est tamen in eo actus et potentia. prima quidem formae et materiae,
ex quibus constituitur natura aliqua. subtracta ergo materia, et posito quod
ipsa forma subsistat non in materia, adhuc remanet comparatio formae ad ipsum
esse ut potentiae ad actum. et hoc est quod a quibusdam dicitur, quod angelus
est compositus ex quo est et quod est, uel ex esse et quod est, ut boetius
dicit, nam quod est est ipsa forma subsistens; creaturae autem materiales habent
infinitatem ex parte materiae, sed finitatem ex parte formae, quae limitatur per
materiam in qua recipitur. substantiae autem immateriales creatae sunt finitae
secundum suum esse, sed infinitae secundum quod eorum formae non sunt receptae
in alio. ad primum ergo dicendum quod in angelis non est numerus qui est
quantitas discreta, causatus ex diuisione continui, sed causatus ex distinctione
formarum, prout multitudo est de transcendentibus, ut supra dictum est. ea enim
quae conueniunt specie et differunt numero, conueniunt in forma, et
distinguuntur materialiter. si ergo angeli non sunt compositi ex materia et
forma, ut dictum est supra, sequitur quod impossibile sit esse duos angelos
unius speciei. alioquin oporteret quod omnia animalia irrationalia essent unius
speciei; uel quod esset in eis aliqua alia perfectior forma quam anima
sensibilis. ad secundum dicendum quod magis et minus, secundum quod causantur ex
intensione et remissione unius formae, non diuersificant speciem. sed secundum
quod causantur ex formis diuersorum graduum, sic diuersificant speciem, sicut si
dicamus quod ignis est perfectior aere. cuius ratio est, quia nihil corrumpitur
nisi per hoc, quod forma eius a materia separatur, unde, cum angelus sit ipsa
forma subsistens, ut ex dictis patet, impossibile est quod eius substantia sit
corruptibilis. esse autem secundum se competit formae, unumquodque enim est ens
actu secundum quod habet formam. materia uero est ens actu per formam.
compositum igitur ex materia et forma desinit esse actu per hoc, quod forma
separatur a materia. sed si ipsa forma subsistat in suo esse, sicut est in
angelis, ut dictum est, non potest amittere esse. sed corpus non unitur angelo
ut formae, sicut dictum est. ad secundum dicendum quod corpus assumptum unitur
angelo, non quidem ut formae, neque solum ut motori; sic autem non mouentur
corpora assumpta ab eis, quia angeli non sunt eorum formae. quod patet in omni
genere causarum, una enim est forma proxima unius rei, et unum est proximum
mouens, licet possint esse plures motores remoti. ad tertium dicendum quod nec
etiam daemon et anima comparantur ad corpus secundum eandem habitudinem causae;
cum anima sit forma, non autem daemon. sicut in illuminatione, et in generatione
substantiali ignis, non est dare ultimum instans in quo aer fuit tenebrosus, uel
in quo materia fuit sub priuatione formae ignis, sed est dare ultimum tempus,
ita quod in ultimo illius temporis est uel lumen in aere, uel forma ignis in
materia. sed de ratione motus est quod id quod mouetur, aliter se habeat nunc et
prius, et ideo in quolibet nunc temporis mensurantis motum, mobile se habet in
alia et alia dispositione, unde oportet quod in ultimo nunc habeat formam quam
prius non habebat. sed forma per quam angelus est, est eadem cum forma per quam
intelligit ad minus seipsum. et sic patet quod, licet sit eadem forma, non tamen
secundum eandem rationem est principium essendi et intelligendi. sed forma
simplex subiectum esse non potest, ut boetius dicit, in libro de trin.. ergo
angelus non esset forma simplex, quod est contra praemissa. ad secundum dicendum
quod forma simplex quae est actus purus, nullius accidentis potest esse
subiectum, quia subiectum comparatur ad accidens ut potentia ad actum. et de
tali forma loquitur ibi boetius. forma autem simplex quae non est suum esse, sed
comparatur ad ipsum ut potentia ad actum, potest esse subiectum accidentis, et
praecipue eius quod consequitur speciem, huiusmodi enim accidens pertinet ad
formam (accidens uero quod est indiuidui, non consequens totam speciem,
consequitur materiam, quae est indiuiduationis principium). et talis forma
simplex est angelus. respondeo dicendum quod illud quo intellectus intelligit,
comparatur ad intellectum intelligentem ut forma eius, quia forma est quo agens
agit. oportet autem, ad hoc quod potentia perfecte compleatur per formam, quod
omnia contineantur sub forma, ad quae potentia se extendit. et inde est quod in
rebus corruptibilibus forma non perfecte complet potentiam materiae, quia
potentia materiae ad plura se extendit quam sit continentia formae huius uel
illius. ita et intellectus in actu dicitur esse intellectum in actu, non quod
substantia intellectus sit ipsa similitudo per quam intelligit, sed quia illa
similitudo est forma eius. suprema autem corpora habent potentiam in sui natura
totaliter perfectam per formam, in corporibus autem inferioribus potentia
materiae non totaliter perficitur per formam, sed accipit nunc unam, nunc aliam
formam, ab aliquo agente. substantiae enim spirituales inferiores, scilicet
animae, habent esse affine corpori, inquantum sunt corporum formae, et ideo ex
ipso modo essendi competit eis ut a corporibus, et per corpora suam perfectionem
intelligibilem consequantur, alioquin frustra corporibus unirentur. esse autem
formae in imaginatione, quod est quidem sine materia, non tamen sine
materialibus conditionibus, medium est inter esse formae quae est in materia, et
esse formae quae est in intellectu per abstractionem a materia et a
conditionibus materialibus. unde quantumcumque sit potens intellectus angelicus,
non posset formas materiales reducere ad esse intelligibile, nisi prius
reduceret eas ad esse formarum imaginatarum. si ergo angeli superiores
cognoscunt per formas magis uniuersales quam inferiores, sequitur quod angeli
superiores habeant scientiam magis imperfectam quam inferiores. sed si angelus
superior cognoscat per unam formam uniuersalem diuersa, quae inferior angelus
cognoscit per plures formas speciales, sequitur quod angelus superior utitur una
forma uniuersali ad cognoscendum diuersa. et in libro de causis dicitur quod
angeli superiores habent formas magis uniuersales. et ideo oportet quod eius
formae sint uniuersaliores, quasi ad plura se extendentes unaquaeque earum. et
ita se habet obiectum unitum potentiae ad huiusmodi actionem, sicut forma quae
est principium actionis in aliis agentibus, sicut enim calor est principium
formale calefactionis in igne, ita species rei uisae est principium formale
uisionis in oculo. nihil autem differt, ad hoc quod forma sit principium
actionis, quod ipsa forma sit alii inhaerens, et quod sit per se subsistens, non
enim minus calor calefaceret si esset per se subsistens, quam calefacit
inhaerens. sic igitur et si aliquid in genere intelligibilium se habeat ut forma
intelligibilis subsistens, intelliget seipsum. angelus autem, cum sit
immaterialis, est quaedam forma subsistens, et per hoc intelligibilis actu. unde
sequitur quod per suam formam, quae est sua substantia, seipsum intelligat. nam
ipse angelus est forma subsistens in esse naturali, non autem species eius quae
est in intellectu alterius angeli, sed habet ibi esse intelligibile tantum.
sicut etiam et forma coloris in pariete habet esse naturale, in medio autem
deferente habet esse intentionale tantum. manifestum est autem quod a deo
effluit in rebus non solum illud quod ad naturam uniuersalem pertinet, sed etiam
ea quae sunt indiuiduationis principia, est enim causa totius substantiae rei,
et quantum ad materiam et quantum ad formam. et per hunc etiam modum in deo est
similitudo omnium, et quantum ad formam et quantum ad materiam, inquantum in
ipso praeexistit ut in causa quidquid in rebus inuenitur. et eadem ratione
species intellectus angeli, quae sunt quaedam deriuatae similitudines a diuina
essentia, sunt similitudines rerum non solum quantum ad formam, sed etiam
quantum ad materiam. ad tertium dicendum quod angeli cognoscunt singularia per
formas uniuersales, quae tamen sunt similitudines rerum et quantum ad principia
uniuersalia, et quantum ad indiuiduationis principia. si uero cognitio
uespertina dicatur secundum quod angeli cognoscunt esse rerum quod habent in
propria natura, per formas innatas; sic alia est cognitio uespertina et
matutina. sed corpus naturale per suam formam inclinatur in suum finem, qui est
eius bonum. forma autem angeli est uel natura ipsa in qua subsistit, uel species
quae est in intellectu eius. unde uidemus in corporibus naturalibus, quod
inclinatio quae est ad esse rei, non est per aliquid superadditum essentiae; sed
per materiam, quae appetit esse antequam illud habeat, et per formam, quae tenet
rem in esse postquam fuerit. ad primum ergo dicendum quod corpus naturale per
formam substantialem inclinatur in esse suum, sed in exterius inclinatur per
aliquid additum, ut dictum est. et hoc etiam apparet in his quae cognitione
carent, nam ignis naturalem inclinationem habet ut communicet alteri suam
formam, quod est bonum eius; praeterea, philosophus dicit, in uiii metaphys.,
quod si aliqua substantia sit forma sine materia, statim per seipsam est ens et
unum, et non habet causam quae faciat eam ens et unum. sed angeli sunt formae
immateriales, ut supra ostensum est. praeterea, omne quod fit ab aliquo agente,
per hoc quod fit, accipit formam ab eo. sed angeli, cum sint formae, non
accipiunt formam ab aliquo agente. ad secundum dicendum quod substantiae quae
sunt formae subsistentes, non habent causam aliquam formalem sui esse et suae
unitatis, nec causam agentem per transmutationem materiae de potentia in actum,
sed habent causam producentem totam substantiam. ad secundum dicendum quod omnis
forma inclinat suum subiectum secundum modum naturae eius. imperfectio autem
naturae non opponitur perfectioni beatitudinis, sed substernitur ei, sicut
imperfectio potentiae substernitur perfectioni formae, et non tollitur potentia
per formam, sed tollitur priuatio, quae opponitur formae. sed angeli, cum sint
formae subsistentes, non habent esse in potentia. quarto, utrum formae corporum
sint ab angelis, an immediate a deo. nam creaturae corruptibiles in perpetuum
manent secundum materiam, sed mutantur secundum formam substantialem. tertio
uero, omnes partes sunt propter perfectionem totius, sicut et materia propter
formam, partes enim sunt quasi materia totius. semper autem id quod substernitur
in rebus, inuenitur communius quam id quod informat et restringit ipsum, sicut
esse quam uiuere, et uiuere quam intelligere, et materia quam forma. et ideo
etiam est, secundum diuersa cognita, diuersorum productorum causa per suam
sapientiam, sicut et artifex, apprehendendo diuersas formas, producit diuersa
artificiata. uidetur quod formae corporum sint ab angelis. dicit enim boetius,
in libro de trin., quod a formis quae sunt sine materia, ueniunt formae quae
sunt in materia. formae autem quae sunt sine materia, sunt substantiae
spirituales, formae autem quae sunt in materia, sunt formae corporum. ergo
formae corporum sunt a spiritualibus substantiis. sed spirituales substantiae
per suam essentiam sunt formae, creaturae autem corporales participant formas.
ergo formae corporalium rerum sunt a spiritualibus substantiis deriuatae. sed
corpora caelestia causant formas in istis inferioribus, unde dicuntur esse
generationis et corruptionis causa. ergo multo magis a spiritualibus substantiis
formae quae sunt in materia, deriuantur. non ergo formae corporales sunt ab
angelis, sed a deo. respondeo dicendum quod opinio fuit quorundam quod omnes
formae corporales deriuentur a substantiis spiritualibus quas angelos dicimus.
plato enim posuit formas quae sunt in materia corporali, deriuari et formari a
formis sine materia subsistentibus, per modum participationis cuiusdam. ponebat
enim hominem quendam immaterialiter subsistentem, et similiter equum, et sic de
aliis, ex quibus constituuntur haec singularia sensibilia, secundum quod in
materia corporali remanet quaedam impressio ab illis formis separatis, per modum
assimilationis cuiusdam, quam participationem uocabat. et secundum ordinem
formarum ponebant platonici ordinem substantiarum separatarum, puta quod una
substantia separata est quae est equus, quae est causa omnium equorum; auicenna
uero et quidam alii non posuerunt formas rerum corporalium in materia per se
subsistere, sed solum in intellectu. a formis ergo in intellectu creaturarum
spiritualium existentibus (quas quidem ipsi intelligentias, nos autem angelos
dicimus), dicebant procedere omnes formas quae sunt in materia corporali, sicut
a formis quae sunt in mente artificis, procedunt formae artificiatorum.
quaerebant enim causam formarum, ac si ipsae formae fierent secundum seipsas.
sed sicut probat aristoteles in uii metaphys., id quod proprie fit, est
compositum, formae autem corruptibilium rerum habent ut aliquando sint,
aliquando non sint, absque hoc quod ipsae generentur aut corrumpantur, sed
compositis generatis aut corruptis, quia etiam formae non habent esse, sed
composita habent esse per eas, sic enim alicui competit fieri, sicut et esse. et
ideo, cum simile fiat a suo simili, non est quaerenda causa formarum corporalium
aliqua forma immaterialis; sic igitur formae corporales causantur, non quasi
influxae ab aliqua immateriali forma, sed quasi materia reducta de potentia in
actum ab aliquo agente composito. sequitur ulterius quod etiam formae corporales
a substantiis spiritualibus deriuentur, non tanquam influentibus formas, sed
tanquam mouentibus ad formas. ulterius autem reducuntur in deum, sicut in primam
causam, etiam species angelici intellectus, quae sunt quaedam seminales rationes
corporalium formarum. et ideo formae corporales quas in prima productione
corpora habuerunt, sunt immediate a deo productae, cui soli ad nutum obedit
materia, tanquam propriae causae. in quo significatur formatio rerum per uerbum
dei facta, a quo, secundum augustinum, est omnis forma et compago et concordia
partium. ad primum ergo dicendum quod boetius intelligit per formas quae sunt
sine materia, rationes rerum quae sunt in mente diuina, sicut etiam apostolus
dicit, heb. xi, fide credimus aptata esse saecula uerbo dei, ut ex inuisibilibus
uisibilia fierent. si tamen per formas quae sunt sine materia, intelligit
angelos, dicendum est quod ab eis ueniunt formae quae sunt in materia, non per
influxum, sed per motum. ad secundum dicendum quod formae participatae in
materia reducuntur, non ad formas aliquas per se subsistentes rationis eiusdem,
ut platonici posuerunt; sed ad formas intelligibiles uel intellectus angelici, a
quibus per motum procedunt; uel ulterius ad rationes intellectus diuini, a
quibus etiam formarum semina sunt rebus creatis indita, ut per motum in actum
educi possint. ad tertium dicendum quod corpora caelestia causant formas in
istis inferioribus, non influendo, sed mouendo. ergo potuit facere quod materia
esset sine forma. augustinus enim accipit informitatem materiae pro carentia
omnis formae. ipsum autem quod est actus, est forma. dicere igitur materiam
praecedere sine forma, est dicere ens actu sine actu, quod implicat
contradictionem. nec etiam potest dici quod habuit aliquam formam communem et
postmodum superuenerunt ei formae diuersae, quibus sit distincta. quia cum illa
forma praecedens daret esse in actu in genere substantiae, et faceret esse hoc
aliquid; sequebatur quod superueniens forma non faceret simpliciter ens actu,
sed ens actu hoc, quod est proprium formae accidentalis; et sic sequentes formae
essent accidentia, secundum quae non attenditur generatio, sed alteratio. unde
oportet dicere quod materia prima neque fuit creata omnino sine forma, neque sub
forma una communi, sed sub formis distinctis. et ita, si informitas materiae
referatur ad conditionem primae materiae, quae secundum se non habet aliquam
formam, informitas materiae non praecessit formationem seu distinctionem ipsius
tempore, ut augustinus dicit, sed origine seu natura tantum, eo modo quo
potentia est prior actu, et pars toto. alii uero sancti accipiunt informitatem,
non secundum quod excludit omnem formam, sed secundum quod excludit istam
formositatem et decorem qui nunc apparet in corporea creatura. habet tamen
similitudinem cum terra, inquantum subsidet formis; et cum aqua, inquantum est
apta formari diuersis formis. secundum hoc ergo, dicitur terra inanis et uacua,
uel inuisibilis et incomposita, quia materia per formam cognoscitur (unde in se
considerata dicitur inuisibilis uel inanis), et eius potentia per formam
repletur (unde et plato materiam dicit esse locum). ad tertium dicendum quod
accidens, cum sit forma, est actus quidam, materia autem secundum id quod est,
est ens in potentia. unde magis repugnat esse in actu materiae sine forma, quam
accidenti sine subiecto. secundo, distinctionem elementorum quantum ad formas
suas, per hoc quod nominat terram et aquam. sed omnium corporum est una forma,
scilicet corporeitas. sed distinctio est per formas. sed non obstante hac
differentia corruptibilitatis et incorruptibilitatis naturalis, auicebron posuit
unam materiam omnium corporum, attendens ad unitatem formae corporalis. sed si
forma corporeitatis esset una forma per se, cui superuenirent aliae formae,
quibus corpora distinguuntur, haberet necessitatem quod dicitur. quia illa forma
immutabiliter materiae inhaereret, et quantum ad illam esset omne corpus
incorruptibile, sed corruptio accideret per remotionem sequentium formarum, quae
non esset corruptio simpliciter, sed secundum quid, quia priuationi
substerneretur aliquod ens actu. supposito autem quod nulla forma quae sit in
corpore corruptibili remaneat ut substrata generationi et corruptioni, sequitur
de necessitate quod non sit eadem materia corporum corruptibilium et
incorruptibilium. materia enim, secundum id quod est, est in potentia ad formam.
oportet ergo quod materia, secundum se considerata, sit in potentia ad formam
omnium illorum quorum est materia communis. per unam autem formam non fit in
actu nisi quantum ad illam formam. remanet ergo in potentia quantum ad omnes
alias formas. nec hoc excluditur, si una illarum formarum sit perfectior et
continens in se uirtute alias. quia potentia, quantum est de se, indifferenter
se habet ad perfectum et imperfectum, unde sicut quando est sub forma
imperfecta, est in potentia ad formam perfectam, ita e conuerso. sic ergo
materia, secundum quod est sub forma incorruptibilis corporis, erit adhuc in
potentia ad formam corruptibilis corporis. et cum non habeat eam in actu, erit
simul sub forma et priuatione, quia carentia formae in eo quod est in potentia
ad formam, est priuatio. et forma eius est substantia separata quae unitur ei ut
motor. quia impossibile est ponere aliquod ens actu, quin uel ipsum totum sit
actus et forma, uel habeat actum seu formam. remota ergo per intellectum
substantia separata quae ponitur motor, si corpus caeleste non est habens
formam, quod est componi ex forma et subiecto formae, sequitur quod sit totum
forma et actus. relinquitur ergo quod materia corporis caelestis, secundum se
considerata, non est in potentia nisi ad formam quam habet. unde illa forma sic
perficit illam materiam, quod nullo modo in ea remanet potentia ad esse, sed ad
ubi tantum, ut aristoteles dicit. ad tertium dicendum quod forma corporeitatis
non est una in omnibus corporibus, cum non sit alia a formis quibus corpora
distinguuntur, ut dictum est. unde ex hoc ipso materia caelestis corporis est
alia a materia elementi, quia non est in potentia ad formam elementi. si enim
lumen esset corpus, quando aer obtenebrescit per absentiam luminaris, sequeretur
quod corpus luminis corrumperetur, et quod materia eius acciperet aliam formam.
sed lux caelestium corporum causat formas substantiales in istis inferioribus.
ergo lux non est aliqua qualitas sensibilis, sed magis substantialis forma, aut
spiritualis. alii uero dixerunt quod lux est forma substantialis solis. primo
quidem, quia nulla forma substantialis est per se sensibilis, quia quod quid est
est obiectum intellectus, ut dicitur in iii de anima. secundo, quia impossibile
est ut id quod est forma substantialis in uno, sit forma accidentalis in alio,
quia formae substantiali per se conuenit constituere in specie; lux autem non
est forma substantialis aeris, alioquin, ea recedente, corrumperetur. unde non
potest esse forma substantialis solis. dicendum est ergo quod, sicut calor est
qualitas actiua consequens formam substantialem ignis, ita lux est qualitas
actiua consequens formam substantialem solis, uel cuiuscumque alterius corporis
a se lucentis, si aliquod aliud tale est. ad primum ergo dicendum quod, cum
qualitas consequatur formam substantialem, diuersimode se habet subiectum ad
receptionem qualitatis, sicut se habet ad receptionem formae. cum enim materia
perfecte recipit formam, firmiter stabilitur etiam qualitas consequens formam;
cum uero forma substantialis recipitur imperfecte, secundum inchoationem
quandam, qualitas consequens manet quidem aliquandiu, sed non semper; sed
illuminatio non fit per aliquam transmutationem materiae ad susceptionem formae
substantialis, ut fiat quasi inchoatio aliqua formae. ad tertium dicendum quod,
sicut calor agit ad formam ignis quasi instrumentaliter in uirtute formae
substantialis, ita lumen agit quasi instrumentaliter in uirtute corporum
caelestium ad producendas formas substantiales, et ad hoc quod faciat colores
uisibiles actu, inquantum est qualitas primi corporis sensibilis. sic ergo
oportuit ordinem diuinae sapientiae manifestari, ut primo inter opera
distinctionis produceretur lux, tanquam primi corporis forma, et tanquam
communior. ad primum ergo dicendum quod, secundum opinionem quae ponit
informitatem materiae duratione praecedere formationem, oportet dicere quod
materia a principio fuerit creata sub formis substantialibus; sed hoc etiam dici
non potest, si ponatur corpus solis non esse de natura quatuor elementorum, sed
esse incorruptibile per naturam quia secundum hoc, materia eius non potest esse
sub alia forma. productio autem elementorum pertinet ad opus creationis,
secundum eos qui ponunt informitatem materiae tempore praecedere formationem,
quia formae elementorum sunt quae primo adueniunt materiae. quia caelum, cum sit
secundum suam naturam incorruptibile, habet materiam quae non potest subesse
alteri formae, unde impossibile est quod firmamentum sit factum ex materia prius
tempore existente. dicit enim primo creatam naturam spiritualem informem, et
naturam corporalem absque omni forma (quam dicit primo significari nomine terrae
et aquae), non quia haec informitas formationem praecesserit tempore, sed
origine tantum. per quod intelligitur impressio formae caelestis in materiam
informem, non prius existentem tempore, sed origine tantum. tertio uero loco
ponitur impressio formarum elementarium in materiam informem, non tempore, sed
origine praecedentem. unde per hoc quod dicitur, congregentur aquae, et appareat
arida, intelligitur quod materiae corporali impressa est forma substantialis
aquae, per quam competit sibi talis motus; et forma substantialis terrae, per
quam competit sibi sic uideri. sed informitas materiae, secundum eos, non
intelligitur carentia omnis formae quia iam erat caelum et aqua et terra (quae
tria nominantur tanquam manifeste sensu perceptibilia), sed intelligitur
informitas materiae carentia debitae distinctionis, et consummatae cuiusdam
pulchritudinis. ad primum ergo dicendum quod, secundum augustinum, ideo in opere
tertiae diei non utitur scriptura uerbo factionis, sicut in praecedentibus
operibus, ut ostendatur quod superiores formae, scilicet spirituales angelorum,
et caelestium corporum, sunt perfectae in esse et stabiles; formae uero
inferiorum corporum sunt imperfectae et mobiles. et ideo per congregationem
aquarum et apparentiam aridae, impressio talium formarum designatur, aqua enim
est labiliter fluxa, terra stabiliter fixa, ut ipse dicit in ii super gen. ad
litt.. ergo eorum materia non potest esse absque formis eorum. ergo et eorum
formae. et opus distinctionis, per quod caelum et terra sunt perfecta, siue per
formas substantiales attributas materiae omnino informi, ut augustinus uult;
siue quantum ad conuenientem decorem et ordinem, ut alii sancti dicunt. sicut
homo perficitur per proprias partes et formas, ornatur autem per uestimenta, uel
aliquid huiusmodi. non enim ponit successionem temporis in istis operibus, et
ideo non oportet dicere quod materia luminarium fuerit sub alia forma. sed prius
erat informis, et nunc formatur; non quidem forma substantiali, sed per
collationem determinatae uirtutis. praeterea, nobilioris corporis nobilior est
forma. ergo habent nobiliorem formam. nobilissima autem forma est anima, quae
est principium uitae, quia, ut augustinus dicit in libro de uera relig.,
quaelibet substantia uiuens naturae ordine praefertur substantiae non uiuenti.
in hac autem opinionum diuersitate, ut ueritas aliquatenus innotescat,
considerandum est quod unio animae et corporis non est propter corpus, sed
propter animam, non enim forma est propter materiam, sed e conuerso. ad hoc
autem quod moueat, non oportet quod uniatur ei ut forma; forma ergo caelestis
corporis, etsi non sit simpliciter nobilior anima animalis, est tamen nobilior
quantum ad rationem formae, perficit enim totaliter suam materiam, ut non sit in
potentia ad aliam formam; ad quintum dicendum quod caelum dicitur mouere
seipsum, inquantum componitur ex motore et mobili, non sicut ex forma et
materia, sed secundum contactum uirtutis, ut dictum est. quae quidem perfectio
est forma totius, quae ex integritate partium consurgit. prima autem perfectio
est causa secundae, quia forma est principium operationis. primo quidem, quia
augustinus per terram et aquam prius creatam, intelligit materiam corporalem
totaliter informem, per factionem autem firmamenti, et congregationem aquarum,
et apparitionem aridae, intelligit impressionem formarum in materiam corporalem.
alii uero sancti per terram et aquam primo creatas, intelligunt ipsa elementa
mundi, sub propriis formis existentia, per sequentia autem opera, aliquam
distinctionem in corporibus prius existentibus, ut supra dictum est. nam
secundum utrosque, in prima rerum productione materia erat sub formis
substantialibus elementorum, et secundum utrosque, in prima rerum institutione
non fuerunt animalia et plantae in actu. sicut autem formatio artificiatorum est
per formam artis quae est in mente artificis, quae potest dici intelligibile
uerbum ipsius; ita formatio totius creaturae est per uerbum dei. secundum uero
alios, qui ponunt primo creata elementa sub propriis formis, oportet aliter
dici. quinto, utrum sit composita ex materia et forma. primo modo, excludit
inhaerentiam accidentis et formae materialis, secundo modo, excludit etiam
imperfectionem partis. sed per se existens quandoque potest dici aliquid si non
sit inhaerens ut accidens uel ut forma materialis, etiam si sit pars. ad primum
ergo dicendum quod homo, etsi conueniat in genere cum aliis animalibus, specie
tamen differt, differentia autem speciei attenditur secundum differentiam
formae. nec oportet quod omnis differentia formae faciat generis diuersitatem.
quod ideo dico, quia quidam posuerunt solam formam esse de ratione speciei,
materiam uero esse partem indiuidui, et non speciei. definitio autem in rebus
naturalibus non significat formam tantum, sed formam et materiam. uidetur quod
anima sit composita ex materia et forma. praeterea, quod non habet materiam, sed
est forma tantum, est actus purus et infinitus. est enim de ratione animae, quod
sit forma alicuius corporis. aut igitur est forma secundum se totam; aut
secundum aliquam partem sui. si secundum se totam, impossibile est quod pars
eius sit materia, si dicatur materia aliquod ens in potentia tantum, quia forma,
inquantum forma, est actus; si autem sit forma secundum aliquam partem sui,
illam partem, dicemus esse animam, et illam materiam cuius primo est actus,
dicemus esse primum animatum. sic autem cognoscitur unumquodque, sicut forma
eius est in cognoscente anima autem intellectiua cognoscit rem aliquam in sua
natura absolute, puta lapidem inquantum est lapis absolute. est igitur forma
lapidis absolute, secundum propriam rationem formalem, in anima intellectiua.
anima igitur intellectiua est forma absoluta, non autem aliquid compositum ex
materia et forma. si enim anima intellectiua esset composita ex materia et
forma, formae rerum reciperentur in ea ut indiuiduales, et sic non cognosceret
nisi singulare, sicut accidit in potentiis sensitiuis, quae recipiunt formas
rerum in organo corporali, materia enim est principium indiuiduationis formarum.
relinquitur ergo quod anima intellectiua, et omnis intellectualis substantia
cognoscens formas absolute, caret compositione formae et materiae. est autem
alia potentia receptiua in anima intellectiua, a potentia receptiua materiae
primae, ut patet ex diuersitate receptorum, nam materia prima recipit formas
indiuiduales, intellectus autem recipit formas absolutas. unde talis potentia in
anima intellectiua existens, non ostendit quod anima sit composita ex materia et
forma. ad tertium dicendum quod forma est causa essendi materiae, et agens, unde
agens, inquantum reducit materiam in actum formae transmutando, est ei causa
essendi. si quid autem est forma subsistens, non habet esse per aliquod formale
principium, nec habet causam transmutantem de potentia in actum. unde post uerba
praemissa, philosophus concludit quod in his quae sunt composita ex materia et
forma, nulla est alia causa nisi mouens ex potestate ad actum, quaecumque uero
non habent materiam, omnia simpliciter sunt quod uere entia aliquid. quaecumque
autem forma creata per se subsistens ponatur, oportet quod participet esse, quia
etiam ipsa uita, uel quidquid sic diceretur, participat ipsum esse, ut dicit
dionysius, u cap. de diu. nom.. in substantiis uero intellectualibus est
compositio ex actu et potentia; non quidem ex materia et forma, sed ex forma et
esse participato. unde quod per se habet esse, non potest generari uel corrumpi
nisi per se, quae uero non subsistunt, ut accidentia et formae materiales,
dicuntur fieri et corrumpi per generationem et corruptionem compositorum. quod
quidem omnino est impossibile non solum de ipsa, sed de quolibet subsistente
quod est forma tantum. esse autem per se conuenit formae, quae est actus. unde
materia secundum hoc acquirit esse in actu, quod acquirit formam, secundum hoc
autem accidit in ea corruptio, quod separatur forma ab ea. impossibile est autem
quod forma separetur a seipsa. unde impossibile est quod forma subsistens
desinat esse. dato etiam quod anima esset ex materia et forma composita, ut
quidam dicunt, adhuc oporteret ponere eam incorruptibilem. quia si non sint
compositae ex materia et forma, sed sint formae subsistentes, manifestum est
quod necesse erit in eis esse diuersitatem in specie. non enim potest intelligi
quod aliqua forma separata sit nisi una unius speciei, sicut si esset albedo
separata, non posset esse nisi una tantum; idem etiam sequeretur, si huiusmodi
substantiae essent compositae ex materia et forma. si enim materia huius
distinguitur a materia illius, necesse est quod uel forma sit principium
distinctionis materiae, ut scilicet materiae sint diuersae propter habitudinem
ad diuersas formas, et tunc sequitur adhuc diuersitas secundum speciem et
inaequalitas naturalis. uel materia erit principium distinctionis formarum;
primo, utrum intellectiuum principium uniatur corpori ut forma. tertio, utrum in
corpore cuius forma est principium intellectiuum, sit aliqua alia anima. quarto,
utrum sit in eo aliqua alia forma substantialis. quinto, quale debeat esse
corpus cuius intellectiuum principium est forma. uidetur quod intellectiuum
principium non uniatur corpori ut forma. non ergo unitur corpori ut forma.
praeterea, omnis forma determinatur secundum naturam materiae cuius est forma,
alioquin non requireretur proportio inter materiam et formam. si ergo
intellectus uniretur corpori ut forma, cum omne corpus habeat determinatam
naturam, sequeretur quod intellectus haberet determinatam naturam. non ergo
intellectus unitur corpori ut forma. praeterea, quaecumque potentia receptiua
est actus alicuius corporis, recipit formam materialiter et indiuidualiter, quia
receptum est in recipiente secundum modum recipientis. sed forma rei intellectae
non recipitur in intellectu materialiter et indiuidualiter, sed magis
immaterialiter et uniuersaliter, alioquin intellectus non esset cognoscitiuus
immaterialium et uniuersalium, sed singularium tantum, sicut et sensus. ergo nec
substantia intellectus est corporis forma. praeterea, id quod per se habet esse,
non unitur corpori ut forma, quia forma est quo aliquid est; et sic ipsum esse
formae non est ipsius formae secundum se. non ergo unitur corpori ut forma. sed
formae secundum se inest uniri materiae, non enim per accidens aliquod, sed per
essentiam suam est actus materiae; alioquin ex materia et forma non fieret unum
substantialiter, sed accidentaliter. forma ergo non potest esse sine propria
materia. ergo intellectiuum principium non unitur corpori ut forma. sed contra,
secundum philosophum, in uiii metaphys., differentia sumitur a forma rei.
intellectiuum ergo principium est forma hominis. respondeo dicendum quod necesse
est dicere quod intellectus, qui est intellectualis operationis principium, sit
humani corporis forma. illud enim quo primo aliquid operatur, est forma eius cui
operatio attribuitur, sicut quo primo sanatur corpus, est sanitas, et quo primo
scit anima, est scientia; unde sanitas est forma corporis, et scientia animae.
hoc ergo principium quo primo intelligimus, siue dicatur intellectus siue anima
intellectiua, est forma corporis. si quis autem uelit dicere animam
intellectiuam non esse corporis formam, oportet quod inueniat modum quo ista
actio quae est intelligere, sit huius hominis actio, experitur enim unusquisque
seipsum esse qui intelligit. secundo quia, cum socrates sit quoddam indiuiduum
in natura cuius essentia est una, composita ex materia et forma; si intellectus
non sit forma eius, sequitur quod sit praeter essentiam eius; relinquitur ergo
solus modus quem aristoteles ponit, quod hic homo intelligit, quia principium
intellectiuum est forma ipsius. sic ergo ex ipsa operatione intellectus apparet
quod intellectiuum principium unitur corpori ut forma. sortitur autem
unumquodque speciem per propriam formam. relinquitur ergo quod intellectiuum
principium sit propria hominis forma. sed considerandum est quod, quanto forma
est nobilior, tanto magis dominatur materiae corporali, et minus ei immergitur,
et magis sua operatione uel uirtute excedit eam. unde uidemus quod forma mixti
corporis habet aliquam operationem quae non causatur ex qualitatibus
elementaribus. et quanto magis proceditur in nobilitate formarum, tanto magis
inuenitur uirtus formae materiam elementarem excedere, sicut anima uegetabilis
plus quam forma metalli, et anima sensibilis plus quam anima uegetabilis. anima
autem humana est ultima in nobilitate formarum. est autem attendendum quod, si
quis poneret animam componi ex materia et forma, nullo modo posset dicere animam
esse formam corporis. cum enim forma sit actus, materia uero sit ens in potentia
tantum; nullo modo id quod est ex materia et forma compositum, potest esse
alterius forma secundum se totum. si autem secundum aliquid sui sit forma, id
quod est forma dicimus animam, et id cuius est forma dicimus primum animatum, ut
supra dictum est. ecce, haec ex parte dicta sunt uiarum eius, et cum uix paruam
stillam sermonum eius audiuerimus, quis poterit tonitruum magnitudinis eius
intueri. iob, 26-14. intellectus humanus, a rebus sensibilibus connaturaliter
sibi scientiam capiens, ad intuendam diuinam substantiam in seipsa, quae super
omnia sensibilia, immo super omnia alia entia improportionaliter eleuatur,
pertingere per seipsum non ualet. sed quia perfectum hominis bonum est ut quoquo
modo deum cognoscat, ne tam nobilis creatura omnino in uanum esse uideretur,
uelut finem proprium attingere non ualens, datur homini quaedam uia per quam in
dei cognitionem ascendere possit: ut scilicet, quia omnes rerum perfectiones
quodam ordine a summo rerum uertice deo descendunt, ipse, ab inferioribus
incipiens et gradatim ascendens, in dei cognitionem proficiat; nam et in
corporalibus motibus eadem est uia qua descenditur et ascenditur, ratione
principii et finis distincta. praedicti autem descensus perfectionum a deo
duplex est ratio. una quidem ex parte primae rerum originis: nam diuina
sapientia, ut perfectio esset in rebus, res produxit in ordine, ut creaturarum
uniuersitas ex summis rerum et infimis compleretur. alia uero ratio ex ipsis
rebus procedit. nam cum causae sint nobiliores effectibus, prima quidem causata
deficiunt a prima causa, quae deus est, quae tamen suis effectibus praeminent;
et sic deinceps quousque ad ultima rerum perueniatur. et quia in summo rerum
uertice deo perfectissima unitas inuenitur; et unumquodque, quanto est magis
unum, tanto est magis uirtuosum et dignius: consequens est ut quantum a primo
principio receditur, tanto maior diuersitas et uariatio inueniatur in rebus.
oportet igitur processum emanationis a deo uniri quidem in ipso principio,
multiplicari autem secundum res infimas, ad quas terminatur. et ita, secundum
diuersitatem rerum, apparet uiarum diuersitas, quasi ab uno principio
inchoatarum, et terminatarum ad diuersa. per has igitur uias intellectus noster
in dei cognitionem ascendere potest, sed propter debilitatem intellectus nostri,
nec ipsas uias perfecte cognoscere possumus. nam cum sensus unde nostra cognitio
incipit, circa exteriora accidentia uersetur, quae sunt secundum se sensibilia,
ut color et odor et huiusmodi; intellectus uix per huiusmodi exteriora potest ad
perfectam notitiam inferioris naturae peruenire, etiam illarum rerum quarum
accidentia sensu perfecte comprehendit. multo igitur minus pertingere poterit ad
comprehendendum naturas illarum rerum quarum pauca accidentia capimus sensu; et
adhuc minus illorum quorum accidentia sensu capi non possunt, etsi per quosdam
deficientes effectus percipiantur. sed etsi ipsae naturae rerum essent nobis
cognitae, ordo tamen earum, secundum quod a diuina prouidentia et ad inuicem
disponuntur et diriguntur in finem, tenuiter nobis notus esse potest: cum ad
cognoscendam rationem diuinae prouidentiae non pertingamus. si igitur ipsae uiae
imperfecte cognoscuntur a nobis, quomodo per eas ad perfecte cognoscendum
ipsarum uiarum principium poterimus peruenire? quod quia sine proportione
excedit uias praedictas, etiam si uias ipsas cognosceremus perfecte, nondum
tamen perfecta principii cognitio nobis adesset. quia igitur debilis erat dei
cognitio ad quam homo per uias praedictas intellectuali quodam quasi intuitu
pertingere poterat, ex superabundanti bonitate, ut firmior esset hominis de deo
cognitio, quaedam de seipso hominibus reuelauit quae intellectum humanum
excedunt. in qua quidem reuelatione, secundum congruentiam hominis, quidam ordo
seruatur, ut paulatim de imperfecto ueniat ad perfectum: sicut in ceteris rebus
mobilibus accidit. primo igitur sic homini reuelantur ut tamen non
intelligantur, sed solum quasi audita credantur: quia intellectus hominis
secundum hunc statum, quo sensibilibus est connexus, ad ea intuenda quae omnes
proportiones sensus excedunt, omnino eleuari non potest. sed cum a sensibilium
connexione fuerit liberatus, tunc eleuabitur ad ea quae reuelantur intuenda. est
igitur triplex cognitio hominis de diuinis. quarum prima est secundum quod homo
naturali lumine rationis, per creaturas in dei cognitionem ascendit. secunda est
prout diuina ueritas, intellectum humanum excedens, per modum reuelationis in
nos descendit, non tamen quasi demonstrata ad uidendum, sed quasi sermone
prolata ad credendum. tertia est secundum quod mens humana eleuabitur ad ea quae
sunt reuelata perfecte intuenda. hanc igitur triplicem cognitionem iob in uerbis
propositis insinuat. quod enim dicit, ecce, haec ex parte dicta sunt uiarum
eius, ad illam cognitionem pertinet qua per uias creaturarum in dei cognitionem
noster intellectus ascendit. et quia has uias imperfecte cognoscimus, recte
adiunxit, ex parte. ex parte enim cognoscimus: sicut apostolus dicit, 1 cor.
13-9. quod uero subdit, et cum uix paruam stillam sermonum eius audiuerimus, ad
secundam cognitionem pertinet, prout diuina nobis credenda per modum locutionis
reuelantur: fides enim, ut dicitur rom. 10-17, est ex auditu, auditus autem per
uerbum dei; de quo etiam dicitur ioan. 17-17, sanctifica eos in ueritate: sermo
tuus ueritas est. sic igitur, quia reuelata ueritas de diuinis non uidenda, sed
credenda proponitur, recte dicit, audiuerimus. quia uero haec imperfecta
cognitio effluit ab illa perfecta cognitione qua diuina ueritas in seipsa
uidetur, dum a deo nobis mediantibus angelis reuelatur, qui uident faciem
patris, recte nominat stillam. unde et ioel 3-18 dicitur: in die illa stillabunt
montes dulcedinem. sed quia non omnia mysteria quae in prima ueritate uisa
angeli et alii beati cognoscunt, sed quaedam pauca nobis reuelantur, signanter
addit, paruam. dicitur enim eccli. 43-35 quis magnificat eum sicut est ab
initio? multa abscondita sunt maiora his: pauca enim uidimus operum eius. et
dominus discipulis dicit, ioan. 16-12: multa habeo uobis dicere, sed non
potestis portare eam. haec etiam pauca quae nobis reuelantur, sub quibusdam
similitudinibus et obscuritatibus uerborum nobis proponuntur: ut ad ea
quomodocumque capienda soli studiosi perueniant, alii uero quasi occulta
uenerentur, et increduli lacerare non possint: unde dicit apostolus, i ad cor.
13-12: uidemus nunc per speculum in aenigmate. signanter igitur addit, uix ut
difficultas ostenderetur. quod uero subdit, quis poterit tonitruum magnitudinis
eius intueri? ad tertiam cognitionem pertinet, qua prima ueritas cognoscetur,
non sicut credita, sed sicut uisa: uidebimus enim eum sicuti est, ut dicitur i
ioan. 3-2. unde dicit, intueri. nec aliquid modicum de diuinis mysteriis
percipietur, sed ipsa maiestas diuina uidebitur, et omnis bonorum perfectio:
unde dominus ad moysen dixit, exodi 33-19: ego ostendam tibi omne bonum. recte
ergo dicit, magnitudinis. non autem proponetur ueritas homini aliquibus
uelaminibus occultata, sed omnino manifesta: unde dominus discipulis suis dicit,
ioan. 16-25: uenit hora cum iam non in prouerbiis loquar uobis, sed palam de
patre annuntiabo uobis. signanter ergo dicit, tonitruum, ad manifestationem
insinuandam. competunt autem uerba praemissa nostro proposito. nam in
praecedentibus de diuinis sermo est habitus secundum quod ad cognitionem
diuinorum naturalis ratio per creaturas peruenire potest: imperfecte tamen, et
secundum proprii possibilitatem ingenii, ut sic possimus dicere cum iob, ecce,
haec ex parte dicta sunt uiarum eius. restat autem sermo habendus de his quae
nobis reuelata sunt diuinitus ut credenda, excedentia intellectum humanum. circa
quae qualiter procedendum sit, praemissa uerba nos docent. cum enim huiusmodi
ueritatem uix audiuerimus in sermonibus sacrae scripturae quasi stillam paruam
ad nos descendentem; nec possit aliquis in huius uitae statu tonitruum
magnitudinis intueri; erit hic modus seruandus, ut ea quae in sermonibus sacrae
scripturae sunt tradita, quasi principia sumantur; et sic ea quae in sermonibus
praedictis occulte nobis traduntur, studeamus utcumque mente capere, a
laceratione infidelium defendendo; ut tamen praesumptio perfecte cognoscendi non
adsit; probanda enim sunt huiusmodi auctoritate sacrae scripturae, non autem
ratione naturali. sed tamen ostendendum est quod rationi naturali non sunt
opposita, ut ab impugnatione infidelium defendantur. qui etiam modus in
principio huius operis praedeterminatus est. quia uero naturalis ratio per
creaturas in dei cognitionem ascendit, fidei uero cognitio a deo in nos e
conuerso diuina reuelatione descendit; est autem eadem uia ascensus et
descensus: oportet eadem uia procedere in his quae supra rationem creduntur, qua
in superioribus processum est circa ea quae ratione inuestigantur de deo: ut
primo scilicet ea tractentur quae de ipso deo supra rationem credenda
proponuntur, sicut est confessio trinitatis. secundo autem, de his quae supra
rationem a deo sunt facta, sicut opus incarnationis, et quae consequuntur ad
ipsam. tertio uero, ea quae supra rationem in ultimo hominum fine expectantur,
sicut resurrectio et glorificatio corporum, perpetua beatitudo animarum, et quae
his connectuntur. quod sit generatio, paternitas et filiatio in diuinis.
principium autem considerationis a secreto diuinae generationis sumentes, quid
de ea secundum sacrae scripturae documenta teneri debeat, praemittamus. dehinc
uero ea quae contra ueritatem fidei infidelitas adinuenit argumenta ponamus:
quorum solutione subiecta, huius considerationis propositum consequemur. tradit
igitur nobis sacra scriptura in diuinis paternitatis et filiationis nomina,
iesum christum filium dei contestans. quod in scriptura noui testamenti
frequentissime inuenitur. dicitur enim matth. 11-27: nemo nouit filium nisi
pater: neque patrem quis nouit nisi filius. ab hoc marcus suum euangelium
coepit, dicens: initium euangelii iesu christi, filii dei. ioannes etiam
euangelista hoc frequenter ostendit: dicitur enim ioan. 3-35: pater diligit
filium, et omnia dedit in manu eius; et ioan. 5-21: sicut pater suscitat mortuos
et uiuificat, sic et filius quos uult uiuificat. paulus etiam apostolus haec
uerba frequenter interserit: dicit enim, rom. 1, se segregatum in euangelium
dei, (quod ante promiserat per prophetas suos in scripturis sanctis) de filio
suo; et ad hebr. 1-1: multifariam multisque modis olim deus loquens patribus in
prophetis, nouissime diebus istis locutus est nobis in filio. hoc etiam
traditur, licet rarius, in scriptura ueteris testamenti. dicitur enim prouerb.
30-4: quod nomen eius? et quod nomen filii eius, si nosti? in psalmo etiam
legitur: dominus dixit ad me, filius meus es tu. et iterum: ipse inuocauit me,
pater meus es tu. et quamuis haec duo ultima uerba aliqui uellent ad sensum
alium retorquere, ut quod dicitur, dominus dixit ad me, filius meus es tu, ad
ipsum dauid referatur; quod uero dicitur, ipse inuocauit me, pater meus es tu,
salomoni attribuatur: tamen ea quae coniunguntur utrique, hoc non omnino ita
esse ostendunt. neque enim dauid potest competere quod additur, ego hodie genui
te; et quod subditur, dabo tibi gentes hereditatem tuam, et possessionem tuam
terminos terrae, cum eius regnum usque ad terminos terrae non fuerit dilatatum,
ut historia libri regum declarat. neque etiam salomoni potest omnino competere
quod dicitur, ipse inuocauit me, pater meus es tu: cum subdatur ponam in
saeculum saeculi sedem eius, et thronum eius sicut dies caeli. unde datur
intelligi quod, quia quaedam praemissis uerbis annexa dauid uel salomoni possint
congruere, quaedam uero nequaquam, quod de dauid et salomone haec uerba
dicantur, secundum morem scripturae, in alterius figuram, in quo uniuersa
compleantur. quia uero nomina patris et filii generationem aliquam consequuntur,
ipsum etiam diuinae generationis nomen scriptura non tacuit. nam in psalmo, ut
dictum est, legitur: ego hodie genui te. et prouerb. 8, dicitur: nondum erant
abyssi et ego iam concepta eram: ante omnes colles ego parturiebar; uel secundum
aliam litteram: ante omnes colles generauit me dominus. dicitur etiam isaiae
ult.: numquid ego, qui alios parere facio, ipse non pariam? dicit dominus. si
ego, qui generationem ceteris tribuo, sterilis ero? ait dominus deus. et licet
dici possit hoc esse referendum ad multiplicationem filiorum israel de
captiuitate reuertentium in terram suam, quia praemittitur, parturiuit et
peperit sion filios suos, tamen hoc proposito non obsistit. ad quodcumque enim
ratio aptetur, ipsa tamen ratio, quae ex dei ore inducitur, firma et stabilis
manet: ut, si ipse aliis generationem tribuat, sterilis non sit. nec esset
conueniens ut qui alios uere generare facit, ipse non uere, sed per
similitudinem generet: cum oporteat nobilius esse aliquid in causa quam in
causatis, ut ostensum est. ioan. etiam 1 dicitur: uidimus gloriam eius quasi
unigeniti a patre, et iterum: unigenitus filius, qui est in sinu patris, ipse
enarrauit. et paulus dicit, hebr. 1-6: et cum iterum introducit primogenitum in
orbem terrae, dicit: et adorent eum omnes angeli dei. quod filius dei sit deus.
considerandum tamen quod praedictis nominibus diuina scriptura utitur etiam ad
creationem rerum ostendendam: dicitur enim iob 38-29 quis est pluuiae pater? uel
quis genuit stillas roris? de cuius utero egressa est glacies? et gelu de caelo
quis genuit? ne igitur nihil aliud ex paternitatis, filiationis et generationis
uocabulis intelligeretur quam creationis efficacia, addidit scripturae
auctoritas ut eum quem filium et genitum nominabat, etiam deum esse non taceret,
ut sic praedicta generatio aliquid amplius quam creatio intelligeretur. dicitur
enim ioan. 1-1: in principio erat uerbum, et uerbum erat apud deum, et deus erat
uerbum. et quod uerbi nomine filius intelligatur, ex consequentibus ostenditur:
nam subdit: uerbum caro factum est, et habitauit in nobis, et uidimus gloriam
eius, gloriam quasi unigeniti a patre. et paulus dicit, tit. 3-4: apparuit
benignitas et humanitas saluatoris nostri dei. hoc etiam ueteris testamenti
scriptura non tacuit, christum deum nominans. dicitur enim in psalmo: sedes tua,
deus, in saeculum saeculi, uirga directionis uirga regni tui: dilexisti
iustitiam, et odisti iniquitatem. et quod ad christum dicatur, patet per id quod
subditur: propterea unxit te deus, deus tuus, oleo laetitiae prae consortibus
tuis. et isaiae 9-6 dicitur: paruulus natus est nobis, et filius datus est
nobis, et factus est principatus super humerum eius; et uocabitur nomen eius
admirabilis, consiliarius, deus fortis, pater futuri saeculi, princeps pacis.
sic igitur ex sacra scriptura docemur filium dei, a deo genitum, deum esse.
filium autem dei iesum christum petrus confessus est, ei dicens: tu es christus,
filius dei uiui. ipse igitur et unigenitus est, et deus est. quid opinatus sit
photinus de filio dei, et eius improbatio. huius autem doctrinae ueritatem
quidam peruersi homines suo sensu metiri praesumentes, de praemissis uanas et
uarias opiniones conceperunt. quorum quidam considerauerunt hanc esse scripturae
consuetudinem, eos qui diuina gratia iustificantur, filios dei dici: secundum
illud ioan. 1-12, dedit eis potestatem filios dei fieri, his qui credunt in
nomine eius. et rom. 8-16, dicitur: ipse enim spiritus testimonium reddit
spiritui nostro quod sumus filii dei. et 1 ioan. 3-1: uidete qualem caritatem
dedit nobis pater, ut filii dei nominemur et simus. quos etiam a deo genitos
esse scriptura non tacet. dicitur enim iac. 1-18: uoluntarie genuit nos uerbo
ueritatis. et 1 ioan. 3-9, dicitur: omnis qui natus est ex deo, peccatum non
facit, quoniam semen ipsius in eo manet. et, quod est mirabilius, eiusdem nomen
diuinitatis adscribitur. dominus enim dixit ad moysen: ego constitui te deum
pharaonis. et in psalmo: ego dixi, dii estis, et filii excelsi omnes; et, sicut
dominus dicit, ioan. 10-35: illos dixit deos ad quos sermo dei factus est. per
hunc ergo modum, opinantes iesum christum purum hominem esse, et ex maria
uirgine initium sumpsisse, et per beatae uitae meritum diuinitatis honorem prae
ceteris fuisse adeptum, aestimauerunt eum, similiter aliis hominibus, per
adoptionis spiritum dei filium; et per gratiam ab eo genitum; et per quandam
assimilationem ad deum in scripturis dici deum, non per naturam, sed per
consortium quoddam diuinae bonitatis, sicut et de sanctis dicitur ii petr. 1-4:
ut efficiamini diuinae consortes naturae, fugientes eius quae in mundo est
concupiscentiae corruptionem. hanc autem positionem sacrae scripturae
auctoritate confirmare nitebantur. dicit enim dominus, matth. ult.: data est
mihi omnis potestas in caelo et in terra. quod si ante tempora deus esset,
potestatem ex tempore non accepisset. item, rom. 1, dicitur de filio quod factus
est ei, scilicet deo, ex semine dauid secundum carnem; et quod praedestinatus
est filius dei in uirtute. quod autem praedestinatur et factum est, uidetur non
esse aeternum. item. apostolus dicit, ad philipp. 2-8: factus est obediens usque
ad mortem, mortem autem crucis: propter quod deus exaltauit illum, et dedit illi
nomen quod est super omne nomen. ex quo uidetur ostendi quod propter obedientiae
et passionis meritum diuino sit honore donatus, et super omnia exaltatus. petrus
etiam dicit, act. 2-36: certissime ergo sciat omnis domus israel quia dominum
eum et christum deus fecit hunc iesum, quem uos crucifixistis. uidetur igitur ex
tempore deus esse factus, non ante tempora natus. adducunt etiam in fulcimentum
suae opinionis ea quae in scripturis de christo ad defectum pertinere uidentur:
sicut quod femineo portatur utero, et profectum aetatis accepit, esuriem passus
est, et lassitudine fatigatus, et morti subiectus; quod sapientia profecit,
iudicii se nescire diem confessus est, et mortis terrore concussus est; et alia
huiusmodi, quae deo per naturam existenti conuenire non possent. unde concludunt
quod per meritum honorem diuinum adeptus est per gratiam, non quod esset naturae
diuinae. hanc autem positionem primo adinuenerunt quidam antiqui haeretici,
cerinthus et ebion; quam postea paulus samosatenus instaurauit; et postea a
photino est confirmata, ut qui hoc dogmatizant, photiniani nuncupentur.
diligenter autem uerba sacrae scripturae considerantibus apparet non hunc sensum
in ea contineri quem praedicti homines sua opinione conceperunt. nam cum salomon
dicat, nondum erant abyssi et ego iam concepta eram, satis ostendit hanc
generationem ante omnia corporalia extitisse. unde relinquitur quod filius a deo
genitus initium essendi a maria non sumpsit. et licet haec, et alia similia
testimonia deprauare conati fuerint peruersa expositione, dicentes haec secundum
praedestinationem debere intelligi, quia scilicet ante mundi conditionem
dispositum fuit ut ex maria uirgine dei filius nasceretur, non quod dei filius
fuerit ante mundum; conuincantur quod non solum in praedestinatione, sed etiam
realiter fuerit ante mariam. nam post praemissa uerba salomonis subiungitur:
quando appendebat fundamenta terrae, cum eo eram cuncta componens: si autem in
sola praedestinatione fuisset, nihil agere potuisset. hoc etiam ex uerbis
ioannis euangelistae habetur: nam cum praemisisset, in principio erat uerbum,
quo nomine filius intelligitur, ut ostensum est; ne quis hoc secundum
praedestinationem accipere possit, subdit: omnia per ipsum facta sunt, et sine
ipso factum est nihil, quod uerum esse non posset nisi realiter ante mundum
extitisset. item, filius dei dicit, ioan., 3-13: nemo ascendit in caelum nisi
qui descendit de caelo, filius hominis, qui est in caelo; et iterum, ioan. 6-38:
descendi de caelo, non ut faciam uoluntatem meam, sed uoluntatem eius qui misit
me. apparet ergo eum fuisse antequam de caelo descenderet. praeterea. secundum
praedictam positionem, homo per uitae meritum profecit in deum. apostolus autem
e conuerso ostendit quod, cum deus esset, factus est homo. dicit enim, ad
philipp. 2-6 cum in forma dei esset, non rapinam arbitratus est esse se aequalem
deo: sed semetipsum exinaniuit, formam serui accipiens, in similitudinem hominum
factus, et habitu inuentus ut homo. repugnat igitur praedicta positio
apostolicae sententiae. adhuc. inter ceteros qui dei gratiam habuerunt, moyses
eam habuit copiose, de quo dicitur exod. 33-11, quod loquebatur ei dominus facie
ad faciem, sicut loqui solet homo ad amicum suum. si igitur iesus christus non
diceretur dei filius nisi propter gratiam adoptionis, sicut alii sancti, eadem
ratione moyses filius diceretur et christus, licet etiam abundantiori gratia
christus fuerit dotatus: nam et inter alios sanctos, unus alio maiori gratia
repletur, et tamen omnes eadem ratione filii dei dicuntur. moyses autem non
eadem ratione dicitur filius qua christus. distinguit enim apostolus christum a
moyse sicut filium a seruo: dicitur enim ad hebr. 3-5: moyses quidem fidelis
erat in tota domo eius tanquam famulus, in testimonium eorum quae dicenda erant:
christus autem tanquam filius in domo sua. manifestum est ergo quod christus non
dicitur dei filius per adoptionis gratiam, sicut alii sancti. similis etiam
ratio ex pluribus aliis scripturae locis colligi potest, quae quodam singulari
modo christum prae aliis dei filium nominat, quandoque quidem, absque aliis,
singulariter eum filium nominat: sicut uox patris intonuit in baptismo, hic est
filius meus dilectus, in quo mihi complacui. quandoque eum unigenitum nominat:
sicut ioan. 1-14, uidimus eum quasi unigenitum a patre; et iterum, unigenitus,
qui est in sinu patris, ipse enarrauit. si autem communi modo, sicut et alii,
filius diceretur, unigenitus dici non posset. quandoque etiam et primogenitus
nominatur, ut quaedam deriuatio filiationis ab eo in alios ostendatur: secundum
illud rom. 8-29: quos praesciuit et praedestinauit fieri conformes imagini filii
eius, ut sit ipse primogenitus in multis fratribus; et gal. 4-4 dicitur: misit
deus filium suum ut adoptionem filiorum reciperemus. alia ergo ratione ipse est
filius, per cuius filiationis similitudinem alii filii dicuntur. amplius.
quaedam opera in scripturis sacris ita deo proprie attribuuntur quod alteri
conuenire non possunt, sicut sanctificatio animarum, et remissio peccatorum:
dicitur enim leuit. 20-8: ego dominus, qui sanctifico uos; et isaiae 43-25: ego
sum qui deleo iniquitates uestras propter me. utrumque autem horum christo
scriptura attribuit. dicitur enim ad hebr. 2-11: qui sanctificat et qui
sanctificantur, ex uno omnes; et ad hebr. ult.: iesus, ut sanctificaret per suum
sanguinem populum, extra portam passus est. ipse etiam dominus de se protestatus
est quod haberet potestatem remittendi peccata, et miraculo confirmauit, ut
habetur matth. 9-6. hoc etiam angelus de ipso praenuntiauit, ipse, inquiens,
saluum faciet populum suum a peccatis eorum. non igitur christus, et
sanctificans et peccata remittens, sic dicitur deus sicut dicuntur dii hi qui
sanctificantur, et quorum peccata remittuntur: sed sicut uirtutem et naturam
diuinitatis habens. illa uero scripturae testimonia quibus ostendere nitebantur
quod christus non esset deus per naturam, efficacia non sunt ad eorum propositum
ostendendum. confitemur enim in christo dei filio, post incarnationis mysterium,
duas naturas, humanam scilicet et diuinam. unde de eo dicuntur et quae dei sunt
propria, ratione diuinae naturae; et quae ad defectum pertinere uidentur,
ratione humanae naturae, ut infra plenius explanabitur. nunc autem, ad
praesentem considerationem de diuina generatione, hoc sufficiat monstratum esse
secundum scripturas quod christus dei filius et deus dicitur non solum sicut
purus homo per gratiam adoptionis, sed propter diuinitatis naturam. opinio
sabellii de filio dei, et eius improbatio. quia uero omnium de deo recte
sentientium haec est fixa mentis conceptio, quod non possit esse nisi unus deus,
quidam, ex scripturis concipientes quod christus sit uere et naturaliter deus ac
dei filius, unum deum esse confessi sunt christum dei filium et deum patrem: nec
tamen quod deus filius dicatur secundum suam naturam aut ab aeterno, sed ex tunc
filiationis nomen accepit ex quo de maria uirgine natus est per incarnationis
mysterium. et sic omnia quae christus secundum carnem sustinuit, deo patri
attribuebant: puta esse filium uirginis, conceptum et natum esse ex ipsa,
passum, mortuum et resurrexisse, et alia omnia quae scripturae de christo
secundum carnem loquuntur. hanc autem positionem confirmare nitebantur
scripturae auctoritatibus. dicitur enim exod. 20: audi, israel, dominus deus
tuus deus unus est. et deut. 32-39: uidete quod ego sum solus, et non est alius
praeter me. et ioan. 5: pater in me manens, ipse facit opera et 14-9 qui uidet
me, uidet et patrem; et, ego in patre, et pater in me est. ex quibus omnibus
concipiebant deum patrem ipsum filium dici ex uirgine incarnatum. haec autem
fuit opinio sabellianorum, qui et patripassiani sunt dicti, eo quod patrem
passum esse confitentur, asserentes ipsum patrem esse christum. haec autem
positio, etsi a praedicta differat quantum ad christi diuinitatem, nam haec
christum uerum et naturalem deum esse confitetur, quod prima negabat; tamen
quantum ad generationem et filiationem, utraque est conformis opinio: nam sicut
prima positio asserit filiationem et generationem qua christus filius dicitur,
non fuisse ante mariam, ita et haec opinio confitetur. neutra igitur positio
generationem et filiationem ad diuinam naturam refert, sed solum ad naturam
humanam. habet etiam et hoc proprium ista positio, quod, cum dicitur filius dei,
non designatur aliqua subsistens persona, sed quaedam proprietas superueniens
praeexistenti personae: nam ipse pater, secundum quod carnem sumpsit ex uirgine,
filii nomen accepit; non quasi filius sit aliqua subsistens persona a persona
patris distincta. huius autem positionis falsitas manifeste ostenditur
auctoritate scripturae. nam christus non solum uirginis filius dicitur in
scripturis, sed etiam filius dei: ut ex superioribus patet. hoc autem esse non
potest, ut idem sit filius sui ipsius: cum enim filius generetur a patre,
generans autem det esse genito, sequeretur quod idem esset dans et accipiens
esse; quod omnino esse non potest. non est igitur deus pater ipse filius, sed
alius est filius et alius pater. item. dominus dicit: descendi de caelo, non ut
faciam uoluntatem meam, sed uoluntatem eius qui misit me, ioan. 6-38; et 17-5:
clarifica me, pater, apud temetipsum. ex quibus omnibus, et similibus,
ostenditur filius esse alius a patre. potest autem dici secundum hanc
positionem, quod christus dicitur filius dei patris solum secundum humanam
naturam: quia scilicet ipse deus pater humanam naturam quam assumpsit, creauit
et sanctificauit. sic igitur ipse secundum diuinitatem sui ipsius secundum
humanitatem dicitur pater. et ita etiam nihil prohibet eundem secundum
humanitatem distinctum esse a seipso secundum diuinitatem. sed secundum hoc
sequetur quod christus dicatur filius dei sicut et alii homines, uel ratione
creationis, uel ratione sanctificationis. ostensum est autem quod alia ratione
christus dicitur dei filius quam alii sancti. non igitur modo praedicto potest
intelligi quod ipse pater sit christus et filius sui ipsius. praeterea. ubi est
unum suppositum subsistens, pluralis praedicatio non recipitur. christus, autem
de se et de patre pluraliter loquitur, dicens: ego et pater unum sumus. non est
ergo filius ipse pater. adhuc. si filius a patre non distinguitur nisi per
incarnationis mysterium, ante incarnationem omnino nulla distinctio erat.
inuenitur autem ex sacra scriptura etiam ante incarnationem filius a patre
fuisse distinctus. dicitur enim ioan. 1-1: in principio erat uerbum, et uerbum
erat apud deum, et deus erat uerbum. uerbum igitur, quod apud deum erat, aliquam
distinctionem ab ipso habebat: habet enim hoc consuetudo loquendi, ut alius apud
alium esse dicatur. similiter etiam prouerb. 8-30, genitus a deo dicit: cum eo
eram componens omnia. in quo rursus associatio et quaedam distinctio designatur.
dicitur etiam osee 1-7: domui iuda miserebor, et saluabo eos in domino deo suo:
ubi deus pater de saluandis in deo filio populis loquitur quasi de persona a se
distincta, quae dei nomine digna habeatur. dicitur etiam gen. 1-26: faciamus
hominem ad imaginem et similitudinem nostram: in quo expresse pluralitas et
distinctio facientium hominem designatur. homo autem per scripturas a solo deo
conditus esse docetur. et sic dei patris et dei filii pluralitas et distinctio
fuit etiam ante christi incarnationem. non igitur ipse pater filius dicitur
propter incarnationis mysterium. amplius. uera filiatio ad ipsum suppositum
pertinet eius qui dicitur filius: non enim manus uel pes hominis filiationis
nomen proprie accipit, sed ipse homo, cuius ista sunt partes. paternitatis autem
et filiationis nomina distinctionem requirunt in illis de quibus dicuntur: sicut
et generans et genitum. oportet igitur, si aliquis uere dicitur filius, quod
supposito a patre distinguatur. christus autem uere est dei filius: dicitur enim
1 ioan. ult.: ut simus in uero filio eius iesu christo. oportet igitur quod
christus sit supposito distinctus a patre. non igitur ipse pater est filius.
adhuc. post incarnationis mysterium pater de filio protestatur: hic est filius
meus dilectus. haec autem demonstratio ad suppositum refertur. christus igitur
secundum suppositum est alius a patre. ea uero quibus sabellius suam positionem
nititur confirmare, id quod intendit non ostendunt, ut infra plenius ostendetur.
non enim per hoc quod deus est unus, uel quod pater est in filio et filius in
patre, habetur quod filius et pater sit unum supposito: potest enim et duorum
supposito distinctorum aliqua unitas esse. de opinione arii circa filium dei.
cum autem doctrinae sacrae non congruat quod filius dei a maria initium
sumpserit, ut photinus dicebat; neque ut is qui ab aeterno deus fuit et pater
est, per carnis assumptionem filius esse coeperit, ut sabellius dixerat: fuerunt
alii hanc de diuina generatione quam scriptura tradit opinionem sumentes, quod
filius dei ante incarnationis mysterium extiterit, et etiam ante mundi
conditionem; et quia iste filius a deo patre est alius, aestimauerunt eum non
esse eiusdem naturae cum deo patre; non enim intelligere poterant, nec credere
uolebant, quod aliqui duo, secundum personam distincti, habeant unam essentiam
et naturam. et quia sola natura dei patris, secundum fidei doctrinam, aeterna
creditur, crediderunt naturam filii non ab aeterno extitisse, licet fuerit
filius ante alias creaturas. et quia omne quod non est aeternum, ex nihilo
factum est et a deo creatum, filium dei ex nihilo factum esse, et creaturam
praedicabant. sed quia auctoritate scripturae cogebantur ut etiam filium deum
nominarent, sicut in superioribus est expressum, dicebant eum unum cum deo
patre, non quidem per naturam, sed per quandam consensus unionem, et per diuinae
similitudinis participationem super ceteras creaturas. unde, cum supremae
creaturae, quas angelos dicimus, in scripturis et dii et filii dei nominentur,
secundum illud iob 38-4 ubi eras cum me laudarent astra matutina, et iubilarent
omnes filii dei? et in psalmo, deus stetit in synagoga deorum, hunc dei filium
et deum prae aliis dici oportebat, utpote nobiliorem inter ceteras creaturas, in
tantum quod per eum deus pater omnem aliam condiderit creaturam. hanc autem
positionem confirmare nitebantur sacrae scripturae documentis. dicit enim
filius, ioan. 17-3, ad patrem loquens: haec est uita aeterna, ut cognoscant te
solum deum uerum. solus ergo pater deus uerus est. cum ergo filius non sit
pater, filius deus uerus esse non potest. item. apostolus dicit, i ad tim. ult.:
serues mandatum sine macula irreprehensibile usque in aduentum domini nostri
iesu christi, quem suis temporibus ostendet beatus et solus potens rex regum et
dominus dominantium, qui solus habet immortalitatem et lucem habitat
inaccessibilem, in quibus uerbis ostenditur distinctio dei patris ostendentis ad
christum ostensum. solus ergo deus pater ostendens est potens rex regum et
dominus dominantium, et solus habet immortalitatem et lucem habitat
inaccessibilem. solus ergo pater deus uerus est. non ergo filius. praeterea.
dominus dicit, ioan. 14-28: pater maior me est; et apostolus dicit filium patri
esse subiectum, i ad cor. 15-28: cum omnia subiecta illi fuerint, tunc ipse
filius subiectus erit illi, scilicet patri, qui sibi subiecit omnia. si autem
esset una natura patris et filii, esset etiam una magnitudo et maiestas: non
enim filius esset minor patre, nec patri subiectus. relinquitur ergo ex
scripturis quod filius non sit eiusdem naturae cum patre ut credebant. adhuc.
natura patris non patitur indigentiam. in filio autem indigentia inuenitur:
ostenditur enim ex scripturis quod a patre recipit; recipere autem indigentis
est. dicitur enim matth. 11-27: omnia tradita sunt mihi a patre meo, et ioan.
3-35: pater diligit filium, et omnia dedit in manu eius. uidetur igitur filius
non esse eiusdem naturae cum patre. amplius. doceri et adiuuari indigentis est.
filius autem a patre docetur et iuuatur. dicitur enim ioan. 5-19: non potest
filius a se facere quicquam, nisi quod uiderit patrem facientem; et infra: 20
pater diligit filium, et omnia demonstrat ei quae ipse facit; et ioan. 15-15,
filius dicit discipulis: omnia quaecumque audiui a patre meo, nota feci uobis.
non igitur uidetur esse eiusdem naturae filius cum patre. praeterea. praeceptum
recipere, obedire, orare, et mitti, inferioris esse uidetur. haec autem de filio
leguntur. dicit enim filius, ioan. 14-31: sicut mandatum dedit mihi pater, sic
facio. et philipp. 2-8: factus est obediens patri usque ad mortem. et ioan.
14-16: ego rogabo patrem, et alium paracletum dabit uobis. et galat. 4-4, dicit
apostolus: cum uenit plenitudo temporis, misit deus filium suum. est ergo filius
minor patre, et ei subiectus. item. filius clarificatur a patre: sicut ipse
dicit, ioan. 12-28: pater, clarifica nomen tuum; et sequitur: uenit uox de
caelo, et clarificaui, et iterum clarificabo. apostolus etiam dicit, ad rom.
8-11, quod deus suscitauit iesum christum a mortuis. et petrus dicit, act. 2-33,
quod est dextera dei exaltatus. ex quibus uidetur quod sit patre inferior.
praeterea. in natura patris nullus defectus esse potest. in filio autem
inuenitur defectus potestatis: dicit enim matth. 20-23: sedere ad dexteram meam
uel sinistram, non est meum dare uobis, sed quibus paratum est a patre meo.
defectus etiam scientiae: dicit enim ipse, marc. 13-32: de die autem illa et
hora nemo scit, neque angeli in caelo, neque filius, nisi pater. inuenitur etiam
in eo defectus quietae affectionis: cum in eo scriptura asserat tristitiam
fuisse, et iram, et alias huiusmodi passiones. non igitur uidetur filius esse
eiusdem naturae cum patre. adhuc. expresse in scripturis inuenitur quod filius
dei sit creatura. dicit enim eccli. 24-12: dixit mihi creator omnium, et qui
creauit me, requieuit in tabernaculo meo. et iterum: ab initio et ante saecula
creata sum. est igitur filius creatura. praeterea. filius creaturis
connumeratur. dicitur enim eccli. 24-5, ex persona sapientiae: ego ex ore
altissimi prodii, primogenita ante omnem creaturam. et apostolus, ad coloss.
1-15, dicit de filio quod est primogenitus creaturae. uidetur ergo quod filius
ordinem cum creaturis habeat, quasi primum inter eas obtinens gradum. amplius.
filius dicit, ioan. 17-22, pro discipulis ad patrem orans: ego claritatem quam
dedisti mihi, dedi eis, ut sint unum, sicut et nos unum sumus. sic igitur pater
et filius unum sunt sicut discipulos unum esse uolebat. non autem uolebat
discipulos esse per essentiam unum. non ergo pater et filius sunt per essentiam
unum. et sic sequitur quod sit creatura, et patri subiectus. est autem haec
positio arii et eunomii. et uidetur a platonicorum dictis exorta, qui ponebant
summum deum, patrem et creatorem omnium rerum, a quo primitus effluxisse
dicebant quandam mentem, in qua essent omnium rerum formae, superiorem omnibus
aliis rebus, quam paternum intellectum nominabant; et post hanc, animam mundi;
et deinde alias creaturas. quod ergo in scripturis sacris de dei filio dicitur,
hoc de mente praedicta intelligebant: et praecipue quia sacra scriptura dei
filium dei sapientiam nominat et uerbum dei. cui etiam opinioni consonat positio
auicennae, qui supra animam primi caeli ponit intelligentiam primam, mouentem
primum caelum, supra quam ulterius deum in summo ponebat. sic igitur ariani de
dei filio suspicati sunt quod esset quaedam creatura supereminens omnibus aliis
creaturis, qua mediante deus omnia creasset: praecipue cum etiam quidam
philosophi posuerunt quodam ordine res a primo principio processisse, ita quod
per primum creatum omnia alia sint creata. improbatio opinionis arii de filio
dei. hanc autem positionem diuinae scripturae repugnare manifeste potest
percipere, si quis sacrarum scripturarum dicta diligenter consideret. cum enim
scriptura diuina et christum dei filium, et angelos dei filios nominet, alia
tamen et alia ratione: unde apostolus, hebr. 1-5, dicit: cui dixit aliquando
angelorum, filius meus es tu, ego hodie genui te? quod ad christum asserit esse
dictum. secundum autem positionem praedictam, eadem ratione angeli filii
dicerentur et christus: utrisque enim nomen filiationis competeret secundum
quandam sublimitatem naturae, in qua creati sunt a deo. nec obstat si christus
sit excellentioris naturae prae aliis angelis: quia etiam inter angelos ordines
diuersi inueniuntur, ut ex superioribus patet, et tamen omnibus eadem
filiationis ratio competit. non igitur christus filius dei dicitur secundum quod
asserit praedicta positio. item. cum ratione creationis nomen filiationis
diuinae multis conueniat, quia omnibus angelis et sanctis; si etiam christus
eadem ratione filius diceretur, non esset unigenitus, licet, propter
excellentiam suae naturae, inter ceteros primogenitus posset dici. asserit autem
eum scriptura esse unigenitum, ioan. 1-14: uidimus eum quasi unigenitum a patre.
non igitur ratione creationis dei filius dicitur. amplius. nomen filiationis
proprie et uere generationem uiuentium consequitur, in quibus genitum ex
substantia generantis procedit: alias enim nomen filiationis non secundum
ueritatem, sed potius secundum similitudinem accipitur, cum filios dicimus aut
discipulos, aut hos quorum gerimus curam. si igitur christus non diceretur
filius nisi ratione creationis, cum id quod creatur a deo, non ex substantia dei
deriuetur, christus uere filius dici non posset. dicitur autem uerus filius, i
ioan. ult.: ut simus, inquit, in uero filio eius, iesu christo. non igitur dei
filius dicitur, quasi a deo creatus in quantacumque naturae excellentia, sed
quasi ex dei substantia genitus. praeterea. si christus ratione creationis
filius dicitur, non erit uerus deus: nihil enim creatum deus potest dici nisi
per quandam similitudinem ad deum. ipse autem iesus christus est uerus deus: cum
enim ioannes dixisset, ut simus in uero filio eius, subdit: hic est uerus deus
et uita aeterna. non igitur christus filius dei dicitur ratione creationis.
amplius. apostolus, ad rom. 9-5, dicit: ex quibus christus est secundum carnem,
qui est super omnia deus benedictus in saecula, amen. et tit. 2-13: expectantes
beatam spem, et aduentum gloriae magni dei et saluatoris nostri iesu christi. et
ierem. 23 dicitur: suscitabo dauid germen iustum et postea subditur, et hoc est
nomen quod uocabunt eum, dominus iustus noster, ubi in hebraeo habetur nomen
tetragrammaton, quod de solo deo certum est dici. ex quibus apparet quod filius
dei est uerus deus. praeterea. si christus uerus filius est, de necessitate
sequitur quod sit uerus deus. non enim uere filius potest dici quod ab alio
gignitur, etiam si de substantia generantis nascatur nisi in similem speciem
generantis procedat: oportet enim quod filius hominis homo sit. si igitur
christus est uerus filius dei, oportet quod sit uerus deus. non est igitur
aliquid creatum. item. nulla creatura recipit totam plenitudinem diuinae
bonitatis: quia, sicut ex superioribus patet, perfectiones a deo in creaturas
per modum cuiusdam descensus procedunt. christus autem habet in se totam
plenitudinem diuinae bonitatis: dicit enim apostolus, ad coloss. 2-9: in ipso
habitat omnis plenitudo diuinitatis. christus ergo non est creatura. adhuc.
licet intellectus angeli perfectiorem cognitionem habeat quam intellectus
hominis, tamen multum deficit ab intellectu diuino. intellectus autem christi
non deficit in cognitione ab intellectu diuino: dicit enim apostolus, ad coloss.
2-3, quod in christo sunt omnes thesauri sapientiae et scientiae absconditi. non
est igitur christus filius dei creatura. amplius. quicquid deus habet in seipso,
est eius essentia, ut in primo ostensum est. omnia autem quae habet pater, sunt
filii: dicit enim ipse filius, ioan. 16-15: omnia quae habet pater, mea sunt; et
ioan. 17-10, ad patrem loquens, ait: mea omnia tua sunt, et tua mea sunt. est
ergo eadem essentia et natura patris et filii. non est igitur filius creatura.
praeterea. apostolus dicit, philipp. 2, quod filius, antequam exinaniret
semetipsum formam serui accipiens, in forma dei erat. per formam autem dei non
aliud intelligitur quam natura diuina: sicut per formam serui non intelligitur
aliud quam humana natura. est ergo filius in natura diuina. non est igitur
creatura. item. nihil creatum potest esse deo aequale. filius autem est patri
aequalis. dicitur enim ioan. 5-18: quaerebant eum iudaei interficere, quia non
solum soluebat sabbatum, sed et patrem suum dicebat deum, aequalem se deo
faciens. haec est autem euangelistae narratio, cuius testimonium uerum est, quod
christus filium dei se dicebat et deo aequalem, et propterea eum iudaei
persequebantur. nec dubium est alicui christiano quin illud quod christus de se
dixit, uerum sit: cum et apostolus dicat, philipp. 2-6, hoc non fuisse rapinam,
quod aequalem se esse patri arbitratus est. est ergo filius aequalis patri. non
est igitur creatura. amplius. in psalmo legitur non esse similitudinem alicuius
ad deum etiam inter angelos qui filii dei dicuntur: quis, inquit, similis deo in
filiis dei? et alibi: deus, quis similis erit tibi? quod de perfecta
similitudine accipi oportet: quod patet ex his quae in primo libro tractata
sunt. christus autem perfectam sui similitudinem ad patrem ostendit etiam in
uiuendo: dicitur enim ioan. 5-26: sicut pater habet uitam in semetipso, sic
dedit et filio uitam habere in semetipso. non est igitur christus computandus
inter filios dei creatos. adhuc. nulla substantia creata repraesentat deum
quantum ad eius substantiam: quicquid enim ex perfectione cuiuscumque creaturae
apparet, minus est quam quod deus est; unde per nullam creaturam sciri potest de
deo quid est. filius autem repraesentat patrem: dicit enim de eo apostolus, ad
coloss. 1-15, quod est imago inuisibilis dei. et ne aestimetur esse imago
deficiens, essentiam dei non repraesentans, per quam non possit cognosci de deo
quid est, sicut uir dicitur imago dei, i ad cor. 11-7; ostenditur perfecta esse
imago, ipsam dei substantiam repraesentans, hebr. 1-3, dicente apostolo: cum sit
splendor gloriae, et figura substantiae eius. non est igitur filius creatura.
praeterea. nihil quod est in aliquo genere, est uniuersalis causa eorum quae
sunt in genere illo, sicut uniuersalis causa hominum non est aliquis homo, nihil
enim est sui ipsius causa: sed sol, qui est extra genus humanum, est uniuersalis
causa generationis humanae, et ulterius deus. filius autem est uniuersalis causa
creaturarum: dicitur enim ioan. 1-3: omnia per ipsum facta sunt; et prouerb.
8-30, dicit sapientia genita: cum eo eram componens omnia, et apostolus dicit,
ad coloss. 1-16: in ipso condita sunt uniuersa in caelo et in terra. ipse igitur
non est de genere creaturarum. item. ex ostensis in secundo libro manifestum est
quod substantiae incorporeae, quas angelos dicimus, non possunt aliter fieri
quam per creationem; et etiam ostensum est quod nulla substantia potest creare
nisi solus deus. sed dei filius iesus christus est causa angelorum, eos in esse
producens: dicit enim apostolus: siue throni, siue dominationes, siue
principatus, siue potestates, omnia per ipsum et in ipso creata sunt. ipse
igitur filius non est creatura. praeterea. cum propria actio cuiuslibet rei
sequatur naturam ipsius, nulli competit propria actio alicuius rei cui non
competit illius rei natura: quod enim non habet humanam speciem, nec actionem
humanam habere potest. propriae autem actiones dei conueniunt filio: sicut
creare, ut iam ostensum est; continere et conseruare omnia in esse; et peccata
purgare; quae propria esse dei ex superioribus patet. dicitur autem de filio, ad
coloss. 1-17, quod omnia in ipso constant; et ad hebr. 1-3, dicitur quod portat
omnia uerbo uirtutis suae, purgationem peccatorum faciens. filius igitur dei est
naturae diuinae, et non est creatura. sed quia posset arianus dicere quod haec
filius facit non tanquam principale agens, sed sicut instrumentum principalis
agentis, quod per propriam uirtutem non agit, sed solum per uirtutem principalis
agentis, hanc rationem dominus excludit, ioan. 5-19, dicens: quaecumque pater
facit haec et filius similiter facit. sicut igitur pater per se operatur et
propria uirtute, ita et filius. ulterius etiam ex hoc uerbo concluditur, quod
sit eadem uirtus et potestas filii et patris. non solum enim dicit quod filius
similiter operatur sicut et pater, sed quod eadem et similiter. idem autem non
potest esse operatum eodem modo a duobus agentibus nisi uel dissimiliter, sicut
idem fit a principali agente et instrumento: uel, si similiter, oportet quod
conueniant in una uirtute. quae quidem uirtus quandoque congregatur ex diuersis
uirtutibus in diuersis agentibus inuentis, sicut patet in multis trahentibus
nauem: omnes enim similiter trahunt, et quia uirtus cuiuslibet imperfecta est et
insufficiens ad istum effectum, ex diuersis uirtutibus congregatur una uirtus
omnium, quae sufficit ad trahendum nauem. hoc autem non potest dici in patre et
filio: uirtus enim dei patris non est imperfecta, sed infinita, ut in primo
ostensum est. oportet igitur quod eadem numero sit uirtus patris et filii. et
cum uirtus consequatur naturam rei, oportet quod eadem numero sit natura et
essentia patris et filii. quod etiam ex praecedentibus concludi potest. nam si
in filio est natura diuina, ut multipliciter ostensum est; cum natura diuina
multiplicari non possit, ut in primo libro ostensum est: sequitur de necessitate
quod sit eadem numero natura et essentia in patre et filio. item. ultima nostra
beatitudo in solo deo est; in quo etiam solo spes hominis debet poni; et cui
soli est honor latriae exhibendus, ut in tertio libro ostensum est. beatitudo
autem nostra in dei filio est. dicit enim, ioan. 17-3: haec est uita aeterna, ut
cognoscant te, scilicet patrem, et quem misisti, iesum christum. et i ioan.
ult., dicitur de filio quod est uerus deus et uita aeterna. certum est autem
nomine uitae aeternae in scripturis sacris ultimam beatitudinem significari.
dicit etiam isaias de filio, ut apostolus inducit: erit radix iesse, et qui
exurget regere gentes, in eo gentes sperabunt. dicitur etiam in psalmo: et
adorabunt eum omnes reges, omnes gentes seruient ei. et ioan. 5-23 dicitur:
omnes honorificent filium sicut honorificant patrem. et iterum in psalmo
dicitur: adorate eum omnes angeli eius: quod de filio apostolus introducit hebr.
1-6. manifestum est igitur filium dei uerum deum esse. ad hoc etiam ostendendum
ualent ea quae superius contra photinum inducta sunt ad ostendendum christum
deum esse non factum, sed uerum. ex praemissis igitur et consimilibus sacrae
scripturae documentis ecclesia catholica docta, christum uerum et naturalem dei
filium confitetur, aeternum, patri aequalem, et uerum deum, eiusdem essentiae et
naturae cum patre, genitum, non creatum nec factum. unde patet quod sola
ecclesiae catholicae fides uere confitetur generationem in deo, dum ipsam
generationem filii ad hoc refert quod filius accepit diuinam naturam a patre.
alii uero haeretici ad aliquam extraneam naturam hanc generationem referunt:
photinus quidem et sabellius ad humanam; arius autem non ad humanam, sed ad
quandam naturam creatam digniorem ceteris creaturis. differt etiam arius a
sabellio et photino quod hic generationem praedictam asserit ante mundum fuisse;
illi uero eam fuisse negant ante natiuitatem ex uirgine. sabellius tamen a
photino differt in hoc, quod sabellius christum uerum deum confitetur et
naturalem, non autem photinus neque arius: sed photinus purum hominem; arius
autem quasi commixtum ex quadam excellentissima creatura diuina et humana. hi
tamen aliam esse personam patris et filii confitentur, quod sabellius negat.
fides ergo catholica, media uia incedens, confitetur, cum ario et photino,
contra sabellium, aliam personam patris et filii, et filium genitum, patrem uero
omnino ingenitum: cum sabellio uero, contra photinum et arium, christum uerum et
naturalem deum et eiusdem naturae cum patre, licet non eiusdem personae. ex quo
etiam indicium ueritatis catholicae sumi potest: nam uero, ut philosophus dicit,
etiam falsa attestantur: falsa uero non solum a ueris, sed etiam ab inuicem
distant. solutio ad auctoritates quas arius pro se inducebat. quia uero ueritas
ueritati contraria esse non potest, manifestum est ea quae ex scripturis
ueritatis ab arianis introducta sunt ad suum errorem confirmandum, eorum
sententiae accommoda non esse. cum enim ex scripturis diuinis ostensum sit
patris et filii eandem numero essentiam esse et naturam diuinam, secundum quam
uterque uerus dicitur deus, oportet patrem et filium non duos deos, sed unum
deum esse. si enim plures dii essent, oporteret per consequens diuinitatis
essentiam in utroque partitam esse sicut in duobus hominibus est alia et alia
humanitas numero: et praecipue cum non sit aliud diuina natura et aliud ipse
deus, ut supra ostensum est; ex quo de necessitate consequitur quod, existente
una natura diuina in patre et filio, quod sint pater et filius unus deus. licet
ergo patrem confiteamur deum, et filium deum, non tamen recedimus a sententia
qua ponitur unus solus deus, quam in primo et rationibus et auctoritatibus
firmauimus. unde, etsi sit unus solus uerus deus, tamen hoc et de patre et de
filio praedicari confiteamur. cum ergo dominus, ad patrem loquens, dicit, ut
cognoscant te solum deum uerum, non sic intelligendum est quod solus pater sit
uerus deus, quasi filius non sit uerus deus, quod tamen manifeste scripturae
testimonio probatur: sed quod illa quae est una sola uera deitas patri
conueniat, ita tamen quod non excludatur inde et filius. unde signanter non
dicit dominus, ut cognoscant solum deum uerum, quasi solus ipse sit deus; sed
dixit, ut cognoscant te, et addit solum uerum deum, ut ostenderet patrem, cuius
se filium protestabatur, esse deum in quo inuenitur illa quae sola est uera
diuinitas. et quia oportet uerum filium eiusdem naturae esse cum patre, magis
sequitur quod illa quae sola est uera diuinitas filio conueniat, quam ab ea
filius excludatur. unde et ioannes, in fine primae suae canonicae, quasi haec
uerba domini exponens, utrumque istorum uero filio attribuit quae hic dominus
dicit de patre, scilicet quod sit uerus deus, et quod in eo sit uita aeterna,
dicens: ut cognoscamus uerum deum, et simus in uero filio eius. hic est uerus
deus, et uita aeterna. si tamen confessus esset filius quod solus pater esset
uerus deus, non propter hoc a uera diuinitate filius excludi intelligendus
esset: nam quia pater et filius sunt unus deus, ut ostensum est, quicquid
ratione diuinitatis de patre dicitur, idem est ac si de filio diceretur, et e
conuerso. non enim propter hoc quod dominus dicit, matth. 11-27, nemo nouit
filium nisi pater, neque patrem quis nouit nisi filius, intelligitur uel pater a
sui cognitione excludi, uel filius. ex quo etiam patet quod uera filii diuinitas
non excluditur ex uerbis apostoli quibus dicit, quem suis temporibus ostendet
beatus et solus potens, rex regum et dominus dominantium. non enim in his uerbis
pater nominatur, sed id quod est commune patri et filio. nam quod et filius sit
rex regum et dominus dominantium, manifeste ostenditur apoc. 19-13, ubi dicitur:
uestitus erat ueste aspersa sanguine, et uocabatur nomen eius: uerbum dei et
postea subditur: et habet in uestimento et in femore suo scriptum: rex regum et
dominus dominantium. nec ab hoc quod subditur, qui solus habet immortalitatem,
excluditur filius: cum et sibi credentibus immortalitatem conferat; unde dicitur
ioan. 11-26: qui credit in me, non morietur in aeternum. sed et hoc quod
subditur, quem nemo hominum uidit, sed nec uidere potest, certum est filio
conuenire: cum dominus dicat, matth. 11-27: nemo nouit filium nisi pater. cui
non obstat quod uisibilis apparuit: hoc enim secundum carnem factum est. est
autem inuisibilis secundum deitatem, sicut et pater: unde apostolus, in eadem
epistola, dicit: manifeste magnum est pietatis sacramentum, quod manifestatum
est in carne. nec cogit quod haec de solo patre dicta intelligamus quia dicitur
quasi oporteat alium esse ostendentem et alium ostensum. nam et filius seipsum
ostendit: dicit enim ipse, ioan. 14-21: qui diligit me, diligetur a patre meo,
et ego diligam eum, et manifestabo ei meipsum. unde et ei dicimus: ostende
faciem tuam, et salui erimus. quod autem dominus dicit, pater maior me est,
qualiter sit intelligendum, apostolus docet. cum enim maius referatur ad minus,
oportet intelligi hoc dici de filio secundum quod est minoratus. ostendit autem
apostolus eum esse minoratum secundum assumptionem formae seruilis, ita tamen
quod deo patri aequalis existat secundum formam diuinam: dicit enim, ad philipp.
2-6 cum in forma dei esset, non rapinam arbitratus est esse se aequalem deo, sed
semetipsum exinaniuit, formam serui accipiens. nec est mirum si ex hoc pater eo
maior dicatur, cum etiam ab angelis eum minoratum apostolus dicat, hebr. 2-9:
eum inquit, qui modico ab angelis minoratus est, uidimus iesum, propter
passionem mortis, gloria et honore coronatum. ex quo etiam patet quod secundum
eandem rationem dicitur filius esse patri subiectus, scilicet secundum humanam
naturam. quod ex ipsa circumstantia litterae apparet. praemiserat enim
apostolus: per hominem mors, et per hominem resurrectio mortuorum; et postea
subiunxerat quod unusquisque resurget in suo ordine: primum christus, deinde ii
qui sunt christi; et postea addit, deinde finis, cum tradiderit regnum deo et
patri; et ostenso quale sit hoc regnum, quia scilicet oportet ei omnia esse
subiecta consequenter subiungit: cum subiecta illi fuerint omnia, tunc ipse
filius subiectus erit ei qui subiecit sibi omnia. ipse ergo contextus litterae,
ostendit hoc de christo debere intelligi secundum quod est homo: sic enim
mortuus est et resurrexit. nam secundum diuinitatem, cum omnia faciat quae facit
pater ut ostensum est, etiam ipse sibi subiecit omnia: unde apostolus dicit ad
philipp. 3-20 saluatorem expectamus dominum iesum christum, qui reformabit
corpus humilitatis nostrae configuratum corpori claritatis suae, secundum
operationem qua possit sibi subiicere omnia. ex eo autem quod pater filio dare
dicitur in scripturis, ex quo sequitur ipsum recipere, non potest ostendi aliqua
indigentia esse in ipso, sed hoc requiritur ad hoc quod filius sit: non enim
filius dici posset nisi a patre genitus esset; omne autem genitum a generante
naturam recipit generantis. per hoc ergo quod pater filio dare dicitur, nihil
aliud intelligitur quam filii generatio, secundum quam pater filio dedit suam
naturam. et hoc ipsum ex eo quod datur, intelligi potest. dicit, enim dominus,
ioan. 10-29: pater quod dedit mihi, maius omnibus est. id autem quod maius
omnibus est, diuina natura est, in qua filius est patri aequalis. quod ipsa
uerba domini ostendunt. praemiserat enim quod oues suas nullus de manu eius
rapere posset; ad cuius probationem inducit uerbum propositum, scilicet quod id
quod est sibi a patre datum, maius omnibus sit, et quia de manu patris, ut
subiungit, nemo rapere potest. ex hoc sequitur quod nec etiam de manu filii. non
autem sequeretur nisi per id quod est sibi a patre datum, esset patri aequalis.
unde, ad hoc clarius explicandum, subdit: ego et pater unum sumus. similiter
etiam apostolus, ad philipp. 2-9, dicit: et dedit illi nomen quod est super omne
nomen, ut in nomine iesu omne genu flectatur, caelestium, terrestrium et
infernorum. nomen autem omnibus nominibus altius, quod omnis creatura ueneratur,
non est aliud quam nomen diuinitatis. ex hac ergo datione generatio ipsa
intelligitur, secundum quam pater filio ueram diuinitatem dedit. idem etiam
ostenditur ex hoc quod omnia sibi dicit esse data a patre. non autem essent sibi
data omnia, nisi omnis plenitudo diuinitatis, quae est in patre, esset in filio.
sic igitur ex hoc quod sibi patrem dedisse asserit, se uerum filium confitetur,
contra sabellium. ex magnitudine uero eius quod datur, patri se confitetur esse
aequalem, ut arius confundatur. patet igitur quod talis donatio indigentiam in
filio non designat. non enim ante fuit filius quam sibi daretur: cum generatio
eius sit ipsa donatio. neque plenitudo dati hoc patitur, ut indigere possit ille
cui constat esse donatum. nec obuiat praedictis quod ex tempore filio pater
dedisse legitur in scripturis: sicut dominus post resurrectionem dicit
discipulis, data est mihi omnis potestas in caelo et in terra; et apostolus, ad
philipp. 2, dicit quod propter hoc deus christum exaltauit et dedit illi nomen
quod est super omne nomen, quia factus fuerat obediens usque ad mortem, quasi
hoc nomen non habuerit ab aeterno. est enim consuetus scripturae modus ut aliqua
dicantur esse uel fieri quando innotescunt. hoc autem quod filius ab aeterno
uniuersalem potestatem et nomen diuinum acceperit, post resurrectionem,
praedicantibus discipulis, mundo est manifestatum. et hoc etiam uerba domini
ostendunt. dicit enim dominus, ioan. 17-5: clarifica me, pater, apud temetipsum,
claritate quam habui priusquam mundus fieret. petit enim ut sua gloria, quam ab
aeterno a patre recepit ut deus, in eo iam homine facto esse declaretur. ex hoc
autem manifestum est quomodo filius doceatur, cum non sit ignorans. ostensum est
enim in primo libro quod intelligere et esse in deo idem sunt. unde communicatio
diuinae naturae est etiam intelligentiae communicatio. communicatio autem
intelligentiae demonstratio, uel locutio, siue doctrina potest dici. per hoc
ergo quod filius sua natiuitate a patre naturam diuinam acceperit, dicitur uel a
patre audiuisse, uel pater ei demonstrasse, uel si quid aliud simile legitur in
scripturis: non quod prius filius ignorans aut nesciens fuerit, et postmodum eum
pater docuerit. confitetur enim apostolus, i ad cor. 1-24, christum dei uirtutem
et dei sapientiam: non est autem possibile quod sapientia sit ignorans, neque
quod uirtus infirmetur. ideo etiam quod dicitur, non potest filius a se facere
quicquam, nullam infirmitatem agendi demonstrat in filio: sed quia, cum deo non
sit aliud agere quam esse, nec sua actio sit aliud quam sua essentia ut supra
probatum est, ita dicitur quod filius non possit a se agere sed agat a patre,
sicut quod non potest a se esse, sed solum a patre: si enim a se esset, iam
filius non esset. sicut ergo filius non potest non esse filius, ita a se agere
non potest. quia uero eandem naturam accipit filius quam pater, et ex
consequenti eandem uirtutem, licet filius a se non sit nec a se operetur, tamen
per se est et per se operatur: quia sicut est per propriam naturam, quam accepit
a patre, ita per propriam naturam, a patre acceptam, operatur. unde postquam
dominus dixerat, non potest filius a se facere quicquam, ut ostenderet quod,
licet non a se, tamen per se filius operatur, subiungit: quaecumque ille
fecerit, scilicet pater, haec et filius similiter facit. ex praemissis etiam
apparet qualiter pater praecipiat filio; aut filius obediat patri; aut patrem
oret; aut mittatur a patre. haec enim omnia filio conueniunt secundum quod est
patri subiectus, quod non est nisi secundum humanitatem assumptam, ut ostensum
est. pater ergo filio praecipit ut subiecto sibi secundum humanam naturam. et
hoc etiam uerba domini manifestant. nam cum dominus dicat: ut cognoscat mundus
quia diligo patrem, et sicut mandatum dedit mihi pater, sic facio, quod sit
istud mandatum ostenditur per id quod subditur, surgite, eamus hinc: hoc enim
dixit ad passionem accedens, mandatum autem patiendi manifestum est filio non
competere nisi secundum humanam naturam. similiter, ubi ait, si praecepta mea
seruaueritis, manebitis in dilectione mea: et ego praecepta patris mei seruaui,
et maneo in eius dilectione, manifestum est haec praecepta ad filium pertinere
prout a patre diligebatur ut homo, sicut ipse discipulos ut homines diligebat.
et quod praecepta patris ad filium accipienda sint secundum humanam naturam a
filio assumptam, apostolus ostendit, dicens filium obedientem patri fuisse in
his quae pertinent ad humanam naturam: dicit enim, ad philipp. 2-8: factus est
obediens patri usque ad mortem. ostendit etiam apostolus quod orare filio
conueniat secundum humanam naturam. dicit enim, ad hebr. 5-7, quod in diebus
carnis suae preces supplicationesque ad eum qui possit eum saluum a morte
facere, cum clamore ualido et lacrimis offerens, exauditus est pro sua
reuerentia. secundum quid etiam missus a patre dicatur, apostolus ostendit, ad
gal. 4-4, dicens: misit deus filium suum factum ex muliere. eo ergo dicitur
missus quo est factus ex muliere: quod quidem secundum carnem assumptam certum
est sibi conuenire. patet igitur quod per haec omnia non potest ostendi filius
patri esse subiectus nisi secundum humanam naturam. sed tamen sciendum est quod
filius mitti a patre dicitur etiam inuisibiliter inquantum deus, sine
praeiudicio aequalitatis quam habet ad patrem: ut infra ostendetur, cum agetur
de missione spiritus sancti. similiter etiam patet quod per hoc quod filius a
patre clarificatur; uel suscitatur; uel exaltatur, non potest ostendi quod
filius sit minor patre, nisi secundum humanam naturam. non enim filius
clarificatione indiget quasi de nouo claritatem accipiens, cum eam profiteatur
se ante mundum habuisse: sed oportebat quod sua claritas, quae sub infirmitate
carnis erat occultata, per carnis glorificationem et miraculorum operationem
manifestaretur in fide credentium populorum. unde de eius occultatione dicitur
isaiae 53-3: uere absconditus est uultus eius. unde nec reputauimus eum.
similiter autem secundum hoc christus suscitatus est quod est passus et mortuus,
idest secundum carnem. dicitur enim i petr. 4-1: christo passo in carne, et uos
eadem cogitatione armamini. exaltari etiam eum oportuit secundum hoc quod fuit
humiliatus. nam et apostolus dicit, philipp. 2-8: humiliauit semetipsum factus
obediens usque ad mortem, propter quod deus exaltauit illum. sic ergo per hoc
quod pater clarificat filium, suscitat et exaltat, filius non ostenditur minor
patre, nisi secundum humanam naturam. nam secundum diuinam naturam, qua est
patri aequalis, est eadem uirtus patris et filii, et eadem operatio. unde et
ipse filius propria uirtute se exaltat: secundum illud psalmi: exaltare, domine,
in uirtute tua. ipse seipsum suscitat: quia de se dicit, ioan. 10-18: potestatem
habeo ponendi animam meam, et iterum sumere eam. ipse etiam non solum seipsum
clarificat, sed etiam patrem: dicit enim ioan. 17-1: clarifica filium tuum, ut
et filius tuus clarificet te; non quod pater uelamine carnis assumptae sit
occultatus, sed suae inuisibilitate naturae. quo etiam modo filius est occultus
secundum diuinam naturam: nam patri et filio commune est quod dicitur isaiae
45-15: uere tu es deus absconditus, sanctus israel, saluator. filius autem
patrem clarificat, non claritatem ei dando, sed eum mundo manifestando: nam et
ipse ibidem dicit: manifestaui nomen tuum hominibus. non est autem credendum
quod in dei filio sit aliquis potestatis defectus: cum ipse dicat: data est mihi
omnis potestas in caelo et in terra. unde quod ipse dicit: sedere ad dexteram
meam uel sinistram non est meum dare uobis, sed quibus paratum est a patre meo,
non ostendit quod filius distribuendarum caelestium sedium potestatem non
habeat: cum per huiusmodi sessionem participatio uitae aeternae intelligatur,
cuius collationem ad se pertinere ostendit cum dicit, ioan. 10-27 oues meae
uocem meam audiunt, et ego cognosco eas, et sequuntur me, et ego uitam aeternam
do eis. dicitur etiam ioan. 5-22, quod pater omne iudicium dedit filio; ad
iudicium autem pertinet ut pro meritis aliqui in caelesti gloria collocentur:
unde et matth. 25-33 dicitur quod filius hominis statuet oues a dextris et
haedos a sinistris. pertinet ergo ad potestatem filii statuere aliquem uel a
dextris uel a sinistris: siue utrumque referatur ad differentem gloriae
participationem; siue unum referatur ad gloriam, et alterum referatur ad poenam.
oportet igitur ut uerbi propositi sensus ex praemissis sumatur. praemittitur
namque quod mater filiorum zebedaei accesserat ad iesum petens ut unus filiorum
eius sederet ad dextram et alius ad sinistram: et ad hoc petendum mota uidebatur
ex quadam fiducia propinquitatis carnalis quam habebat ad hominem christum.
dominus ergo sua responsione non dixit quod ad eius potestatem non pertineret
dare quod petebatur, sed quod ad eum non pertinebat illis dare pro quibus
rogabatur. non enim dixit, sedere ad dextram meam uel sinistram non est meum
dare alicui: quin potius ostendit quod suum erat hoc dare illis quibus erat
paratum a patre suo. non enim hoc dare ad eum pertinebat secundum quod erat
filius uirginis, sed secundum quod erat filius dei. et ideo non erat suum hoc
dare aliquibus propter hoc quod ad eum pertinebant secundum quod erat filius
uirginis, scilicet secundum propinquitatem carnalem: sed propter hoc quod
pertinebant ad eum secundum quod erat filius dei, quibus scilicet paratum erat a
patre per praedestinationem aeternam. sed quod etiam haec praeparatio ad
potestatem filii pertineat, ipse dominus confitetur dicens, ioan. 14-2: in domo
patris mei mansiones multae sunt. si quo minus, dixissem uobis: quia uado parare
uobis locum. mansiones autem multae sunt diuersi gradus participandae
beatitudinis, qui ab aeterno a deo in praedestinatione praeparati sunt. cum ergo
dominus dicit, quod si in aliquo minus esset, idest, si deficerent praeparatae
mansiones hominibus ad beatitudinem introducendis; et subdit, dixissem, quia
uado parare uobis locum; ostendit huiusmodi praeparationem ad suam potestatem
pertinere. neque etiam potest intelligi quod filius horam aduentus sui ignoret:
cum in eo sint omnes thesauri sapientiae et scientiae absconditi, ut apostolus
dicit; et cum id quod maius est perfecte cognoscat, scilicet patrem. sed hoc
intelligendum est quia filius, inter homines homo constitutus, ad modum
ignorantis se habuit, dum discipulis non reuelauit. est enim consuetus modus
loquendi in scripturis ut deus dicatur aliquid cognoscere si illud cognoscere
facit: sicut habetur gen. 22-12: nunc cognoui quod timeas dominum idest, nunc
cognoscere feci. et sic, per oppositum, filius nescire dicitur quod non facit
nos scire. tristitia uero et timor, et alia huiusmodi, manifestum est ad
christum pertinere secundum quod homo. unde per hoc nulla minoratio potest in
diuinitate filii deprehendi. quod autem dicitur sapientia esse creata primo
quidem, potest intelligi, non de sapientia quae est filius dei, sed de sapientia
quam deus indidit creaturis. dicitur enim eccli. 1-9 ipse creauit eam, scilicet
sapientiam, spiritu sancto, et effudit illam super omnia opera sua. potest etiam
referri ad naturam creatam assumptam a filio: ut sit sensus, ab initio et ante
saecula creata sum, idest, praeuisa sum creaturae uniri. uel, per hoc quod
sapientia et creata et genita nuncupatur, modus diuinae generationis nobis
insinuatur. in generatione enim quod generatur accipit naturam generantis, quod
perfectionis est: sed in generationibus quae sunt apud nos, generans ipse
mutatur, quod imperfectionis est. in creatione uero creans non mutatur, sed
creatum non recipit naturam creantis. dicitur ergo simul filius creatus et
genitus, ut ex creatione accipiatur immutabilitas patris, et ex generatione
unitas naturae in patre et filio. et sic huiusmodi scripturae intellectum
synodus exposuit: ut per hilarium patet. quod uero filius dicitur primogenitus
creaturae, non ex hoc est quod filius sit in ordine creaturarum: sed quia filius
est a patre et a patre accipit, a quo sunt et accipiunt creaturae. sed filius
accipit a patre eandem naturam: non autem creaturae. unde et filius non solum
primogenitus dicitur, sed etiam unigenitus, propter singularem modum accipiendi.
per hoc autem quod dominus ad patrem dicit de discipulis, ut sint unum sicut et
nos unum sumus, ostenditur quidem quod pater et filius sunt unum eo modo quo
discipulos unum esse oportet, scilicet per amorem: hic tamen unionis modus non
excludit essentiae unitatem, sed magis eam demonstrat. dicitur enim ioan. 3-35:
pater diligit filium, et omnia dedit in manu eius: per quod plenitudo
diuinitatis ostenditur esse in filio, ut dictum est. sic igitur patet quod
testimonia scripturarum quae ariani pro se assumebant, non repugnant ueritati
quam fides catholica confitetur. solutio ad auctoritates photini et sabellii. ex
his autem consideratis, apparet quod nec ea quae photinus et sabellius pro suis
opinionibus ex sacris scripturis adducebant, eorum errores confirmare possunt.
nam quod dominus post resurrectionem dicit, matth. ult., data est mihi omnis
potestas in caelo et in terra, non ideo dicitur quia tunc de nouo hanc
potestatem acceperat: sed quia potestas quam filius dei ab aeterno acceperat, in
eodem homine facto apparere incoeperat per uictoriam quam de morte habuerat
resurgendo. quod uero apostolus dicit, ad rom. 1 de filio loquens, qui factus
est ei ex semine dauid, manifeste ostenditur qualiter sit intelligendum, ex eo
quod additur, secundum carnem. non enim dixit quod filius dei esset simpliciter
factus: sed quod factus esset ex semine dauid secundum carnem, per assumptionem
humanae naturae; sicut ioan. dicitur, uerbum caro factum est. unde etiam patet
quod hoc quod sequitur, qui praedestinatus est filius dei in uirtute, secundum
humanam naturam ad filium pertinet. quod enim humana natura filio dei uniretur,
ut sic homo possit dici filius dei, non fuit ex humanis meritis, sed ex gratia
dei praedestinantis. similiter etiam quod idem apostolus, ad philipp. dicit,
quod deus christum propter passionis meritum exaltauit, ad humanam naturam
referendum est, in qua fuerat humilitas passionis. unde et quod subditur, dedit
illi nomen quod est super omne nomen, ad hoc referendum est quod nomen
conueniens filio ex natiuitate aeterna, manifestandum esset in fide populorum
conuenire filio incarnato. per quod et manifestum est, quod id quod dicit
petrus, quod deus iesum et christum et dominum fecit, ad filium referendum est
secundum humanam naturam, in qua incoepit id habere ex tempore quod in natura
diuinitatis habuit ab aeterno. quod etiam sabellius introducit de unitate
deitatis, audi, israel dominus deus tuus, deus unus est; et, uidete quod ego sim
solus, et non sit alius deus praeter me sententiae catholicae fidei non
repugnat, quae patrem et filium non duos deos, sed unum deum esse confitetur, ut
dictum est. similiter etiam quod dicitur, pater in me manens, ipse facit opera,
et ego in patre, et pater in me est, non ostendit unitatem personae, ut uolebat
sabellius, sed unitatem essentiae, quam arius negabat. si enim esset una persona
patris et filii, non congrue diceretur pater esse in filio et filius in patre:
cum non dicatur proprie idem suppositum in seipso esse, sed solum ratione
partium; quia enim partes in toto sunt, et quod conuenit partibus solet attribui
toti, quandoque dicitur aliquod totum esse in seipso. hic autem modus loquendi
non competit in diuinis, in quibus partes esse non possunt, ut in primo ostensum
est. relinquitur igitur, cum pater in filio et filius in patre esse dicatur quod
pater et filius non sint idem supposito. sed ex hoc ostenditur quod patris et
filii sit essentia una. hoc enim posito, manifeste apparet qualiter pater est in
filio et filius in patre. nam cum pater sit sua essentia, quia in deo non est
aliud essentia et essentiam habens, ut in primo ostensum est, relinquitur quod
in quocumque sit essentia patris, sit pater: et eadem ratione, in quocumque est
essentia filii, est filius. unde, cum essentia patris sit in filio, et essentia
filii in patre, eo quod una est essentia utriusque, ut fides catholica docet;
sequitur manifeste quod pater sit in filio et filius sit in patre. et sic eodem
uerbo et sabellii et arii error confutatur. rationes contra generationem et
processionem diuinam. omnibus igitur diligenter consideratis, manifeste apparet
hoc nobis de generatione diuina in sacris scripturis proponi credendum, quod
pater et filius, etsi personis distinguantur, sunt tamen unus deus, et unam
habent essentiam seu naturam. quia uero a creaturarum natura hoc inuenitur ualde
remotum, ut aliqua duo supposito distinguantur et tamen eorum sit una essentia;
humana ratio ex creaturarum proprietatibus procedens, multipliciter in hoc
secreto diuinae generationis patitur difficultatem. nam cum generatio nobis nota
mutatio quaedam sit, cui opponitur corruptio, difficile uidetur in deo
generationem ponere, qui est immutabilis, incorruptibilis, et aeternus, ut ex
superioribus patet. amplius. si generatio mutatio est, oportet omne quod
generatur, mutabile esse. quod autem mutatur, exit de potentia in actum: nam
motus est actus existentis in potentia secundum quod huiusmodi. si igitur filius
dei est genitus, uidetur quod neque aeternus sit, tanquam de potentia in actum
exiens; neque uerus deus, ex quo non est actus purus, sed aliquid
potentialitatis habens. adhuc. genitum naturam accipit a generante. si ergo
filius genitus est a deo patre, oportet quod naturam quam habet, a patre
acceperit. non est autem possibile quod acceperit a patre aliam naturam numero
quam pater habet et similem specie, sicut fit in generationibus uniuocis, ut cum
homo generat hominem, et ignis ignem: supra enim ostensum est quod impossibile
est esse plures numero deitates. uidetur etiam esse impossibile quod receperit
eandem naturam numero quam pater habet. quia si recipit partem eius, sequitur
diuinam naturam esse diuisibilem; si autem totam, uidetur sequi quod natura
diuina, si sit tota transfusa in filium, desinat esse in patre; et sic pater
generando corrumpitur. neque iterum potest dici quod natura diuina per quandam
exuberantiam effluat a patre in filium, sicut aqua fontis effluit in riuum et
fons non euacuatur: quia natura diuina, sicut non potest diuidi, ita nec augeri.
uidetur ergo reliquum esse quod filius naturam a patre acceperit, non eandem
numero nec specie quam pater habet, sed omnino alterius generis: sicut accidit
in generatione aequiuoca, ut, cum animalia ex putrefactione nata uirtute solis
generantur, ad huius speciem non attingunt. sequitur ergo quod dei filius neque
uerus filius sit, cum non habeat speciem patris: neque uerus deus, cum non
recipiat diuinam naturam. item. si filius recipit naturam a deo patre, oportet
quod in eo aliud sit recipiens, et aliud natura recepta: nihil enim recipit
seipsum. filius igitur non est sua essentia uel natura. non est igitur uerus
deus. praeterea. si filius non est aliud quam essentia diuina; cum essentia
diuina sit subsistens, ut in primo probatum est; constat autem quod etiam pater
est ipsa essentia diuina: uidetur relinqui quod pater et filius conueniant in
eadem re subsistente. res autem subsistens in intellectualibus naturis uocatur
persona. sequitur igitur, si filius est ipsa diuina essentia, quod pater et
filius conueniant in persona. si autem filius non est ipsa diuina essentia, non
est uerus deus: hoc enim de deo probatum est in primo libro. uidetur igitur quod
uel filius non sit uerus deus, ut dicebat arius: uel non sit alius personaliter
a patre, ut sabellius asserebat. adhuc. illud quod est principium
indiuiduationis in unoquoque, impossibile est inesse alteri quod supposito
distinguatur ab eo: quod enim in multis est, non est indiuiduationis principium.
ista autem essentia dei est per quam deus indiuiduatur: non enim essentia dei
est forma in materia, ut per materiam indiuiduari posset. non est igitur aliud
in deo patre per quod indiuiduetur, quam sua essentia. eius igitur essentia in
nullo alio supposito esse potest. aut igitur non est in filio: et sic filius non
est uerus deus, secundum arium. aut filius non est alius supposito a patre: et
sic est eadem persona utriusque, secundum sabellium. amplius. si pater et filius
sunt duo supposita, siue duae personae, et tamen sunt in essentia unum, oportet
in eis esse aliquid praeter essentiam per quod distinguantur: nam essentia
communis utrique ponitur; quod autem commune est, non potest esse distinctionis
principium. oportet igitur id quo distinguuntur pater et filius, esse aliud ab
essentia diuina. est ergo persona filii composita ex duobus, et similiter
persona patris: scilicet ex essentia communi, et ex principio distinguente.
uterque igitur est compositus. neuter ergo est uerus deus. si quis autem dicat
quod distinguuntur sola relatione, prout unus est pater et alius filius; quae
autem relatiue praedicantur, non aliquid uidentur praedicare in eo de quo
dicuntur, sed magis ad aliquid; et sic per hoc compositio non inducitur: -
uidetur quod haec responsio non sit sufficiens ad praedicta inconuenientia
uitanda. nam relatio non potest esse absque aliquo absoluto: in quolibet enim
relatiuo oportet intelligi quod ad se dicitur, praeter id quod ad aliud dicitur;
sicut seruus aliquid est absolute, praeter id quod ad dominum dicitur. relatio
igitur illa per quam pater et filius distinguuntur, oportet quod habeat aliquod
absolutum in quo fundetur. aut igitur illud absolutum est unum tantum: aut sunt
duo absoluta. si est unum tantum, in eo non potest fundari duplex relatio: nisi
forte sit relatio identitatis, quae distinctionem operari non potest, sicut
dicitur idem eidem idem. si ergo sit talis relatio quae distinctionem requirat,
oportet quod praeintelligatur absolutorum distinctio. non ergo uidetur possibile
quod personae patris et filii solis relationibus distinguantur. praeterea.
oportet dicere quod relatio illa quae filium distinguit a patre, aut sit res
aliqua: aut sit in solo intellectu. si autem sit res aliqua; non autem uidetur
esse illa res quae est diuina essentia, quia diuina essentia communis est patri
et filio; erit ergo in filio aliqua res quae non est eius essentia. et sic non
est uerus deus: ostensum est enim in primo quod nihil est in deo quod non sit
sua essentia. si autem illa relatio sit in intellectu tantum, non ergo potest
personaliter distinguere filium a patre: quae enim personaliter distinguuntur,
realiter oportet distingui. item. omne relatiuum dependet a suo correlatiuo.
quod autem dependet ab altero, non est uerus deus. si igitur personae patris et
filii relationibus distinguantur, neuter erit uerus deus. adhuc. si pater est
deus et filius est deus, oportet quod hoc nomen deus de patre et filio
substantialiter praedicetur: cum diuinitas accidens esse non possit. praedicatum
autem substantiale est uere ipsum de quo praedicatur: nam cum dicitur, homo est
animal, quod uere homo est, animal est; et similiter, cum dicitur, socrates est
homo, quod uere socrates est, homo est. ex quo uidetur sequi quod impossibile
sit ex parte subiectorum inueniri pluralitatem, cum unitas sit ex parte
substantialis praedicati: non enim socrates et plato sunt unus homo, licet sint
unum in humanitate; neque homo et asinus sunt unum animal, licet sint unum in
animali. si ergo pater et filius sunt duae personae, impossibile uidetur quod
sint unus deus. amplius. opposita praedicata pluralitatem ostendunt in eo de quo
praedicantur. de deo autem patre et de deo filio opposita praedicantur: nam
pater est deus ingenitus et generans, filius autem est deus genitus. non igitur
uidetur esse possibile quod pater et filius sint unus deus. haec igitur et
similia sunt ex quibus aliqui, diuinorum mysteria propria ratione metiri
uolentes, diuinam generationem impugnare nituntur. sed quia ueritas in seipsa
fortis est et nulla impugnatione conuellitur, oportet intendere ad ostendendum
quod ueritas fidei ratione superari non possit. quomodo accipienda sit generatio
in diuinis, et quae de filio dei dicuntur in scripturis. principium autem huius
intentionis hinc sumere oportet, quod secundum diuersitatem naturarum diuersus
emanationis modus inuenitur in rebus: et quanto aliqua natura est altior, tanto
id quod ex ea emanat, magis ei est intimum. in rebus enim omnibus inanimata
corpora infimum locum tenent: in quibus emanationes aliter esse non possunt nisi
per actionem unius eorum in aliquod alterum. sic enim ex igne generatur ignis,
dum ab igne corpus extraneum alteratur, et ad qualitatem et speciem ignis
perducitur. inter animata uero corpora proximum locum tenent plantae, in quibus
iam emanatio ex interiori procedit inquantum scilicet humor plantae intraneus in
semen conuertitur, et illud semen, terrae mandatum, crescit in plantam. iam ergo
hic primus gradus uitae inuenitur: nam uiuentia sunt quae seipsa mouent ad
agendum; illa uero quae non nisi exteriora mouere possunt, omnino sunt uita
carentia. in plantis uero hoc indicium uitae est, quod id quod in ipsis est,
mouet ad aliquam formam. est tamen uita plantarum imperfecta: quia emanatio in
eis licet ab interiori procedat, tamen paulatim ab interioribus exiens quod
emanat, finaliter omnino extrinsecum inuenitur. humor enim arboris primo ab
arbore egrediens fit flos; et tandem fructus ab arboris cortice discretus, sed
ei colligatus; perfecto autem fructu, omnino ab arbore separatur, et in terram
cadens, sementina uirtute producit aliam plantam. si quis etiam diligenter
consideret, primum huius emanationis principium ab exteriori sumitur: nam humor
intrinsecus arboris per radices a terra sumitur, de qua planta suscipit
nutrimentum. ultra plantarum uero uitam, altior gradus uitae inuenitur, qui est
secundum animam sensitiuam: cuius emanatio propria, etsi ab exteriori incipiat,
in interiori terminatur; et quanto emanatio magis processerit, tanto magis ad
intima deuenitur. sensibile enim exterius formam suam exterioribus sensibus
ingerit; a quibus procedit in imaginationem; et ulterius in memoriae thesaurum.
in quolibet tamen huius emanationis processu, principium et terminus pertinent
ad diuersa: non enim aliqua potentia sensitiua in seipsam reflectitur. est ergo
hic gradus uitae tanto altior quam uita plantarum, quanto operatio huius uitae
magis in intimis continetur: non tamen est omnino uita perfecta, cum emanatio
semper fiat ex uno in alterum. est igitur supremus et perfectus gradus uitae qui
est secundum intellectum: nam intellectus in seipsum reflectitur, et seipsum
intelligere potest. sed et in intellectuali uita diuersi gradus inueniuntur. nam
intellectus humanus, etsi seipsum cognoscere possit, tamen primum suae
cognitionis initium ab extrinseco sumit: quia non est intelligere sine
phantasmate, ut ex superioribus patet. perfectior igitur est intellectualis uita
in angelis, in quibus intellectus ad sui cognitionem non procedit ex aliquo
exteriori, sed per se cognoscit seipsum. nondum tamen ad ultimam perfectionem
uita ipsorum pertingit: quia, licet intentio intellecta sit eis omnino
intrinseca, non tamen ipsa intentio intellecta est eorum substantia; quia non
est idem in eis intelligere et esse, ut ex superioribus patet. ultima igitur
perfectio uitae competit deo, in quo non est aliud intelligere et aliud esse, ut
supra ostensum est, et ita oportet quod intentio intellecta in deo sit ipsa
diuina essentia. dico autem intentionem intellectam id quod intellectus in
seipso concipit de re intellecta. quae quidem in nobis neque est ipsa res quae
intelligitur; neque est ipsa substantia intellectus; sed est quaedam similitudo
concepta in intellectu de re intellecta, quam uoces exteriores significant; unde
et ipsa intentio uerbum interius nominatur, quod est exteriori uerbo
significatum. et quidem quod praedicta intentio non sit in nobis res intellecta,
inde apparet quod aliud est intelligere rem, et aliud est intelligere ipsam
intentionem intellectam, quod intellectus facit dum super suum opus reflectitur:
unde et aliae scientiae sunt de rebus, et aliae de intentionibus intellectis.
quod autem intentio intellecta non sit ipse intellectus in nobis, ex hoc patet
quod esse intentionis intellectae in ipso intelligi consistit: non autem esse
intellectus nostri, cuius esse non est suum intelligere. cum ergo in deo sit
idem esse et intelligere, intentio intellecta in ipso est ipse eius intellectus.
et quia intellectus in eo est res intellecta, intelligendo enim se intelligit
omnia alia, ut in primo ostensum est; relinquitur quod in deo intelligente
seipsum sit idem intellectus, et res quae intelligitur, et intentio intellecta.
his igitur consideratis, utcumque concipere possumus qualiter sit diuina
generatio accipienda. patet enim quod non est possibile sic accipi generationem
diuinam sicut in rebus inanimatis generatio inuenitur, in quibus generans
imprimit suam speciem in exteriorem materiam. oportet enim, secundum positionem
fidei, quod filius a deo genitus ueram habeat deitatem, et sit uerus deus. ipsa
autem deitas non est forma materiae inhaerens; neque deus est ex materia
existens; ut in primo probatum est. similiter autem non potest accipi diuina
generatio ad modum generationis quae in plantis inuenitur, et etiam in
animalibus, quae communicant cum plantis in nutritiua et generatiua uirtute.
separatur enim aliquid quod erat in planta uel animali, ad generationem similis
in specie, quod in fine generationis est omnino extra generantem. a deo autem,
cum indiuisibilis sit, non potest aliquid separari. ipse etiam filius a deo
genitus non est extra patrem generantem, sed in eo: sicut ex superioribus
auctoritatibus patet. neque etiam potest generatio diuina intelligi secundum
modum emanationis quae inuenitur in anima sensitiua. non enim deus ab aliquo
exteriori accipit ut in alterum influere possit: non enim esset primum agens.
operationes etiam animae sensitiuae non complentur sine corporalibus
instrumentis: deum autem manifestum est incorporeum esse. relinquitur igitur
quod generatio diuina secundum intellectualem emanationem sit intelligenda. hoc
autem sic manifestari oportet. manifestum est enim ex his quae in primo
declarata sunt, quod deus seipsum intelligit. omne autem intellectum, inquantum
intellectum, oportet esse in intelligente: significat enim ipsum intelligere
apprehensionem eius quod intelligitur per intellectum; unde etiam intellectus
noster, seipsum intelligens, est in seipso, non solum ut idem sibi per
essentiam, sed etiam ut a se apprehensum intelligendo. oportet igitur quod deus
in seipso sit ut intellectum in intelligente. intellectum autem in intelligente
est intentio intellecta et uerbum. est igitur in deo intelligente seipsum uerbum
dei quasi deus intellectus: sicut uerbum lapidis in intellectu est lapis
intellectus. hinc est quod ioan. 1-1 dicitur: uerbum erat apud deum. quia uero
intellectus diuinus non exit de potentia in actum, sed semper est actu existens,
ut in primo probatum est; ex necessitate oportet quod semper seipsum
intellexerit. ex hoc autem quod se intelligit, oportet quod uerbum ipsius in
ipso sit, ut ostensum est. necesse est igitur semper uerbum eius in deo
extitisse. est igitur coaeternum deo uerbum ipsius, nec accedit ei ex tempore,
sicut intellectui nostro accedit ex tempore uerbum interius conceptum, quod est
intentio intellecta. hinc est quod ioan. 1-1 dicitur: in principio erat uerbum.
cum autem intellectus diuinus non solum sit semper in actu, sed etiam sit ipse
actus purus, ut in primo probatum est; oportet quod substantia intellectus
diuini sit ipsum suum intelligere, quod est actus intellectus; esse autem uerbi
interius concepti, siue intentionis intellectae, est ipsum suum intelligi. idem
ergo esse est uerbi diuini, et intellectus diuini; et per consequens ipsius dei,
qui est suus intellectus. esse autem dei est eius essentia uel natura, quae idem
est quod ipse deus, ut in primo ostensum est. uerbum igitur dei est ipsum esse
diuinum et essentia eius, et ipse uerus deus. non autem sic est de uerbo
intellectus humani. cum enim intellectus noster seipsum intelligit, aliud est
esse intellectus, et aliud ipsum eius intelligere: substantia enim intellectus
erat in potentia intelligens antequam intelligeret actu. sequitur ergo quod
aliud sit esse intentionis intellectae, et aliud intellectus ipsius: cum
intentionis intellectae esse sit ipsum intelligi. unde oportet quod in homine
intelligente seipsum, uerbum interius conceptum non sit homo uerus, naturale
hominis esse habens; sed sit homo intellectus tantum, quasi quaedam similitudo
hominis ueri ab intellectu apprehensa. ipsum uero uerbum dei, ex hoc ipso quod
est deus intellectus, est uerus deus, habens naturaliter esse diuinum: eo quod
non est aliud naturale esse dei et aliud eius intelligere, ut dictum est. hinc
est quod ioan. 1-1 dicitur: deus erat uerbum. quod quia absolute dicitur,
demonstrat uerbum dei uerum deum debere intelligi. uerbum enim hominis non
posset dici simpliciter et absolute homo, sed secundum quid, scilicet homo
intellectus: unde haec falsa esset, homo est uerbum; sed haec uera potest esse,
homo intellectus est uerbum. cum ergo dicitur, deus erat uerbum, ostenditur
uerbum diuinum non solum esse intentionem intellectam, sicut uerbum nostrum; sed
etiam rem in natura existentem et subsistentem. deus enim uerus res subsistens
est: cum maxime sit per se ens. non sic autem natura dei est in uerbo ut sit una
specie et numero differens. sic enim uerbum habet naturam dei sicut intelligere
dei est ipsum esse eius, ut dictum est. intelligere autem est ipsum esse
diuinum. uerbum igitur habet ipsam essentiam diuinam non solum specie, sed
numero eandem. item, natura quae est una secundum speciem, non diuiditur in
plura secundum numerum nisi propter materiam. diuina autem natura omnino
immaterialis est. impossibile est igitur quod natura diuina sit una specie et
numero differens. uerbum igitur dei in eadem natura numero communicat cum deo.
propter quod uerbum dei, et deus cuius est uerbum, non sunt duo dii, sed unus
deus. nam quod apud nos duo habentes humanam naturam sint duo homines, ex hoc
contingit quod natura humana numero diuiditur in duobus. ostensum est autem in
primo libro ea quae in creaturis diuisa sunt, in deo simpliciter unum esse:
sicut in creatura aliud est essentia et esse; et in quibusdam est etiam aliud
quod subsistit in sua essentia, et eius essentia siue natura, nam hic homo non
est sua humanitas nec suum esse; sed deus est sua essentia et suum esse. et
quamuis haec in deo unum sint uerissime, tamen in deo est quicquid pertinet ad
rationem uel subsistentis, uel essentiae, uel ipsius esse: conuenit enim ei non
esse in aliquo, inquantum est subsistens; esse quid, inquantum est essentia; et
esse in actu, ratione ipsius esse. oportet igitur, cum in deo sit idem
intelligens, et intelligere, et intentio intellecta, quod est uerbum ipsius;
quod uerissime in deo sit et quod pertinet ad rationem intelligentis; et quod
pertinet ad rationem eius quod est intelligere; et quod pertinet ad rationem
intentionis intellectae, siue uerbi. est autem de ratione interioris uerbi, quod
est intentio intellecta, quod procedat ab intelligente secundum suum
intelligere, cum sit quasi terminus intellectualis operationis: intellectus enim
intelligendo concipit et format intentionem siue rationem intellectam, quae est
interius uerbum. oportet igitur quod a deo secundum ipsum suum intelligere
procedat uerbum ipsius. comparatur igitur uerbum dei ad deum intelligentem,
cuius est uerbum, sicut ad eum a quo est: hoc enim est de ratione uerbi. cum
igitur in deo intelligens, intelligere, et intentio intellecta, siue uerbum,
sint per essentiam unum, et per hoc necesse sit quod quodlibet horum sit deus;
remanet tamen sola distinctio relationis, prout uerbum refertur ad concipientem
ut a quo est. hinc est quod euangelista, quia dixerat, deus erat uerbum; ne
omnino distinctio sublata intelligeretur uerbi a deo dicente siue concipiente
uerbum, subiunxit: hoc erat in principio apud deum: quasi dicat: hoc uerbum,
quod deum esse dixi, aliquo modo distinctum est a deo dicente, ut sic possit
dici apud deum esse. uerbum autem interius conceptum est quaedam ratio et
similitudo rei intellectae. similitudo autem alicuius in altero existens uel
habet rationem exemplaris, si se habeat ut principium: uel habet potius rationem
imaginis, si se habeat ad id cuius est similitudo sicut ad principium. utriusque
autem exemplum in nostro intellectu perspicitur. quia enim similitudo
artificiati existens in mente artificis est principium operationis per quam
artificiatum constituitur, comparatur ad artificiatum ut exemplar ad exemplatum:
sed similitudo rei naturalis in nostro intellectu concepta comparatur ad rem
cuius similitudo existit ut ad suum principium, quia nostrum intelligere a
sensibus principium accipit, qui per res naturales immutantur. cum autem deus et
seipsum intelligat et alia, ut in primo ostensum est, eius intelligere
principium est rerum intellectarum ab ipso, cum ab eo causentur per intellectum
et uoluntatem: sed ad intelligibile quod est ipse, comparatur ut ad principium;
est enim hoc intelligibile idem cum intellectu intelligente, cuius quaedam
emanatio est uerbum conceptum. oportet igitur quod uerbum dei comparetur ad res
alias intellectas a deo sicut exemplar; et ad ipsum deum, cuius est uerbum,
sicut eius imago. hinc est quod de uerbo dei dicitur, coloss. 1-15, quod est
imago inuisibilis dei. est autem differentia inter intellectum et sensum: nam
sensus apprehendit rem quantum ad exteriora eius accidentia, quae sunt color,
sapor, quantitas, et alia huiusmodi; sed intellectus ingreditur ad interiora
rei. et quia omnis cognitio perficitur secundum similitudinem quae est inter
cognoscens et cognitum, oportet quod in sensu sit similitudo rei sensibilis
quantum ad eius accidentia: in intellectu uero sit similitudo rei intellectae
quantum ad eius essentiam. uerbum igitur in intellectu conceptum est imago uel
exemplar substantiae rei intellectae. cum ergo uerbum dei sit imago dei, ut
ostensum est, necesse est quod sit imago dei quantum ad eius essentiam. hinc est
quod apostolus dicit, hebr. 1-3, quod est figura substantiae dei. imago autem
alicuius rei est duplex. est enim aliqua imago quae non communicat in natura cum
eo cuius est imago: siue sit imago eius quantum ad exteriora accidentia, sicut
statua aenea est imago hominis, nec tamen est homo; siue sit imago quantum ad
substantiam rei; ratio enim hominis in intellectu non est homo, nam, ut
philosophus dicit, lapis non est in anima sed species lapidis. imago autem
alicuius rei quae eandem naturam habet cum re cuius est imago, est sicut filius
regis, in quo imago patris apparet et est eiusdem naturae cum ipso. ostensum est
autem quod uerbum dei est imago dicentis quantum ad ipsam eius essentiam; et
quod in eadem natura cum dicente communicat. relinquitur igitur quod uerbum dei
non solum sit imago, sed etiam filius. non enim sic esse imaginem alicuius ut
eiusdem naturae cum illo sit, in aliquo inuenitur qui filius dici non possit,
dummodo hoc in uiuentibus accipiatur: nam quod procedit ex aliquo uiuente in
similitudinem speciei, dicitur filius eius. hinc est quod in psalmo dicitur:
dominus dixit ad me, filius meus es tu. rursus considerandum est quod, cum in
qualibet natura processio filii a patre sit naturalis, ex quo uerbum dei filius
dei dicitur, oportet quod naturaliter a patre procedat. et hoc quidem supra
dictis conuenit: ut ex his quae in intellectu nostro accidunt, perspici potest.
intellectus enim noster aliqua naturaliter cognoscit: sicut prima
intelligibilium principia, quorum intelligibiles conceptiones, quae uerba
interiora dicuntur, naturaliter in ipso existunt et ex eo procedunt. sunt etiam
quaedam intelligibilia quae non naturaliter intellectus noster cognoscit, sed in
eorum cognitionem ratiocinando pertingit: et horum conceptiones in intellectu
nostro naturaliter non existunt, sed cum studio quaeruntur. manifestum est autem
quod deus seipsum naturaliter intelligit, sicut et naturaliter est: suum enim
intelligere est suum esse, ut in primo probatum est. uerbum igitur dei seipsum
intelligentis naturaliter ab ipso procedit. et cum uerbum dei sit eiusdem
naturae cum deo dicente, et sit similitudo ipsius; sequitur quod hic naturalis
processus sit in similitudinem eius a quo est processio cum identitate naturae.
haec est autem uerae generationis ratio in rebus uiuentibus, quod id quod
generatur, a generante procedat ut similitudo ipsius et eiusdem naturae cum
ipso. est ergo uerbum dei genitum uere a deo dicente: et eius processio
generatio uel natiuitas dici potest. hinc est quod in psalmo dicitur: ego hodie
genui te: idest, in aeternitate, quae semper est praesens, et nulla est in ea
ratio praeteriti et futuri. unde patet falsum esse quod ariani dixerunt, quod
pater genuit filium uoluntate. quae enim uoluntate sunt, non naturalia sunt.
considerandum est etiam quod id quod generatur, quandiu in generante manet,
dicitur esse conceptum. uerbum autem dei ita est a deo genitum quod tamen ab
ipso non recedit, sed in eo manet, ut ex superioribus patet. recte ergo uerbum
dei potest dici a deo conceptum. hinc est quod prouerb. 8-24, dei sapientia
dicit: nondum erant abyssi, et ego iam concepta eram. est autem differentia
inter conceptionem uerbi dei, et materialem conceptionem quae apud nos in
animalibus inuenitur. nam proles, quandiu concepta est et in utero clauditur,
nondum habet ultimam perfectionem, ut per se subsistat a generante secundum
locum distinctum: unde oportet quod in corporali generatione animalium aliud sit
genitae prolis conceptio, atque aliud partus ipsius, secundum quem etiam loco
separatur proles genita a generante, ab utero generantis egrediens. uerbum autem
dei, in ipso deo dicente existens, est perfectum, in se subsistens, distinctum a
deo dicente: non enim expectatur ibi localis distinctio, sed sola relatione
distinguuntur, ut dictum est. idem est ergo in generatione uerbi dei et
conceptio et partus. et ideo, postquam ex ore sapientiae dictum est, ego iam
concepta eram, post pauca subditur: ante colles ego parturiebar. sed quia
conceptio et partus in rebus corporalibus cum motu sunt, oportet in eis quandam
successionem esse: cum conceptionis terminus sit esse concepti in concipiente;
terminus autem partus sit esse eius qui paritur distinctum a pariente. necesse
est igitur in corporalibus quod id quod concipitur, nondum sit; et id quod
parturitur, in parturiendo non sit a parturiente distinctum. conceptio autem et
partus intelligibilis uerbi non est cum motu, nec cum successione: unde simul
dum concipitur, est; et simul dum parturitur, distinctum est; sicut quod
illuminatur, simul dum illuminatur, illuminatum est, eo quod in illuminatione
successio nulla est. et cum hoc inueniatur in intelligibili uerbo nostro, multo
magis competit uerbo dei: non solum quia intelligibilis conceptio et partus est;
sed quia in aeternitate existit utrumque, in qua prius et posterius esse non
possunt. hinc est quod, postquam ex ore sapientiae dictum est, ante colles ego
parturiebar; ne intelligeretur quod, dum parturiretur, non esset, subditur:
quando praeparabat caelos, aderam: ut sic, cum in generatione carnali animalium
prius aliquid concipiatur, deinde parturiatur, et deinde conueniat sibi adesse
parturienti, quasi sibi consociatum ut ab eo distinctum; haec omnia in diuina
generatione simul esse intelligantur; nam uerbum dei simul concipitur,
parturitur et adest. et quia quod paritur, ex utero procedit, sicut generatio
uerbi dei, ad insinuandam perfectam distinctionem eius a generante, dicitur
partus, simili ratione dicitur generatio ex utero, secundum illud psalmi: ex
utero ante luciferum genui te. quia tamen non est talis distinctio uerbi a
dicente quae impediat uerbum esse in dicente, ut ex dictis patet; sicut ad
insinuandam distinctionem uerbi, dicitur parturiri, uel ex utero genitum esse;
ita, ad ostendendum quod talis distinctio non excludit uerbum esse in dicente,
dicitur ioan. 1-18, quod est in sinu patris. attendendum est autem quod
generatio carnalis animalium perficitur per uirtutem actiuam et passiuam: et ab
actiua quidem uirtute dicitur pater, a passiua uero dicitur mater. unde eorum
quae ad generationem prolis requiruntur, quaedam conueniunt patri, quaedam
conueniunt matri: dare enim naturam et speciem prolis competit patri; concipere
autem et parturire competit matri, tanquam patienti et recipienti. cum autem
processio uerbi secundum hoc dicta sit esse quod deus seipsum intelligit; ipsum
autem diuinum intelligere non est per aliquam uirtutem passiuam, sed quasi
actiuam, quia intellectus diuinus non est in potentia, sed actu tantum: in
generatione uerbi dei non competit ratio matris, sed solum patris. unde quae in
generatione carnali distinctim patri et matri conueniunt, omnia in generatione
uerbi patri attribuuntur in sacris scripturis: dicitur enim pater et dare filio
uitam, et concipere et parturire. quomodo filius dei dicatur dei sapientia. quia
uero ea quae de sapientia diuina dicuntur, ad generationem uerbi adduximus,
consequens est ostendere quod per diuinam sapientiam, ex cuius persona,
praemissa uerba proponuntur, uerbum dei intelligi possit. et ut a rebus humanis
ad diuinorum cognitionem perueniamus, considerare oportet quod sapientia in
homine dicitur habitus quidam quo mens nostra perficitur in cognitione
altissimorum: et huiusmodi sunt diuina. cum uero secundum sapientiae habitum in
intellectu nostro aliqua formatur conceptio de diuinis, ipsa conceptio
intellectus, quae est interius uerbum, sapientiae nomen accipere solet: secundum
illum modum loquendi quo actus et effectus nominibus habituum a quibus
procedunt, nominantur; quod enim iuste fit, interdum iustitia dicitur; et quod
fit fortiter, fortitudo; et generaliter quod uirtuose fit, uirtus dicitur. et
per hunc modum, quod sapienter excogitatur, dicitur sapientia alicuius. in deo
autem sapientiam quidem oportet dici, ex eo quod seipsum cognoscit: sed quia non
cognoscit se per aliquam speciem nisi per essentiam suam, quinimmo et ipsum eius
intelligere est eius essentia, sapientia dei habitus esse non potest, sed est
ipsa dei essentia. manifestum est autem ex dictis quod dei filius est uerbum et
conceptio dei intelligentis seipsum. sequitur igitur quod ipsum dei uerbum,
tanquam sapienter mente diuina conceptum, proprie concepta seu genita sapientia
dicatur: unde apostolus christum dei sapientiam nominat, i ad cor. 1-24. ipsum
autem sapientiae uerbum mente conceptum est quaedam manifestatio sapientiae
intelligentis: sicut et in nobis omnes habitus per actus manifestantur. quia
ergo diuina sapientia lux dicitur, prout in puro actu cognitionis consistit;
lucis autem manifestatio splendor ipsius est ab ea procedens: conuenienter et
uerbum diuinae sapientiae splendor lucis nominatur, secundum illud apostoli de
filio dicentis: cum sit splendor gloriae. unde et filius manifestationem patris
sibi adscribit, ioan. 17-6, dicens: pater, manifestaui nomen tuum hominibus. sed
tamen, licet filius, qui est dei uerbum, proprie sapientia concepta dicatur;
nomen tamen sapientiae absolute dictum oportet esse commune patri et filio: cum
sapientia quae per uerbum resplendet sit patris essentia, ut dictum est essentia
uero patris sit sibi et filio communis. quod non est nisi unus filius in
diuinis. quia uero deus, intelligendo seipsum omnia alia intelligit, ut in primo
ostensum est; seipsum autem uno et simplici intuitu intelligit, cum suum
intelligere sit suum esse necesse est uerbum dei esse unicum tantum. cum autem
in diuinis nihil aliud sit filii generatio quam uerbi conceptio, sequitur quod
una sola sit generatio in diuinis, et unicus filius solus a patre genitus. unde
ioan. 1-14 dicitur: uidimus eum quasi unigenitum a patre; et iterum: unigenitus,
qui est in sinu patris, ipse nobis enarrauit. uidetur tamen ex praemissis sequi
quod et uerbi diuini sit aliud uerbum, et filii sit alius filius. ostensum est
enim quod uerbum dei sit uerus deus. oportet igitur omnia quae deo conueniunt,
uerbo dei conuenire. deus autem ex necessitate seipsum intelligit. et uerbum
igitur dei seipsum intelligit. si igitur ex hoc quod deus seipsum intelligit,
uerbum ab eo genitum in deo ponitur, consequi uidetur quod etiam et uerbo,
inquantum seipsum intelligit, aliud uerbum attribuatur. et sic uerbi erit
uerbum, et filii filius; et illud uerbum, si deus est, iterum seipsum intelliget
et habebit aliud uerbum; et sic in infinitum generatio diuina procedet. huius
autem solutio ex praemissis haberi potest. cum enim ostensum sit quod uerbum dei
sit deus, ostensum tamen est quod non est alius deus a deo cuius est uerbum, sed
unus omnino, hoc solo ab eo distinctum quod ab eo est ut uerbum procedens. sicut
autem uerbum non est alius deus, ita nec est alius intellectus, et per
consequens nec aliud intelligere: unde nec aliud uerbum. nec tamen sequitur quod
sit uerbum sui ipsius, secundum quod uerbum seipsum intelligit. nam in hoc solo
uerbum a dicente distinguitur, ut dictum est, quod est ab ipso. omnia ergo alia
communiter attribuenda sunt deo dicenti, qui est pater, et uerbo, quod est
filius, propter hoc quod etiam uerbum est deus: sed hoc solum, ut ab eo sit
uerbum, adscribendum est proprie patri; et hoc quod est esse a deo dicente,
attribuendum est proprie filio. ex quo etiam patet quod filius non est impotens,
etsi generare filium non possit, cum tamen pater generet filium. nam eadem
potentia est patris et filii, sicut et eadem diuinitas. et cum generatio in
diuinis sit intelligibilis uerbi conceptio, secundum scilicet quod deus
intelligit seipsum, oportet quod potentia ad generandum in deo sit sicut
potentia ad intelligendum seipsum. et cum intelligere seipsum in deo sit unum et
simplex, oportet et potentiam intelligendi seipsum, quae non est aliud quam suus
actus, esse unam tantum. ex eadem ergo potentia est et quod uerbum concipiatur
et quod dicens uerbum concipiat. unde ex eadem potentia est quod pater generet,
et quod filius generetur. nullam ergo potentiam habet pater quam non habeat
filius; sed pater habet ad generare generatiuam potentiam, filius autem ad
generari; quae sola relatione differre ex dictis patet. sed quia apostolus
filium dei dicit uerbum habere, ex quo sequi uidetur quod filii sit filius, et
uerbi uerbum; considerandum est qualiter uerba apostoli hoc dicentis sint
intelligenda. dicit enim hebr. 1-2 diebus istis locutus est nobis in filio, et
postea: qui, cum sit splendor gloriae et figura substantiae eius, portans omnia
uerbo uirtutis suae, etc.. huius autem intellectum sumere oportet ex his quae
iam dicta sunt. dictum est enim quod conceptio sapientiae, quae est uerbum,
sapientiae sibi uindicat nomen. ulterius autem procedentibus apparet quod etiam
exterior effectus ex conceptione sapientiae proueniens sapientia dici potest,
per modum quo effectus nomen causae sibi assumit: dicitur enim sapientia
alicuius esse non solum id quod sapienter excogitat, sed etiam id quod sapienter
facit. ex quo contingit ut etiam explicatio diuinae sapientiae per opus in rebus
creatis dei sapientia dicatur: secundum illud eccli. 1-9 ipse creauit illam,
scilicet sapientiam, spiritu sancto et postea dicit, et effudit illam super
omnia opera sua. sic igitur et id quod ex uerbo efficitur, uerbi accipit nomen:
nam et in nobis expressio interioris uerbi per uocem, dicitur uerbum, quasi sit
uerbum uerbi, quia est interioris uerbi ostensiuum. sic igitur non solum diuini
intellectus conceptio dicitur uerbum, quod est filius, sed etiam explicatio
diuini conceptus per opera exteriora, uerbum uerbi nominatur. et sic oportet
intelligi quod filius portet omnia uerbo uirtutis suae, sicut et id quod in
psalmo legitur: ignis, grando, nix, glacies, spiritus procellarum, quae faciunt
uerbum eius: quia scilicet per uirtutes creaturarum explicantur diuinae
conceptionis effectus in rebus. cum uero deus, intelligendo seipsum, omnia alia
intelligat, ut dictum est, oportet quod uerbum in deo conceptum ex eo quod
seipsum intelligit, sit etiam uerbum omnium rerum. non tamen eodem modo est
uerbum dei, et aliarum rerum. nam dei quidem uerbum est ex eo procedens: aliarum
autem rerum, non sicut ex eis procedens, non enim deus a rebus scientiam sumit,
sed magis per suam scientiam res in esse producit, ut supra ostensum est.
oportet igitur quod uerbum dei omnium quae facta sunt, ratio perfecta existat.
qualiter autem singulorum ratio esse possit, ex his quae in primo libro tractata
sunt, manifestum est, ubi ostensum est quod deus omnium propriam cognitionem
habet. quicumque autem facit aliquid per intellectum, operatur per rationem
rerum factarum quam apud se habet: domus enim quae est in materia, fit ab
aedificatore per rationem domus quam habet in mente. ostensum est autem supra
quod deus res in esse produxit, non naturali necessitate, sed quasi per
intellectum et uoluntatem agens. fecit igitur deus omnia per uerbum suum, quod
est ratio rerum factarum ab ipso. hinc est quod dicitur ioan. 1-3: omnia per
ipsum facta sunt. cui consonat quod moyses, mundi originem describens, in
singulis operibus tali utitur modo loquendi, dixit deus, fiat lux, et facta est
lux; dixit deus, fiat firmamentum; et sic de aliis. quae omnia psalmista
comprehendit, dicens, dixit, et facta sunt: dicere enim est uerbum producere.
sic ergo intelligendum est quod deus dixit et facta sunt, quia uerbum produxit,
per quod res in esse produxit, sicut per earum rationem perfectam. sed quia idem
est causa conseruationis rerum et productionis ipsarum, sicut omnia per uerbum
facta sunt, ita omnia per dei uerbum conseruantur in esse. unde psalmista dicit:
uerbo domini caeli firmati sunt; et apostolus dicit, ad hebr. 1-3, de filio,
quod portat omnia uerbo uirtutis suae; quod quidem qualiter accipi oporteat, iam
dictum est. sciendum tamen quod uerbum dei in hoc differt a ratione quae est in
mente artificis, quia uerbum dei deus subsistens est: ratio autem artificiati in
mente artificis non est res subsistens, sed solum intelligibilis forma. formae
autem non subsistenti non competit proprie ut agat, agere enim rei perfectae et
subsistentis est: sed est eius ut ea agatur, est enim forma principium actionis
quo agens agit. ratio igitur domus in mente artificis non agit domum: sed
artifex per eam domum facit. uerbum autem dei, quod est ratio rerum factarum a
deo, cum sit subsistens, agit, non solum per ipsum aliquid agitur. et ideo dei
sapientia loquitur, prouerb. 8-30: cum eo eram cuncta componens; et ioan. 5-17,
dominus dicit: pater meus operatur, et ego operor. considerandum est etiam quod
res facta per intellectum praeexistit in ratione intellecta ante etiam quam sit
in seipsa: prius enim domus est in ratione artificis quam perducatur in actum,
uerbum autem dei est ratio omnium eorum quae a deo sunt facta, ut ostensum est.
oportet igitur quod omnia quae sunt facta a deo, praeextiterint in uerbo dei
antequam sint etiam in propria natura. quod autem est in aliquo est in eo per
modum eius in quo est, et non per proprium modum: domus enim in mente artificis
intelligibiliter et immaterialiter existit. res igitur intelligendae sunt in
uerbo dei praeextitisse secundum modum uerbi ipsius. est autem modus ipsius
uerbi quod sit unum, simplex, immateriale, et non solum uiuens, sed etiam uita:
cum sit suum esse. oportet igitur quod res factae a deo praeextiterint in uerbo
dei ab aeterno, immaterialiter, et absque omni compositione, et quod nihil aliud
in eo sint quam ipsum uerbum, quod est uita. propter quod dicitur ioan. 1-3 quod
factum est, in ipso uita erat, idest, in uerbo. sicut autem operans per
intellectum per rationem quam apud se habet, res in esse producit; ita etiam qui
alium docet, per rationem quam apud se habet, scientiam causat in illo: cum
scientia discipuli sit deducta a scientia docentis, sicut imago quaedam ipsius.
deus autem non solum est causa per intellectum suum omnium quae naturaliter
subsistunt, sed etiam omnis intellectualis cognitio ab intellectu diuino
deriuatur, sicut ex superioribus patet. oportet igitur quod per uerbum dei, quod
est ratio intellectus diuini, causetur omnis intellectualis cognitio. propter
qui dicitur ioan. 1-4: uita erat lux hominum: quia scilicet ipsum uerbum, quod
uita est, et in quo omnia uita sunt, manifestat, ut lux quaedam, mentibus
hominum ueritatem. nec est ex defectu uerbi quod non omnes homines ad ueritatis
cognitionem perueniunt, sed aliqui tenebrosi existunt. prouenit autem hoc ex
defectu hominum, qui ad uerbum non conuertuntur, nec eum plene capere possunt:
unde adhuc in hominibus tenebrae remanent, uel maiores uel minores, secundum
quod magis et minus conuertuntur ad uerbum et capiunt ipsum. unde ioannes, ut
omnem defectum a manifestatiua uerbi uirtute excludat, cum dixisset quod uita
est lux hominum, subiungit quod in tenebris lucet, et tenebrae eam non
comprehenderunt. non enim tenebrae sunt ex hoc quod uerbum non luceat, sed ex
hoc quod aliqui lucem uerbi non capiunt: sicut, luce corporei solis per orbem
diffusa, tenebrae sunt ei qui oculos uel clausos uel debiles habet. haec igitur
sunt quae de generatione diuina, et de uirtute unigeniti filii dei, ex sacris
scripturis edocti, utcumque concipere possumus. solutio ad rationes supra
inductas contra generationem diuinam. quia uero ueritas omnem falsitatem
excludit et dubietatem dissoluit, in promptu iam fit ea dissoluere quae circa
generationem diuinam difficultatem afferre uidebantur. iam enim ex dictis patet
quod in deo generationem intelligibilem ponimus, non autem talem qualis est in
materialibus rebus, quarum generatio mutatio quaedam est, corruptioni opposita:
quia neque uerbum in intellectu nostro cum aliqua mutatione concipitur, neque
habet oppositam corruptionem; cui quidem conceptioni similem esse filii dei
generationem, iam patet ex dictis. similiter etiam uerbum quod in mente nostra
concipitur, non exit de potentia in actum nisi quatenus intellectus noster
procedit de potentia in actum. nec tamen uerbum oritur ex intellectu nostro nisi
prout existit in actu: simul autem cum in actu existit, est in eo uerbum
conceptum. intellectus autem diuinus nunquam est in potentia, sed solum in actu
ut supra ostensum est. generatio igitur uerbi ipsius non est secundum exitum de
potentia in actum: sed sicut oritur actus ex actu, ut splendor ex luce, et ratio
intellecta ex intellectu in actu. unde etiam apparet quod generatio non prohibet
dei filium esse uerum deum, aut ipsum esse aeternum. quin magis necesse est
ipsum esse coaeternum deo, cuius est uerbum: quia intellectus in actu nunquam
est sine uerbo. et quia filii dei generatio non est materialis, sed
intelligibilis, stulte iam dubitatur si pater totam naturam dedit aut partem.
manifestum est enim quod, si deus se intelligit, oportet quod tota plenitudo
ipsius contineatur in uerbo. nec tamen substantia filio data desinit esse in
patre: quia nec etiam apud nos desinit esse propria natura in re quae
intelligitur, ex hoc quod uerbum nostri intellectus ex ipsa re intellecta habet
ut intelligibiliter eandem naturam contineat. ex hoc etiam quod diuina generatio
non est materialis, manifestum est quod non oportet in filio dei esse aliud
recipiens, et aliud naturam receptam. hoc enim in materialibus generationibus
accidere necesse est inquantum materia generati recipit formam generantis. in
generatione autem intelligibili non sic est. non enim sic uerbum ab intellectu
exoritur quod pars eius praeintelligatur ut recipiens, et pars eius ab
intellectu effluat, sed totaliter uerbum ab intellectu originem habet: sicut et
in nobis totaliter unum uerbum ex aliis oritur, ut conclusio ex principiis. ubi
autem totaliter aliquid ex alio oritur, non est assignare recipiens et receptum,
sed totum quod exoritur ab eo est a quo oritur. similiter etiam patet quod non
excluditur diuinae generationis ueritas ex hoc quod in deo plurium subsistentium
distinctio esse non possit. essentia enim diuina, etsi subsistens sit, non tamen
potest separari a relatione quam oportet in deo intelligi ex hoc quod uerbum
conceptum diuinae mentis est ab ipso deo dicente. in omnibus enim personis
hominum est una speciei natura, sunt tamen plures personae, propter hoc quod
distinguuntur homines in his quae sunt adiuncta naturae. non ergo in diuinis
dicenda est una persona propter unitatem essentiae subsistentis: sed plures,
propter relationes. ex hoc autem patet quod id quod est quasi indiuiduationis
principium, non sequitur esse in alio: nam neque essentia diuina est in alio
deo, neque paternitas est in filio. quamuis autem duae personae, patris scilicet
et filii, non distinguantur essentia, sed relatione, non tamen relatio est aliud
quam essentia secundum rem: cum relatio in deo accidens esse non possit. nec hoc
impossibile reputabitur si quis diligenter consideret ea quae in primo
determinata sunt, ubi ostensum est quod in deo sunt omnium entium perfectiones,
non secundum compositionem aliquam, sed secundum simplicis essentiae unitatem.
nam diuersae perfectiones quas res creata per multas obtinet formas, deo
competunt secundum unam et simplicem eius essentiam. homo enim aliquis per aliam
formam uiuit, et per aliam est sapiens, et per aliam est iustus: quae omnia deo
per essentiam suam conueniunt. sicut igitur sapientia et iustitia in homine
quidem sunt accidentia, in deo autem sunt idem quod diuina essentia: sic aliqua
relatio, puta paternitatis et filiationis, etsi in hominibus sit accidens, in
deo est diuina essentia. non autem ideo dicitur quod diuina sapientia sit eius
essentia, cum in nobis sapientia super essentiam addat, quasi diuina sapientia a
nostra sapientia deficiat: sed quia eius essentia nostram essentiam excedit, ita
quod id ad quod essentia nostra non sufficit, scilicet scire et iustum esse,
deus secundum suam essentiam habet perfecte. oportet igitur quod quicquid nobis
conuenit secundum essentiam et sapientiam distinctum, simul deo secundum
essentiam suam attribuatur. et similis ratio in aliis est obseruanda. cum igitur
diuina essentia sit ipsa paternitatis uel filiationis relatio, oportet quod
quicquid est paternitatis proprium deo conueniat, licet paternitas sit ipsa
essentia. est autem hoc proprium paternitatis, ut a filiatione distinguatur:
dicitur enim pater ad filium quasi ad alium, et haec est ratio patris ut sit
filii pater. licet ergo deus pater sit diuina essentia, et similiter deus
filius, ex hoc tamen quod est pater, distinguitur a filio, licet sint unum ex
hoc quod uterque est diuina essentia. ex hoc etiam patet quod relatio in diuinis
non est absque absoluto. aliter tamen comparatur ad absolutum in deo quam in
rebus creatis. nam in rebus creatis comparatur relatio ad absolutum sicut
accidens ad subiectum: non autem in deo, sed per modum identitatis, sicut est et
de aliis quae de deo dicuntur. idem autem subiectum non potest oppositas
relationes in se habere, ut sit idem homo pater et filius. sed essentia diuina,
propter omnimodam eius perfectionem, idem est et sapientiae et iustitiae et
aliis huiusmodi, quae apud nos in diuersis generibus continentur. et similiter
nihil prohibet unam essentiam esse idem et paternitati et filiationi, et patrem
et filium unum deum esse, licet pater non sit filius: eadem enim essentia est
quae est res habens esse naturaliter, et uerbum intelligibile sui ipsius. ex his
etiam quae dicta sunt, potest esse manifestum quod relationes in deo sunt
secundum rem, et non solo intellectu. omnis enim relatio quae consequitur
propriam operationem alicuius rei, aut potentiam aut quantitatem aut aliquid
huiusmodi, realiter in eo existit: aliter enim esset in eo solo intellectu,
sicut apparet de scientia et scibili. relatio enim scientiae ad scibile
consequitur actionem scientis, non autem actionem scibilis, scibile enim eodem
modo se habet, quantum in se est, et quando intelligitur et quando non
intelligitur: et ideo relatio in sciente realiter est, in scibili autem secundum
intellectum tantum; dicitur enim quod intelligitur scibile ad scientiam relatiue
ex eo quod scientia refertur ad ipsum. simile quoque apparet in dextro et
sinistro. in animalibus enim distinctae sunt uirtutes ex quibus relatio dextri
et sinistri consurgit: propter quod talis relatio uere et realiter in animali
existit; unde, qualitercumque uertatur animal, semper relatio eodem modo manet,
nunquam enim pars dextra sinistra dicetur. res uero inanimatae, quae praedictis
uirtutibus carent, non habent in se huiusmodi relationem realiter existentem sed
nominantur secundum relationem dextri aut sinistri ex eo quod animalia aliquo
modo se habent ad ipsam: unde eadem columna nunc dextra, nunc sinistra dicitur,
secundum quod animal ex diuerso situ ei comparatur. relatio autem uerbi ad deum
dicentem, cuius est uerbum, in deo ponitur ex hoc quod deus seipsum intelligit,
quae quidem operatio in deo est, uel magis est ipse deus, ut supra ostensum est.
relinquitur igitur praedictas relationes in deo esse uere et realiter, et non
solum secundum intellectum nostrum. quamuis autem in deo ponatur esse relatio,
non tamen sequitur quod in deo sit aliquid habens esse dependens. in nobis enim
relationes habent esse dependens, quia earum esse est aliud ab esse substantiae:
unde habent proprium modum essendi secundum propriam rationem, sicut et in aliis
accidentibus contingit. quia enim omnia accidentia sunt formae quaedam
substantiae superadditae, et a principiis substantiae causatae; oportet quod
eorum esse sit superadditum supra esse substantiae, et ab ipso dependens; et
tanto uniuscuiusque eorum esse est prius uel posterius, quanto forma
accidentalis, secundum propriam rationem, fuerit propinquior substantiae uel
magis perfecta. propter quod et relatio realiter substantiae adueniens et
postremum et imperfectissimum esse habet: postremum quidem, quia non solum
praeexigit esse substantiae, sed etiam esse aliorum accidentium, ex quibus
causatur relatio, sicut unum in quantitate causat aequalitatem, et unum in
qualitate similitudinem; imperfectissimum autem, quia propria relationis ratio
consistit in eo quod est ad alterum, unde esse eius proprium, quod substantiae
superaddit, non solum dependet ab esse substantiae, sed etiam ab esse alicuius
exterioris. haec autem in diuinis locum non habent: quia non est in deo aliquod
aliud esse quam substantiae; quicquid enim in deo est, substantia est. sicut
igitur esse sapientiae in deo non est esse dependens a substantia, quia esse
sapientiae est esse substantiae; ita nec esse relationis est esse dependens
neque a substantia, neque ab alio exteriori, quia etiam esse relationis est esse
substantiae. non igitur per hoc quod relatio in deo ponitur, sequitur quod sit
in eo aliquod esse dependens; sed solum quod in deo sit respectus aliquis, in
quo ratio relationis consistit; sicut ex hoc quod sapientia in deo ponitur, non
sequitur quod sit in eo aliquid accidentale, sed solum perfectio quaedam in qua
ratio sapientiae consistit. per quod etiam patet quod ex imperfectione quae in
relationibus creatis esse uidetur, non sequitur quod personae diuinae sint
imperfectae, quae relationibus distinguuntur: sed sequitur quod diuinarum
personarum minima sit distinctio. patet etiam ex praedictis quod, licet deus de
patre et filio substantialiter praedicetur, non tamen sequitur, si pater et
filius sint plures quidam, quod sint plures dii. sunt enim plures propter
distinctionem subsistentium relationum: sed tamen sunt unus deus propter
unitatem essentiae subsistentis. hoc autem in hominibus non contingit, ut plures
aliqui sint unus homo: quia essentia humanitatis non est una numero in utroque;
neque essentia humanitatis est subsistens, ut humanitas sit homo. ex hoc autem
quod in deo est essentiae unitas et relationum distinctio, manifestum fit quod
nihil prohibet in uno deo opposita quaedam inueniri: illa dumtaxat opposita quae
relationis distinctionem consequuntur, ut generans et genitum, quae opponuntur
relatiue, et genitum et ingenitum, quae opponuntur ut affirmatio et negatio.
ubicumque enim est aliqua distinctio, oportet inueniri negationis et
affirmationis oppositionem. quae enim secundum nullam affirmationem et
negationem differunt, penitus indistincta sunt: oportet enim quod quantum ad
omnia unum esset quod et alterum, et sic essent penitus idem, et nullo modo
distincta. haec igitur de generatione diuina dicta sufficiant. de spiritu
sancto, quod sit in diuinis. diuinae autem scripturae auctoritas non solum nobis
in diuinis patrem et filium annuntiat, sed his duobus spiritum sanctum
connumerat. dicit enim dominus, matthaei ult.: euntes docete omnes gentes,
baptizantes eos in nomine patris et filii et spiritus sancti; et i ioannis 5-7:
tres sunt qui testimonium dant in caelo, pater, uerbum et spiritus sanctus.
huius etiam spiritus sancti processionem quandam sacra scriptura commemorat.
dicit enim ioannis 15-26: cum uenerit paraclitus, quem ego mittam uobis a patre,
spiritum ueritatis, qui a patre procedit, ille testimonium perhibebit de me.
rationes ex quibus aliqui spiritum sanctum existimauerunt esse creaturam.
opinati sunt autem quidam spiritum sanctum creaturam esse, aliis creaturis
excelsiorem: ad cuius assertionem sacrae scripturae testimoniis utebantur.
dicitur enim amos 4-13, secundum litteram septuaginta: ecce formans montes, et
creans spiritum, et annuntians homini uerbum eius. et zach. 12-1: dicit dominus,
extendens caelum, et fundans terram, et creans spiritum hominis in eo. uidetur
igitur quod spiritus sanctus sit creatura. adhuc. dicit dominus, ioan. 16-13, de
spiritu sancto loquens: non loquetur a semetipso, sed quaecumque audiet,
loquetur: ex quo uidetur quod nihil ultroneae potestatis auctoritate loquatur,
sed iubenti per ministerium famuletur; loqui enim quae quis audit, famulantis
esse uidetur. uidetur igitur spiritus sanctus esse creatura deo subiecta. item.
mitti inferioris esse uidetur: cum in mittente importetur auctoritas. spiritus
autem sanctus a patre et filio mittitur. dicit enim dominus, ioan. 14-26:
paraclitus spiritus sanctus, quem mittet pater in nomine meo, ille uos docebit
omnia; et ioan. 15-26: cum uenerit paraclitus, quem ego mittam uobis a patre.
spiritus ergo sanctus et patre et filio minor esse uidetur. adhuc. scriptura
diuina, filium patri associans in his quae diuinitatis esse uidentur, de spiritu
sancto mentionem non facit: ut patet matth. 11-27, cum dominus dicit: nemo nouit
filium nisi pater, neque patrem quis nouit nisi filius, de spiritu sancto
mentione non facta. et ioan. 17-3 dicitur: haec est uita aeterna, ut cognoscant
te, solum deum uerum, et quem misisti, iesum christum, ubi etiam de spiritu
sancto mentio non fit. apostolus etiam, ad rom. 1-7, dicit: gratia uobis et pax
a deo patre nostro, et domino iesu christo; et i ad cor. 8-6: nobis unus deus
pater, ex quo omnia et nos in illo et unus dominus iesus christus, per quem
omnia et nos per ipsum: in quibus etiam nihil de spiritu sancto dicitur. uidetur
igitur spiritus sanctus deus non esse. amplius. omne quod mouetur creatum est:
ostensum est enim in primo deum immobilem esse. spiritui autem sancto scriptura
diuina motum attribuit. dicitur enim gen. 1-2: spiritus domini ferebatur super
aquas. et ioel. 2-28: effundam de spiritu meo super omnem carnem. uidetur igitur
spiritus sanctus creatura esse. praeterea. omne quod potest augeri uel diuidi,
mutabile est et creatum. haec autem spiritui sancto in scripturis sacris
attribui uidentur. dicit enim dominus, num. 11, ad moysen: congrega mihi
septuaginta uiros de senioribus israel, et auferam de spiritu tuo, tradamque
eis. et iu reg. 2, dicitur quod eliseus ab elia petiit, obsecro quod fiat
spiritus tuus duplex in me et elias respondit, si uideris quando tollar a te,
erit quod petisti. uidetur ergo spiritus sanctus esse mutabilis, et non esse
deus. item. in deum tristitia cadere non potest: cum tristitia passio quaedam
sit, deus autem impassibilis est. cadit autem tristitia in spiritum sanctum.
unde apostolus dicit, ephes. 4-30: nolite contristare spiritum sanctum dei. et
isaiae 63-10 dicitur: ipsi ad iracundiam prouocauerunt, et afflixerunt spiritum
sanctum eius. uidetur igitur spiritus sanctus deus non esse. adhuc. deo non
conuenit orare, sed magis orari. spiritui autem sancto orare conuenit: dicitur
enim ad rom. 8-26: ipse spiritus postulat pro nobis gemitibus inenarrabilibus.
spiritus ergo sanctus non esse deus uidetur. amplius. nullus congrue donat nisi
id cuius habet dominium. sed deus pater dat spiritum sanctum, et similiter
filius. dicit enim dominus, lucae 11-13: pater uester de caelo dabit spiritum
bonum petentibus se; et act. 5-32, petrus dicit quod deus spiritum sanctum dedit
obedientibus sibi. ex his igitur uidetur quod spiritus sanctus deus non sit.
item. si spiritus sanctus uerus deus est, oportet quod naturam diuinam habeat:
et sic, cum spiritus sanctus a patre procedat, ut dicitur ioan. 15-26, necesse
est quod ab eo naturam diuinam accipiat. quod autem accipit naturam eius a quo
producitur, ab eo generatur: proprium enim est geniti ut in similem speciem sui
principii producatur. spiritus ergo sanctus genitus erit, et per consequens
filius. quod sanae fidei repugnat. praeterea. si spiritus sanctus naturam
diuinam a patre accipit et non quasi genitus, oportet diuinam naturam duobus
modis communicari: scilicet per modum generationis, quo procedit filius; et per
illum modum quo procedit spiritus sanctus. hoc autem uni naturae competere non
uidetur, ut duobus modis communicetur, si quis uniuersas naturas inspiciat.
oportet igitur, ut uidetur, cum spiritus sanctus, naturam per generationem non
accipiat quod nullo modo accipiat eam. et sic uidetur non esse uerus deus. fuit
autem haec positio arii, qui filium et spiritum sanctum dixit esse creaturas;
filium tamen maiorem spiritu sancto, et spiritum sanctum eius ministrum; sicut
et filium minorem patre esse dicebat. quem etiam quantum ad spiritum sanctum
secutus est macedonius, qui de patre et filio recte sensit quod unius eiusdemque
substantiae sint, sed hoc de spiritu sancto credere noluit, creaturam eum esse
dicens. unde quidam macedonianos semiarianos uocant, eo quod cum arianis in
parte conueniunt, et in parte differunt ab eisdem. quod spiritus sanctus sit
uerus deus. ostenditur autem euidentibus scripturae testimoniis quod spiritus
sanctus sit deus. nulli enim templum consecratur nisi deo: unde et in psalmo
dicitur: deus in templo sancto suo. deputatur autem templum spiritui sancto:
dicit enim apostolus, i ad cor. 6-19: an nescitis quoniam membra uestra templum
sunt spiritus sancti? spiritus ergo sanctus deus est. et praecipue cum membra
nostra, quae templum spiritus sancti esse dicit, sint membra christi: nam supra
praemiserat: nescitis quoniam corpora uestra membra sunt christi? inconueniens
autem esset, cum christus sit uerus deus, ut ex superioribus patet, quod membra
christi templum spiritus sancti essent, nisi spiritus sanctus deus esset. item.
a sanctis latriae seruitus non nisi uero deo exhibetur: dicitur enim deut. 6-13:
dominum deum tuum timebis, et illi soli seruies. seruiunt autem sancti spiritui
sancto: dicit enim apostolus, philipp. 3-3: nos sumus circumcisio, qui spiritui
deo seruimus. et licet quidam libri habeant, qui spiritu domini seruimus, tamen
graeci libri, et antiquiores latini, habent, qui spiritui deo seruimus. et ex
ipso graeco apparet quod hoc de seruitute latriae intelligendum est, quae soli
deo debetur. est igitur spiritus sanctus uerus deus, cui latria debetur. adhuc.
sanctificare homines proprium dei opus est: dicitur enim leuit. 22-32: ego
dominus, qui sanctifico uos. est autem spiritus sanctus qui sanctificat: dicit
enim apostolus, i cor. 6-11: abluti estis, sanctificati estis, iustificati
estis, in nomine domini nostri iesu christi, et in spiritu dei nostri; et ii ad
thess. 2-13, dicitur: elegit nos deus primitias in salutem in sanctificatione
spiritus et fide ueritatis. oportet igitur spiritum sanctum deum esse. amplius.
sicut uita naturae corporis est per animam, ita uita iustitiae ipsius animae est
per deum: unde dominus dicit, ioan. 6-58: sicut misit me uiuens pater, et ego
uiuo propter patrem, et qui manducat me, et ipse uiuet propter me. huiusmodi
autem uita est per spiritum sanctum: unde ibidem subditur: spiritus est qui
uiuificat; et ad rom. 8-13, dicit apostolus: si spiritu facta carnis
mortificaueritis, uiuetis. spiritus ergo sanctus diuinae naturae est. praeterea.
dominus, in argumentum suae diuinitatis contra iudaeos, qui sustinere non
poterant ut se deo aequalem faceret, asserit in se esse resuscitandi uirtutem:
dicens, ioan. 5-21: sicut pater suscitat mortuos et uiuificat, sic et filius
quos uult uiuificat. uirtus autem resuscitatiua ad spiritum sanctum pertinet:
dicit enim apostolus, rom. 8-11: si spiritus eius qui suscitauit iesum christum
a mortuis, habitat in uobis, qui suscitauit iesum christum a mortuis,
uiuificabit et mortalia corpora uestra, propter inhabitantem spiritum eius in
uobis. spiritus ergo sanctus est diuinae naturae. item. creatio solius dei opus
est, ut supra ostensum est. pertinet autem creatio ad spiritum sanctum: dicitur
enim in psalmo: emitte spiritum tuum, et creabuntur; et iob 33-4, dicitur:
spiritus dei fecit me; et eccli. 1-9, dicitur de deo: ipse creauit illam,
scilicet sapientiam, spiritu sancto. est ergo spiritus sanctus diuinae naturae.
adhuc. apostolus dicit, i ad cor. 2-10 spiritus omnia scrutatur, etiam profunda
dei. quis enim scit quae sunt hominis nisi spiritus hominis, qui in ipso est?
ita et quae dei sunt nemo cognouit nisi spiritus dei. comprehendere autem omnia
profunda dei non est alicuius creaturae: quod patet ex hoc quod dominus dicit,
matth. 11-27: nemo nouit filium nisi pater, neque patrem quis nouit nisi filius.
et isaiae 24-16, ex persona dei, dicitur: secretum meum mihi. ergo spiritus
sanctus non est creatura. praeterea. secundum praedictam apostoli comparationem,
spiritus sanctus se habet ad deum sicut spiritus hominis ad hominem. spiritus
autem hominis intrinsecus est homini, et non est extraneae naturae ab ipso, sed
est aliquid eius. igitur et spiritus sanctus non est naturae extraneae a deo.
amplius. si quis conferat uerba apostoli praemissa uerbis isaiae prophetae,
manifeste percipiet spiritum sanctum deum esse. dicitur enim isaiae 64-4: oculus
non uidit, deus, absque te, quae praeparasti expectantibus te. quae quidem uerba
apostolus cum introduxisset, subiungit uerba praemissa scilicet quod spiritus
scrutatur profunda dei. unde manifestum est quod spiritus sanctus illa profunda
dei cognoscit quae praeparauit expectantibus eum. si ergo haec nullus uidit
praeter deum, ut isaias dicit, manifestum est spiritum sanctum deum esse. item.
isaiae 6 dicitur: audiui uocem dei dicentis: quem mittam, et quis ibit nobis? et
dixi: ecce ego sum, mitte me. et dixit: uade, et dices populo huic: audite
audientes et nolite intelligere. haec autem uerba paulus spiritui sancto
attribuit: unde dicitur act. ult., quod paulus dixit iudaeis: bene spiritus
sanctus locutus est per isaiam prophetam dicens: uade ad populum istum et dic ad
eos: aure audietis et non intelligetis. manifestum est ergo spiritum sanctum
deum esse. adhuc. ex sacris scripturis apparet deum esse qui locutus est per
prophetas: dicitur enim num. 12-6, ex ore dei: si quis fuerit inter uos propheta
domini, in uisione apparebo ei, uel per somnium loquar ad illum; et in psalmo
dicitur: audiam quid loquatur in me dominus deus. manifeste autem ostenditur
spiritum sanctum locutum esse in prophetis. dicitur enim act. 1-16: oportet enim
impleri scripturam quam praedixit spiritus sanctus per os dauid. et matth. 22,
dominus dicit: quomodo dicunt scribae christum filium dauid esse? ipse enim
dicebat in spiritu sancto: dixit dominus domino meo, sede a dextris meis. et ii
petr. 1-21 dicitur: non enim uoluntate humana allata est aliquando prophetia,
sed spiritu sancto inspirati locuti sunt sancti dei homines. manifeste ergo ex
scripturis colligitur spiritum sanctum deum esse. item. reuelatio mysteriorum
proprium opus dei ostenditur in scripturis: dicitur enim dan. 2-28: est deus in
caelo reuelans mysteria. mysteriorum autem reuelatio opus spiritus sancti
ostenditur: dicitur enim i ad cor. 2-10: nobis reuelauit deus per spiritum suum;
et 14-2 dicitur: spiritus loquitur mysteria. spiritus ergo sanctus deus est.
praeterea. interius docere proprium opus dei est: dicitur enim in psalmo de deo:
qui docet hominem scientiam; et dan. 2-21: dat sapientiam sapientibus, et
scientiam intelligentibus disciplinam. hoc autem proprium opus spiritus sancti
esse manifestum est: dicit enim dominus, ioan. 14-26: paraclitus spiritus
sanctus, quem mittet pater in nomine meo, ille uos docebit omnia. spiritus ergo
sanctus est diuinae naturae. adhuc. quorum est eadem operatio, oportet esse
eandem naturam. est autem eadem operatio filii et spiritus sancti. quod enim
christus in sanctis loquatur, apostolus ostendit, ii ad cor. ult., dicens: an
experimentum quaeritis eius qui in me loquitur, christus? hoc etiam opus
spiritus sancti esse manifeste apparet: dicitur enim matth. 10-20: non uos estis
qui loquimini, sed spiritus patris uestri, qui loquitur in uobis. est ergo eadem
natura filii et spiritus sancti, et per consequens patris: cum ostensum sit
patrem et filium unam esse naturam. amplius. inhabitare mentes sanctorum
proprium dei est: unde apostolus dicit, ii ad cor. 6-16: uos estis templum dei
uiui, sicut dicit dominus. quoniam inhabitabo in illis. hoc autem idem apostolus
spiritui sancto attribuit: dicit enim, i ad cor. 3-16: nescitis quia templum dei
estis, et spiritus sanctus habitat in uobis? est ergo spiritus sanctus deus.
item. esse ubique proprium dei est, qui dicit ier. 23-24: caelum et terram ego
impleo. hoc spiritui sancto conuenit. dicitur enim sap. 1-7: spiritus domini
repleuit orbem terrarum; et in psalmo: quo ibo a spiritu tuo? et quo a facie tua
fugiam? si ascendero in caelum, tu illic es, etc.. dominus etiam discipulis
dicit, act. 1-8: accipietis uirtutem superuenientis spiritus sancti in uos, et
eritis mihi testes in ierusalem, et in omni iudaea et samaria, et usque ad
ultimum terrae. ex quo patet quod spiritus sanctus ubique est, qui ubicumque
existentes inhabitat. spiritus ergo sanctus deus est. praeterea. expresse in
scriptura spiritus sanctus deus nominatur. dicit enim petrus, act. 5-3: anania,
cur tentauit satanas cor tuum mentiri te spiritui sancto? et postea subdit: non
es mentitus hominibus, sed deo. spiritus ergo sanctus est deus. item. i ad cor.
14-2 dicitur: qui loquitur lingua, non hominibus loquitur, sed deo: nemo enim
audit, spiritus autem loquitur mysteria, ex quo dat intelligere quod spiritus
sanctus loquebatur in his qui uariis linguis loquebantur. postmodum autem dicit:
in lege scriptum est: quoniam in aliis linguis et labiis aliis loquar populo
huic, et nec sic exaudiet me, dicit dominus. spiritus ergo sanctus, qui loquitur
mysteria diuersis labiis et linguis, deus est. adhuc. post pauca subditur: si
omnes prophetent, intret autem quis infidelis uel idiota, conuincitur ab
omnibus, diiudicatur ab omnibus: occulta enim cordis eius manifesta fiunt, et
ita, cadens in faciem, adorabit deum, pronuntians quod uere deus in uobis sit.
patet autem per id quod praemisit, quod spiritus loquitur mysteria, quod
manifestatio occultorum cordis a spiritu sancto sit. quod est proprium
diuinitatis signum: dicitur enim ierem. 17-9 prauum est cor hominis et
inscrutabile: quis cognoscet illud? ego dominus, scrutans corda et probans
renes. unde ex hoc indicio etiam infidelis perpendere dicitur quod ille qui haec
occulta cordium loquitur, sit deus. ergo spiritus sanctus deus est. item. parum
post dicit: spiritus prophetarum prophetis subiecti sunt; non enim est
dissensionis deus, sed pacis. gratiae autem prophetarum, quas spiritus
prophetarum nominauit, a spiritu sancto sunt. spiritus ergo sanctus, qui
huiusmodi gratias sic distribuit ut ex eis non dissensio, sed pax sequatur, deus
esse ostenditur in hoc quod dicit, non est dissensionis deus, sed pacis.
amplius. adoptare in filios dei non potest esse opus alterius nisi dei. nulla
enim creatura spiritualis dicitur filius dei per naturam, sed per adoptionis
gratiam: unde et hoc opus filio dei, qui uerus deus est, apostolus attribuit, ad
gal. 4, dicens: misit deus filium suum, ut adoptionem filiorum reciperemus.
spiritus autem sanctus est adoptionis causa: dicit enim apostolus, ad rom. 8-15:
accepistis spiritum adoptionis filiorum, in quo clamamus, abba (pater). ergo
spiritus sanctus non est creatura, sed deus. item. si spiritus sanctus non est
deus, oportet quod sit aliqua creatura. planum est autem quod non est creatura
corporalis. nec etiam spiritualis. nulla enim creatura spirituali creaturae
infunditur: cum creatura non sit participabilis sed magis participans. spiritus
autem sanctus infunditur sanctorum mentibus, quasi ab eis participatus: legitur
enim et christus eo plenus fuisse, et etiam apostoli. non est ergo spiritus
sanctus creatura, sed deus. si quis autem dicat praedicta opera, quae sunt dei,
spiritui sancto attribui non per auctoritatem ut deo, sed per ministerium quasi
creaturae: expresse hoc esse falsum apparet ex his quae apostolus dicit, i cor.
12-6, dicens: diuisiones operationum sunt, idem uero deus qui operatur omnia in
omnibus; et postea, connumeratis diuersis donis dei, subdit: haec omnia operatur
unus atque idem spiritus, diuidens singulis prout uult. ubi manifeste expressit
spiritum sanctum deum esse: tum ex eo quod spiritum sanctum operari dicit quae
supra dixerat deum operari; tum ex hoc quod eum pro suae uoluntatis arbitrio
operari confitetur. manifestum est igitur spiritum sanctum deum esse. quod
spiritus sanctus sit subsistens persona. sed quia quidam spiritum sanctum
asserunt non esse personam subsistentem, sed uel ipsam diuinitatem patris et
filii, ut quidam macedoniani dixisse perhibentur; uel etiam aliquam accidentalem
perfectionem mentis a deo nobis donatam, puta sapientiam uel caritatem, uel
aliquid huiusmodi, quae participantur a nobis sicut quaedam accidentia creata:
contra hoc ostendendum est spiritum sanctum non esse aliquid huiusmodi. non enim
formae accidentales proprie operantur, sed magis habens eas pro suae arbitrio
uoluntatis: homo enim sapiens utitur sapientia cum uult. sed spiritus sanctus
operatur pro suae arbitrio uoluntatis, ut ostensum est. non igitur est
aestimandus spiritus sanctus uelut aliqua accidentalis perfectio mentis. item.
spiritus sanctus, ut ex scripturis docemur, causa est omnium perfectionum
humanae mentis. dicit enim apostolus, ad rom. 5-5: caritas dei diffusa est in
cordibus nostris per spiritum sanctum, qui datus est nobis; et i ad cor. 12-8
alii per spiritum datur sermo sapientiae, alii sermo scientiae, secundum eundem
spiritum, et sic de aliis. non ergo spiritus sanctus est aestimandus quasi
aliqua accidentalis perfectio mentis humanae, cum ipse omnium huiusmodi
perfectionum causa existat. quod autem in nomine spiritus sancti designetur
essentia patris et filii, ut sic a neutro personaliter distinguatur, repugnat
his quae diuina scriptura de spiritu sancto tradit. dicitur enim ioan. 15-26,
quod spiritus sanctus procedit a patre; et ioan. 16-14, quod accipit a filio:
quod non potest de diuina essentia intelligi, cum essentia diuina a patre non
procedat, nec a filio accipiat. oportet igitur dicere quod spiritus sanctus sit
subsistens persona. item. sacra scriptura manifeste de spiritu sancto loquitur
tanquam de persona diuina subsistente: dicitur enim act. 13-2: ministrantibus
illis domino et ieiunantibus, dicit illis spiritus sanctus: segregate mihi
barnabam et saulum in opus ad quod assumpsi eos; et infra: et ipsi quidem, missi
a spiritu sancto, abierunt; et act. 15-28, dicunt apostoli: uisum est spiritui
sancto et nobis nihil ultra imponere oneris uobis etc.; quae de spiritu sancto
non dicerentur nisi esset subsistens persona. est igitur spiritus sanctus
subsistens persona. amplius. cum pater et filius sint personae subsistentes et
diuinae naturae, spiritus sanctus non connumeraretur eisdem nisi et ipse esset
persona subsistens in diuina natura. connumeratur autem eisdem: ut patet matth.
ult., dicente domino discipulis, euntes docete omnes gentes, baptizantes eos in
nomine patris et filii et spiritus sancti; et ii ad cor. ult., gratia domini
nostri iesu christi, et caritas dei, et communicatio sancti spiritus, sit semper
cum omnibus uobis; et i ioan. ult., tres sunt qui testimonium dant in caelo,
pater, uerbum et spiritus sanctus, et hi tres unum sunt. ex quo manifeste
ostenditur quod non solum sit persona subsistens, sicut pater et filius, sed
etiam cum eis essentiae habeat unitatem. posset autem aliquis contra praedicta
calumniari, dicens aliud esse spiritum dei, et aliud spiritum sanctum. nam in
quibusdam praemissarum auctoritatum nominatur spiritus dei, in quibusdam uero
spiritus sanctus. sed quod idem sit spiritus dei et spiritus sanctus, manifeste
ostenditur ex uerbis apostoli dicentis, i ad cor. 2-10, ubi, cum praemisisset,
nobis reuelauit deus per spiritum sanctum, ad huius confirmationem inducit:
spiritus enim omnia scrutatur, etiam profunda dei; et postea concludit: ita et
quae sunt dei, nemo nouit nisi spiritus dei; ex quo manifeste apparet quod idem
sit spiritus sanctus et spiritus dei. idem apparet ex hoc quod matth. 10-20,
dominus dicit: non estis uos qui loquimini, sed spiritus patris uestri qui
loquitur in uobis. loco autem horum uerborum marcus dicit: non estis uos
loquentes, sed spiritus sanctus. manifestum est igitur idem esse spiritum
sanctum et spiritum dei. sic ergo, cum ex praemissis auctoritatibus
multipliciter appareat spiritum sanctum non esse creaturam, sed uerum deum;
manifestum est quod non cogimur dicere eodem modo esse intelligendum quod
spiritus sanctus mentes sanctorum impleat et eos inhabitet, sicut diabolus
aliquos implere uel inhabitare dicitur: habetur enim ioan. 13-27, de iuda, quod
post bucellam introiuit in eo satanas; et act. 5-3 dicit petrus, ut quidam libri
habent: anania, cur impleuit satanas cor tuum? cum enim diabolus creatura sit,
ut ex superioribus est manifestum, non implet aliquem participatione sui; neque
potest mentem inhabitare per suam substantiam; sed dicitur aliquos implere per
effectum suae malitiae, unde et paulus dicit ad quendam, act. 13-10: o plene
omni dolo et omni fallacia. spiritus autem sanctus, cum deus sit, per suam
substantiam mentem inhabitat, et sui participatione bonos facit: ipse enim est
sua bonitas, cum sit deus; quod de nulla creatura uerum esse potest. nec tamen
per hoc remouetur quin per effectum suae uirtutis sanctorum impleat mentes.
quomodo intelligenda sunt quae de spiritu sancto dicuntur. sanctarum igitur
scripturarum testimoniis edocti, hoc firmiter de spiritu sancto tenemus, quod
uerus sit deus, subsistens, et personaliter distinctus a patre et filio. oportet
autem considerare qualiter huiusmodi ueritas utcumque accipi debeat, ut ab
impugnationibus infidelium defendatur. ad cuius euidentiam praemitti oportet
quod in qualibet intellectuali natura oportet inueniri uoluntatem. intellectus
enim fit in actu per formam intelligibilem inquantum est intelligens, sicut res
naturalis fit actu in esse naturali per propriam formam. res autem naturalis per
formam qua perficitur in sua specie, habet inclinationem in proprias operationes
et proprium finem, quem per operationes consequitur: quale enim est unumquodque,
talia operatur, et in sibi conuenientia tendit. unde etiam oportet quod ex forma
intelligibili consequatur in intelligente inclinatio ad proprias operationes et
proprium finem. haec autem inclinatio in intellectuali natura uoluntas est, quae
est principium operationum quae in nobis sunt, quibus intelligens propter finem
operatur: finis enim et bonum est uoluntatis obiectum. oportet igitur in
quolibet intelligente inueniri etiam uoluntatem. cum autem ad uoluntatem plures
actus pertinere uideantur, ut desiderare, delectari, odire, et huiusmodi, omnium
tamen amor et unum principium et communis radix inuenitur. quod ex his accipi
potest. uoluntas enim, ut dictum est, sic se habet in rebus intellectualibus
sicut naturalis inclinatio in rebus naturalibus, quae et naturalis appetitus
dicitur. ex hoc autem oritur inclinatio naturalis, quod res naturalis habet
affinitatem et conuenientiam secundum formam, quam diximus esse inclinationis
principium, cum eo ad quod mouetur, sicut graue cum loco inferiori. unde etiam
hinc oritur omnis inclinatio uoluntatis, quod per formam intelligibilem aliquid
apprehenditur ut conueniens uel afficiens. affici autem ad aliquid, inquantum
huiusmodi, est amare ipsum. omnis igitur inclinatio uoluntatis, et etiam
appetitus sensibilis, ex amore originem habet. ex hoc enim quod aliquid amamus,
desideramus illud si absit, gaudemus autem cum adest, et tristamur cum ab eo
impedimur, et odimus quae nos ab amato impediunt, et irascimur contra ea. sic
igitur quod amatur non solum est in intellectu amantis, sed etiam in uoluntate
ipsius: aliter tamen et aliter. in intellectu enim est secundum similitudinem
suae speciei: in uoluntate autem amantis est sicut terminus motus in principio
motiuo proportionato per conuenientiam et proportionem quam habet ad ipsum.
sicut in igne quodammodo est locus sursum ratione leuitatis, secundum quam habet
proportionem et conuenientiam ad talem locum: ignis uero generatus est in igne
generante per similitudinem suae formae. quia igitur ostensum est quod in omni
natura intellectuali est uoluntas; deus autem intelligens est, ut in primo
ostensum est: oportet quod in ipso sit uoluntas: non quidem quod uoluntas dei
sit aliquid eius essentiae superueniens, sicut nec intellectus, ut supra
ostensum est, sed uoluntas dei est ipsa eius substantia. et cum intellectus
etiam dei sit ipsa eius substantia, sequitur quod una res sint in deo
intellectus et uoluntas. qualiter autem quae in aliis rebus plures res sunt, in
deo sint una res, ex his quae in primo dicta sunt, potest esse manifestum. et
quia ostensum est in primo quod operatio dei sit ipsa eius essentia; et essentia
dei sit eius uoluntas: sequitur quod in deo non est uoluntas secundum potentiam
uel habitum, sed secundum actum. ostensum est autem quod omnis actus uoluntatis
in amore radicatur. unde oportet quod in deo sit amor. et quia, ut in primo
ostensum est, proprium obiectum diuinae uoluntatis est eius bonitas, necesse est
quod deus primo et principaliter suam bonitatem et seipsum amet. cum autem
ostensum sit quod amatum necesse est aliqualiter esse in uoluntate amantis; ipse
autem deus seipsum amat: necesse est quod ipse deus sit in sua uoluntate ut
amatum in amante. est autem amatum in amante secundum quod amatur; amare autem
quoddam uelle est; uelle autem dei est eius esse, sicut et uoluntas eius est
eius esse; esse igitur dei in uoluntate sua per modum amoris, non est esse
accidentale, sicut in nobis, sed essentiale. unde oportet quod deus, secundum
quod consideratur ut in sua uoluntate existens, sit uere et substantialiter
deus. quod autem aliquid sit in uoluntate ut amatum in amante, ordinem quendam
habet ad conceptionem qua ab intellectu concipitur, et ad ipsam rem cuius
intellectualis conceptio dicitur uerbum: non enim amaretur aliquid nisi aliquo
modo cognosceretur; nec solum amati cognitio amatur, sed secundum quod in se
bonum est. necesse est igitur quod amor quo deus est in uoluntate diuina ut
amatum in amante, et a uerbo dei, et a deo cuius est uerbum, procedat. cum autem
ostensum sit quod amatum in amante non est secundum similitudinem speciei, sicut
intellectum in intelligente; omne autem quod procedit ab altero per modum
geniti, procedit secundum similitudinem speciei a generante: relinquitur quod
processus rei ad hoc quod sit in uoluntate sicut amatum in amante, non sit per
modum generationis, sicut processus rei ad hoc quod sit in intellectu habet
rationem generationis, ut supra ostensum est. deus igitur procedens per modum
amoris, non procedit ut genitus. neque igitur filius dici potest. sed quia
amatum in uoluntate existit ut inclinans, et quodammodo impellens intrinsecus
amantem in ipsam rem amatam; impulsus autem rei uiuentis ab interiori ad
spiritum pertinet: conuenit deo per modum amoris procedenti ut spiritus dicatur
eius, quasi quadam spiratione existente. hinc est quod apostolus spiritui et
amori impulsum quendam attribuit: dicit enim, rom. 8-14: qui spiritu dei
aguntur, hi filii dei sunt; et ii ad cor. 5-14. caritas christi urget nos. quia
uero omnis intellectualis motus a termino denominatur; amor autem praedictus est
quo deus ipse amatur: conuenienter deus per modum amoris procedens dicitur
spiritus sanctus; ea enim quae deo dicata sunt, sancta dici consueuerunt. de
effectibus attributis spiritui sancto in scripturis respectu totius creaturae.
oportet autem, secundum conuenientiam praedictorum, considerare effectus quos
spiritui sancto sacra scriptura attribuit. ostensum est enim in superioribus
quod bonitas dei est eius ratio uolendi quod alia sint, et per suam uoluntatem
res in esse producit. amor igitur quo suam bonitatem amat, est causa creationis
rerum; unde et quidam antiqui philosophi amorem deorum causam omnium esse
posuerunt, ut patet in i metaph.; et dionysius dicit, iu cap. de diu. nom., quod
diuinus amor non permisit ipsum sine germine esse. habitum est autem ex
praemissis quod spiritus sanctus procedit per modum amoris quo deus amat
seipsum. igitur spiritus sanctus est principium creationis rerum. et hoc
significatur in psalmo: emitte spiritum tuum et creabuntur. ex hoc etiam quod
spiritus sanctus per modum amoris procedit; amor autem uim quandam impulsiuam et
motiuam habet: motus qui est a deo in rebus, spiritui sancto proprie attribui
uidetur. prima autem mutatio in rebus a deo existens intelligitur secundum quod
ex materia creata informi species diuersas produxit. unde hoc opus spiritui
sancto sacra scriptura attribuit: dicitur enim gen. 1-2: spiritus domini
ferebatur super aquas. uult enim augustinus per aquas intelligi materiam primam
super quam spiritus domini ferri dicitur, non quasi ipse moueatur, sed quia est
motionis principium. rursus. rerum gubernatio a deo secundum quandam motionem
esse intelligitur, secundum quod deus omnia dirigit et mouet in proprios fines.
si igitur impulsus et motio ad spiritum sanctum ratione amoris pertinet,
conuenienter rerum gubernatio et propagatio spiritui sancto attribuitur. unde
iob 33-4 dicitur: spiritus domini fecit me et in psalmo: spiritus tuus bonus
deducet me in terram rectam. et quia gubernare subditos proprius actus domini
est, conuenienter spiritui sancto dominium attribuitur. dicit enim apostolus, ii
ad cor. 3-17: spiritus autem dominus est. et in symbolo fidei dicitur: credo in
spiritum sanctum dominum. item. uita maxime in motu manifestatur: mouentia enim
seipsa uiuere dicimus, et uniuersaliter quaecumque a seipsis aguntur ad
operandum. si igitur ratione amoris spiritui sancto impulsio et motio competit,
conuenienter etiam sibi attribuitur uita. dicitur enim ioan. 6-64: spiritus est
qui uiuificat; et ezech. 37-6: dabo uobis spiritum et uiuetis, et in symbolo
fidei nos in spiritum sanctum uiuificantem credere profitemur. quod etiam et
nomini spiritus consonat: nam etiam corporalis uita animalium est per spiritum
uitalem a principio uitae in cetera membra diffusum. de effectibus attributis
spiritui sancto in sacra scriptura respectu rationalis creaturae, quantum ad ea
quae deus nobis largitur. considerandum est etiam, quantum ad effectus quos
proprie in natura rationali facit, quod ex hoc quod diuinae perfectioni utcumque
assimilamur, huiusmodi perfectio a deo nobis dari dicitur: sicut sapientia a deo
nobis donatur secundum quod diuinae sapientiae utcumque assimilamur. cum igitur
spiritus sanctus procedat per modum amoris quo deus seipsum amat, ut ostensum
est; ex hoc quod huic amori assimilamur deum amantes, spiritus sanctus a deo
nobis dari dicitur. unde apostolus dicit, rom. 5-5: caritas dei diffusa est in
cordibus nostris per spiritum sanctum, qui datus est nobis. sciendum tamen est
quod ea quae a deo in nobis sunt, reducuntur in deum sicut in causam efficientem
et exemplarem. in causam quidem efficientem, inquantum uirtute operatiua diuina
aliquid in nobis efficitur. in causam quidem exemplarem, secundum quod id quod
in nobis a deo est, aliquo modo deum imitatur. cum ergo eadem uirtus sit patris
et filii et spiritus sancti, sicut et eadem essentia; oportet quod omne id quod
deus in nobis efficit, sit, sicut a causa efficiente, simul a patre et filio et
spiritu sancto. uerbum tamen sapientiae, quo deum cognoscimus, nobis a deo
immissum, est proprie repraesentatiuum filii. et similiter amor quo deum
diligimus, est proprium repraesentatiuum spiritus sancti. et sic caritas quae in
nobis est, licet sit effectus patris et filii et spiritus sancti, tamen quadam
speciali ratione dicitur esse in nobis per spiritum sanctum. quia uero effectus
diuini non solum diuina operatione esse incipiunt, sed etiam per eam tenentur in
esse, ut ex superioribus patet, nihil autem operari potest ubi non est, oportet
enim operans et operatum in actu esse simul, sicut mouens et motum: necesse est
ut, ubicumque est aliquis effectus dei, ibi sit ipse deus effector. unde, cum
caritas, qua deum diligimus, sit in nobis per spiritum sanctum, oportet quod
ipse etiam spiritus sanctus in nobis sit, quandiu caritas in nobis est. unde
apostolus dicit, i cor. 3-16: nescitis quoniam templum dei estis, et spiritus
sanctus habitat in uobis? cum igitur per spiritum sanctum dei amatores
efficiamur; omne autem amatum in amante est, inquantum huiusmodi: necesse est
quod per spiritum sanctum pater etiam et filius in nobis habitent. unde dominus
dicit, ioan. 14-23: ad eum ueniemus, scilicet diligentem deum, et mansionem apud
eum faciemus. et i ioan. 3-24, dicitur: in hoc scimus quoniam manet in nobis de
spiritu quem dedit nobis. rursus. manifestum est quod deus maxime amat illos
quos sui amatores per spiritum sanctum constituit, non enim tantum bonum nisi
amando conferret, unde prouerb. 8-17 dicitur ex persona domini: ego diligentes
me diligo; non quasi nos prius dilexerimus deum, sed quoniam ipse prior dilexit
nos, ut dicitur i ioan. 4-10. omne autem amatum in amante est. necesse est
igitur quod per spiritum sanctum non solum deus sit in nobis, sed etiam nos in
deo. unde dicitur i ioan. 4-16: qui manet in caritate in deo manet, et deus in
eo; et iterum: in hoc intelligimus quoniam in eo manemus, et ipse in nobis,
quoniam de spiritu suo dedit nobis. est autem hoc amicitiae proprium, quod amico
aliquis sua secreta reuelet. cum enim amicitia coniungat affectus, et duorum
faciat quasi cor unum, non uidetur extra cor suum aliquis illud protulisse quod
amico reuelat: unde et dominus dicit discipulis, ioan. 15-15: iam non dicam uos
seruos, sed amicos meos: quia omnia quae audiui a patre meo, nota feci uobis.
quia igitur per spiritum sanctum amici dei constituimur, conuenienter per
spiritum sanctum hominibus dicuntur reuelari diuina mysteria. unde apostolus
dicit, i ad cor. 2-9 scriptum est quod oculus non uidit, nec auris audiuit, nec
in cor hominis ascendit, quae praeparauit deus diligentibus se; nobis autem
reuelauit deus per spiritum sanctum. et quia ex his quae homo nouit, formatur
eius loquela, conuenienter etiam per spiritum sanctum homo loquitur diuina
mysteria: secundum illud i cor. 14-2: spiritu loquitur mysteria; et matth.
10-20: non enim uos estis qui loquimini, sed spiritus patris uestri qui loquitur
in uobis. et de prophetis dicitur ii petr. 1-21, quod spiritu sancto inspirati
locuti sunt sancti dei homines. unde etiam in symbolo fidei dicitur de spiritu
sancto: qui locutus est per prophetas. non solum autem est proprium amicitiae
quod amico aliquis reuelet sua secreta propter unitatem affectus, sed eadem
unitas requirit quod etiam ea quae habet, amico communicet: quia, cum homo
amicum habeat ut se alterum, necesse est quod ei subueniat sicut et sibi sua ei
communicans; unde et proprium amicitiae esse ponitur uelle et facere bonum
amico; secundum illud i ioan. 3-17: qui habuerit substantiam huius mundi, et
uiderit fratrem suum necessitatem habentem, et clauserit uiscera sua ab eo:
quomodo caritas dei manet in eo? hoc autem maxime in deo habet locum, cuius
uelle est efficax ad effectum. et ideo conuenienter omnia dona dei per spiritum
sanctum nobis donari dicuntur: secundum illud i cor. 12-8: alii datur per
spiritum sermo sapientiae; alii autem sermo scientiae secundum eundem spiritum;
et postea, multis enumeratis: haec omnia operatur unus atque idem spiritus,
diuidens singulis prout uult. manifestum est autem quod, sicut ad hoc quod
corpus aliquod ad locum ignis perueniat, oportet quod igni assimiletur leuitatem
acquirens, ex qua motu ignis proprio moueatur; ita ad hoc quod homo ad
beatitudinem diuinae fruitionis, quae deo propria est secundum suam naturam,
perueniat, necesse est, primo quidem quod per spirituales perfectiones deo
assimiletur; et deinde secundum eas operetur; et sic tandem praedictam
beatitudinem consequetur. dona autem spiritualia nobis per spiritum sanctum
dantur, ut ostensum est. et sic per spiritum sanctum deo configuramur; et per
ipsum ad bene operandum habiles reddimur; et per eundem ad beatitudinem nobis
uia paratur. quae tria apostolus insinuat nobis, ii cor. 1, dicens: unxit nos
deus; et signauit nos; et dedit pignus spiritus in cordibus nostris. et ephes.
1-13 signati estis spiritu promissionis sancto, qui est pignus hereditatis
nostrae. signatio enim ad similitudinem configurationis pertinere uidetur;
unctio autem ad habilitatem hominis ad perfectas operationes; pignus autem ad
spem qua ordinamur in caelestem hereditatem, quae est beatitudo perfecta. et
quia ex beneuolentia quam quis habet ad aliquem, contingit quod eum sibi adoptat
in filium, ut sic ad eum hereditas adoptantis pertineat; conuenienter spiritui
sancto adoptio filiorum dei attribuitur; secundum illud rom. 8-15: accepistis
spiritum adoptionis filiorum, in quo clamamus, abba (pater). per hoc autem quod
aliquis alterius amicus constituitur, omnis offensa remouetur, amicitiae enim
offensa contrariatur: unde dicitur prouerb. 10-12: uniuersa delicta operit
caritas. cum igitur per spiritum sanctum dei amici constituamur, consequens est
quod per ipsum nobis a deo remittantur peccata: et ideo dominus dicit
discipulis, ioan. 20-22: accipite spiritum sanctum: quorum remiseritis peccata,
remittentur. et ideo matth. 12-31, blasphemantibus in spiritum sanctum
peccatorum remissio denegatur, quasi non habentibus illud per quod homo
remissionem consequitur peccatorum. inde etiam est quod per spiritum sanctum
dicimur renouari, et purgari, siue lauari: secundum illud psalmi: emitte
spiritum tuum et creabuntur, et renouabis faciem terrae; et ephes. 4-23:
renouamini spiritu mentis uestrae; et isaiae 4-4: si abluerit dominus sordes
filiorum sion, et sanguinem filiarum lauerit de medio eius, in spiritu iudicii
et spiritu ardoris. de effectibus attributis spiritui sancto secundum quod mouet
creaturam in deum. his igitur consideratis quae per spiritum sanctum in sacris
scripturis nobis a deo fieri dicuntur, oportet considerare quomodo per spiritum
sanctum moueamur in deum. et primo quidem, hoc uidetur esse amicitiae maxime
proprium, simul conuersari ad amicum. conuersatio autem hominis ad deum est per
contemplationem ipsius: sicut et apostolus dicebat, philipp. 3-20: nostra
conuersatio in caelis est. quia igitur spiritus sanctus nos amatores dei facit,
consequens est quod per spiritum sanctum dei contemplatores constituamur. unde
apostolus dicit, ii cor. 3-18: nos autem omnes, reuelata facie gloriam dei
speculantes, in eandem imaginem transformamur a claritate in claritatem, tanquam
a domini spiritu. est autem et amicitiae proprium quod aliquis in praesentia
amici delectetur, et in eius uerbis et factis gaudeat, et in eo consolationem
contra omnes anxietates inueniat: unde in tristitiis maxime ad amicos
consolationis causa confugimus. quia igitur spiritus sanctus dei nos amicos
constituit, et eum in nobis habitare facit et nos in ipso, ut ostensum est,
consequens est ut per spiritum sanctum gaudium de deo et consolationem habeamus
contra omnes mundi aduersitates et impugnationes. unde et in psalmo dicitur:
redde mihi laetitiam salutaris tui, et spiritu principali confirma me; et rom.
14-17: regnum dei est iustitia et pax et gaudium in spiritu sancto, et act. 9-31
dicitur: ecclesia habebat pacem et aedificabatur, ambulans in timore dei, et
consolatione spiritus sancti replebatur. et ideo dominus spiritum sanctum
paraclitum, idest consolatorem, nominat, ioan. 14-26: paraclitus autem spiritus
sanctus, etc.. similiter autem et amicitiae proprium est consentire amico in his
quae uult. uoluntas autem dei nobis per praecepta ipsius explicatur. pertinet
igitur ad amorem quo deum diligimus, ut eius mandata impleamus: secundum illud
ioan. 14-15: si diligitis me, mandata mea seruate. unde, cum per spiritum
sanctum dei amatores constituamur, per ipsum etiam quodammodo agimur ut
praecepta dei impleamus: secundum illud apostoli, rom. 8-14: qui spiritu dei
aguntur, hi filii dei sunt. considerandum tamen est quod a spiritu sancto filii
dei aguntur non sicut serui, sed sicut liberi. cum enim liber sit qui sui causa
est, illud libere agimus quod ex nobis ipsis agimus. hoc uero est quod ex
uoluntate agimus: quod autem agimus contra uoluntatem, non libere, sed
seruiliter agimus; siue sit uiolentia absoluta, ut quando totum principium est
extra, nihil conferente uim passo, puta cum aliquis ui impellitur ad motum; siue
sit uiolentia uoluntario mixta, ut cum aliquis uult facere uel pati quod minus
est contrarium uoluntati, ut euadat quod magis uoluntati contrariatur. spiritus
autem sanctus sic nos ad agendum inclinat ut nos uoluntarie agere faciat,
inquantum nos amatores dei constituit. filii igitur dei libere a spiritu sancto
aguntur ex amore, non seruiliter ex timore. unde apostolus, rom. 8-15, dicit:
non accepistis spiritum seruitutis iterum in timore, sed spiritum adoptionis
filiorum. cum autem uoluntas ordinetur in id quod est uere bonum, siue propter
passionem siue propter malum habitum aut dispositionem homo ab eo quod est uere
bonum auertatur, seruiliter agit, inquantum a quodam extraneo inclinatur, si
consideretur ipse ordo naturalis uoluntatis. sed si consideretur actus
uoluntatis ut inclinatae in apparens bonum, libere agit cum sequitur passionem
aut habitum corruptum; seruiliter autem agit si, tali uoluntate manente, propter
timorem legis in contrarium positae, abstinet ab eo quod uult. cum igitur
spiritus sanctus per amorem uoluntatem inclinet in uerum bonum, in quod
naturaliter ordinatur, tollit et seruitutem qua, seruus passionis et peccati
effectus, contra ordinem uoluntatis agit; et seruitutem qua, contra motum suae
uoluntatis, secundum legem agit, quasi legis seruus, non amicus. propter quod
apostolus dicit, ii cor. 3-17: ubi spiritus domini, ibi libertas; et galat.
5-18: si spiritu ducimini, non estis sub lege. hinc est quod spiritus sanctus
facta carnis mortificare dicitur, secundum quod per passionem carnis a uero bono
non auertimur, in quod spiritus sanctus per amorem nos ordinat: secundum illud
rom. 8-13: si spiritu facta carnis mortificaueritis, uiuetis. solutio rationum
supra inductarum contra diuinitatem spiritus sancti. restat autem soluere supra
positas rationes, quibus concludi uidebatur quod spiritus sanctus sit creatura,
et non deus. circa quod considerandum est primo, quod nomen spiritus a
respiratione animalium sumptum uidetur, in qua aer cum quodam motu infertur et
emittitur. unde nomen spiritus ad omnem impulsum et motum uel cuiuscumque aerei
corporis trahitur: et sic uentus dicitur spiritus, secundum illud psalmi, ignis,
grando, nix, glacies, spiritus procellarum, quae faciunt uerbum eius. sic etiam
uapor tenuis diffusus per membra ad eorum motus, spiritus uocatur. rursus, quia
aer inuisibilis est, translatum est ulterius spiritus nomen ad omnes uirtutes et
substantias inuisibiles et motiuas. et propter hoc et anima sensibilis, et anima
rationalis, et angeli, et deus, spiritus dicuntur: et proprie deus per modum
amoris procedens, quia amor uirtutem quandam motiuam insinuat. sic igitur quod
amos dicit, creans spiritum, de uento intelligit: ut nostra translatio
expressius habet; quod etiam consonat ei quod praemittitur, formans montes. quod
uero zacharias de deo dicit, quod est creans, uel fingens spiritum hominis in
eo, de anima humana intelligit. unde concludi non potest quod spiritus sanctus
sit creatura. similiter autem nec ex hoc quod dominus dicit de spiritu sancto,
non loquetur a semetipso, sed quaecumque audiet loquetur, concludi potest quod
sit creatura. ostensum est enim quod spiritus sanctus est deus de deo procedens.
unde oportet quod essentiam suam ab alio habeat: sicut et de filio dei dictum
est supra. et sic, cum in deo et scientia et uirtus et operatio dei sit eius
essentia, omnis filii et spiritus sancti scientia et uirtus et operatio est ab
alio: sed filii a patre tantum, spiritus autem sancti a patre et filio. quia
igitur una de operationibus spiritus sancti est quod loquatur in sanctis uiris,
ut ostensum est, propter hoc dicitur quod non loquitur a semetipso, quia a se
non operatur. audire autem ipsius est accipere scientiam, sicut et essentiam, a
patre et filio, eo quod nos per auditum scientiam accipimus: est enim consuetum
in scriptura ut diuina per modum humanorum tradantur. nec mouere oportet quod
dicit, audiet, quasi de futuro loquens, cum accipere spiritum sanctum sit
aeternum: nam aeterno uerba cuiuslibet temporis aptari possunt, eo quod
aeternitas totum tempus complectitur. secundum eadem etiam apparet quod missio
qua spiritus sanctus mitti dicitur a patre et filio, non potest concludere eum
esse creaturam. dictum est enim supra quod filius dei secundum hoc missus fuisse
dicitur, quod in carne uisibili hominibus apparuit, et sic nouo quodam modo fuit
in mundo, quo prius non fuerat, scilicet uisibiliter, in quo tamen fuerat semper
inuisibiliter ut deus. quod autem hoc filius ageret, ei a patre fuit: unde et
secundum hoc a patre dicitur missus. sic autem et spiritus sanctus uisibiliter
apparuit: uel in specie columbae super christum in baptismo; uel in linguis
igneis super apostolos. et licet non fuerit factus columba uel ignis, sicut
filius factus est homo; tamen sicut in signis quibusdam ipsius in huiusmodi
uisibilibus speciebus apparuit; et sic etiam ipse quodam nouo modo, scilicet
uisibiliter, in mundo fuit. et hoc ei fuit a patre et filio: unde et ipse a
patre et filio dicitur missus. quod non minorationem in ipso, sed processionem
ostendit. est tamen et alius modus quo tam filius quam spiritus sanctus
inuisibiliter mitti dicuntur. patet enim ex dictis quod filius procedit a patre
per modum notitiae, qua deus cognoscit seipsum; et spiritus sanctus procedit a
patre et filio per modum amoris, quo deus amat seipsum. unde, sicut dictum est,
cum aliquis per spiritum sanctum amator dei efficitur, spiritus sanctus est
inhabitator ipsius: et sic quodam nouo modo in homine est, scilicet secundum
nouum proprium effectum ipsum inhabitans. et quod hunc effectum in homine faciat
spiritus sanctus, est ei a patre et filio: et propter hoc a patre et filio
inuisibiliter dicitur mitti. et pari ratione, in mente hominis filius dicitur
mitti inuisibiliter, cum aliquis sic in diuina cognitione constituitur quod ex
tali cognitione dei amor procedat in homine. unde patet quod nec iste etiam
modus missionis in filio aut spiritu sancto minorationem inducit, sed solum
processionem ab alio. similiter etiam nec spiritum sanctum a diuinitate excludit
quod pater et filius interdum connumerantur, non facta mentione de spiritu
sancto: sicut nec filium a diuinitate excludit quod interdum fit mentio de
patre, non facta mentione de filio. per hoc enim tacite scriptura insinuat quod
quicquid, ad diuinitatem pertinens, de uno trium dicitur, de omnibus est
intelligendum, eo quod sunt unus deus. nec etiam potest deus pater sine uerbo et
amore intelligi, nec e conuerso: et propter hoc in uno trium omnes tres
intelliguntur. unde et interdum fit mentio de solo filio, in eo quod commune est
tribus: sicut est illud matth. 11-27, neque patrem quis nouit nisi filius: cum
tamen et pater et spiritus sanctus patrem cognoscant. similiter etiam de spiritu
sancto dicitur i cor. 2-11: quae sunt dei, nemo nouit nisi spiritus dei, cum
tamen certum sit quod ab hac cognitione diuinorum neque pater neque filius
excludantur. patet etiam quod non potest ostendi spiritus sanctus esse creatura
per hoc quod de ipso in scriptura sacra aliqua ad motum pertinentia dicta
inueniuntur. sunt enim accipienda metaphorice. sic enim et deo aliquando
scriptura sacra motum attribuit: ut est illud gen. 3-8, cum audissent uocem
domini deambulantis in paradiso; et 18-21, descendam, et uidebo utrum clamorem
opere compleuerint. quod ergo dicitur, spiritus domini ferebatur super aquas,
intelligendum est eo modo dictum esse sicut dicitur quod uoluntas fertur in
uolitum, et amor in amatum. quamuis et hoc quidam non de spiritu sancto, sed de
aere intelligere uelint, qui habet naturalem locum super aquam, unde ad eius
multimodas transmutationes significandas, dictum est quod ferebatur super aquas.
quod etiam dicitur, effundam de spiritu meo super omnem carnem, ea ratione
dictum esse oportet intelligi qua spiritus sanctus dicitur mitti hominibus a
patre uel filio, ut dictum est. in uerbo autem effusionis abundantia effectus
spiritus sancti intelligitur; et quod non stabit in uno, sed ad plures deueniet,
a quibus etiam quodammodo in alios deriuetur, sicut patet in his quae
corporaliter effunduntur. similiter autem quod dicitur, auferam de spiritu tuo
tradamque eis, non ad ipsam essentiam seu personam spiritus sancti referendum
est, cum indiuisibilis sit: sed ad ipsius effectus, secundum quos in nobis
habitat, qui in homine possunt augeri et minui; non tamen ita quod id quod
subtrahitur uni, idem numero alteri conferatur sicut in rebus corporalibus
accidit; sed quia aliquid simile potest accrescere uni in quo alii decrescit.
nec tamen requiritur quod ad hoc quod accrescat uni, alteri subtrahatur: quia
res spiritualis potest simul absque detrimento cuiuslibet a pluribus possideri.
unde nec intelligendum est quod de donis spiritualibus oportuerit aliquid
subtrahi moysi ad hoc quod aliis conferretur, sed ad actum siue ad officium
referendum est: quia quod spiritus sanctus prius per solum moysen effecerat,
postea per plures impleuit. sic etiam nec elisaeus petiit ut spiritus sancti
essentia seu persona duplicata augeretur: sed ut duos effectus spiritus sancti
qui fuerant in elia, scilicet prophetia et operatio miraculorum, essent etiam in
ipso. quamuis etiam non sit inconueniens quod effectum spiritus sancti unus alio
abundantius participet, secundum duplam uel quantamcumque aliam proportionem:
cum mensura utriusque sit finita. non tamen hoc praesumpsisset elisaeus petere,
ut in effectu spirituali superaret magistrum. patet etiam ex consuetudine sacrae
scripturae quod per quandam similitudinem humani animi passiones transferuntur
in deum: sicut dicitur in psalmo: iratus est furore dominus in populum suum.
dicitur enim deus iratus per similitudinem effectus: punit enim, quod et irati
faciunt; unde et ibidem subditur: et tradidit eos in manus gentium. sic et
spiritus sanctus contristari dicitur per similitudinem effectus: deserit enim
peccatores, sicut contristati deserunt contristantes. est etiam consuetus modus
loquendi in sacra scriptura ut illud deo attribuatur quod in homine facit:
secundum illud gen. 22-12: nunc cognoui quod timeas dominum, idest, nunc
cognoscere feci. et hoc modo dicitur quod spiritus sanctus postulat, quia
postulantes facit: facit enim amorem dei in cordibus nostris, ex quo desideramus
ipso frui, et desiderantes postulamus. cum autem spiritus sanctus procedat per
modum amoris quo seipsum deus amat; eodem autem amore deus se et alia propter
suam bonitatem amat: manifestum est quod ad spiritum sanctum pertinet amor quo
deus nos amat. similiter etiam et amor quo nos deum amamus: cum nos dei faciat
amatores, ut ex dictis patet. et quantum ad utrumque, spiritui sancto competit
donari. ratione quidem amoris quo deus nos amat, eo modo loquendi quo
unusquisque dicitur dare amorem suum alicui cum eum amare incipit: - quamuis
deus neminem ex tempore amare incipiat, si respiciatur ad uoluntatem diuinam qua
nos amat; effectus tamen sui amoris ex tempore causatur in aliquo, cum eum ad se
trahit. ratione autem amoris quo nos deum amamus, quia hunc amorem spiritus
sanctus facit in nobis: unde secundum hunc amorem in nobis habitat, ut ex dictis
patet, et sic eum habemus ut cuius ope fruimur. et quia hoc est spiritui sancto
a patre et filio, quod per amorem quem in nobis causat, in nobis sit et habeatur
a nobis, conuenienter dicitur a patre et filio nobis dari. nec per hoc patre et
filio minor ostenditur: sed ab ipsis habet originem. dicitur etiam et a seipso
dari nobis, inquantum amorem secundum quem nos inhabitat, simul cum patre et
filio in nobis causat. quamuis autem spiritus sanctus uerus sit deus, et ueram
naturam diuinam habeat a patre et filio, non tamen oportet quod filius sit.
filius enim dicitur aliquis ex eo quod genitus est: unde, si res aliqua naturam
alterius ab eo acciperet non per genituram, sed per alium quemcumque modum,
ratione filiationis careret; ut puta si aliquis homo, uirtute sibi diuinitus ad
hoc concessa, faceret hominem ex aliqua sui corporis parte, uel etiam exteriori
modo, sicut facit artificiata, productus homo producentis filius non diceretur,
quia non procederet ab eo ut natus. processio autem spiritus sancti rationem
natiuitatis non habet, ut supra ostensum est. unde spiritus sanctus, licet a
patre et filio diuinam naturam habeat, non tamen eorum filius dici potest. quod
autem in sola natura diuina pluribus modis natura communicatur, rationabile est.
quia in solo deo eius operatio est suum esse. unde, cum in eo, sicut in qualibet
intellectuali natura, sit intelligere et uelle, id quod procedit in eo per modum
intellectus ut uerbum, aut amoris et uoluntatis ut amor, oportet quod habet esse
diuinum, et sit deus. et sic tam filius quam spiritus sanctus est uerus deus.
haec igitur de spiritus sancti diuinitate dicta sint. alia uero quae circa eius
processionem difficultatem habent, ex his quae de natiuitate filii dicta sunt,
considerare oportet. quod spiritus sanctus procedat a filio. quidam uero circa
spiritus sancti processionem errare inueniuntur, dicentes spiritum sanctum a
filio non procedere. et ideo ostendendum est spiritum sanctum a filio procedere.
manifestum est enim ex sacra scriptura quod spiritus sanctus est spiritus filii:
dicitur enim rom. 8-9: si quis spiritum christi non habet, hic non est eius. sed
ne aliquis posset dicere quod alius sit spiritus qui procedit a patre, et alius
qui est filii, ostenditur ex uerbis eiusdem apostoli quod idem spiritus sanctus
sit patris et filii. nam hoc quod inductum est, si quis spiritum christi non
habet, hic non est eius, subiunxit postquam dixerat, si spiritus dei habitat in
nobis, etc.. non autem potest dici spiritus sanctus esse spiritus christi ex hoc
solo quod eum habuit tanquam homo, secundum illud luc. 4-1, iesus, plenus
spiritu sancto, regressus est a iordane. dicitur enim galat. 4-6: quoniam estis
filii dei, misit deus spiritum filii sui in corda uestra, clamantem, abba
(pater). ex hoc ergo spiritus sanctus nos facit filios dei, inquantum est
spiritus filii dei. efficimur autem filii dei adoptiui per assimilationem ad
filium dei naturalem: secundum illud rom. 8-29: quos praesciuit, et
praedestinauit fieri conformes imaginis filii eius, ut sit ipse primogenitus in
multis fratribus. sic igitur est spiritus sanctus spiritus christi, inquantum
est filius dei naturalis. non potest autem secundum aliam habitudinem spiritus
sanctus dici spiritus filii dei nisi secundum aliquam originem: quia haec sola
distinctio in diuinis inuenitur. necesse est igitur dicere quod spiritus sanctus
sic sit filii quod ab eo procedat. item. spiritus sanctus a filio mittitur:
secundum illud ioan. 15-26: cum uenerit paraclitus, quem ego mittam uobis a
patre. mittens autem auctoritatem aliquam habet in missum. oportet igitur dicere
quod filius habeat aliquam auctoritatem respectu spiritus sancti. non autem
dominii uel maioritatis, sed secundum solam originem. sic igitur spiritus
sanctus est a filio. si quis autem dicat quod etiam filius mittitur a spiritu
sancto, quia dicitur luc. 4-18.21, quod dominus dixit in se impletum illud
isaiae, spiritus domini super me, euangelizare pauperibus misit me: sed
considerandum est quod filius a spiritu sancto mittitur secundum naturam
assumptam. spiritus autem sanctus non assumpsit naturam creatam, ut secundum eam
possit dici missus a filio, uel filius habere auctoritatem respectu ipsius.
relinquitur igitur quod respectu personae aeternae filius super spiritum sanctum
auctoritatem habeat. amplius. ioan. 16-14, dicit filius de spiritu sancto: ille
me clarificabit, quia de meo accipiet. non autem potest dici quod accipiat id
quod est filii, non tamen accipiat a filio: utputa si dicatur quod accipiat
essentiam diuinam, quae est filii a patre; unde et subditur, omnia quaecumque
habet pater, mea sunt. propterea dixi uobis quia de meo accipiet: - si enim
omnia quae patris sunt et filii sunt, oportet quod auctoritas patris, secundum
quam est principium spiritus sancti, sit et filii. sicut ergo spiritus sanctus
accipit de eo quod est patris a patre, ita accipit de eo quod est filii a filio.
ad hoc etiam induci possunt auctoritates doctorum ecclesiae, etiam graecorum.
dicit enim athanasius: spiritus sanctus a patre et filio, non factus nec creatus
nec genitus, sed procedens. cyrillus etiam, in epistola sua, quam synodus
chalcedonensis recepit, dicit: spiritus ueritatis nominatur et est spiritus
ueritatis et profluit ab eo, sicut denique et ex deo patre. didymus etiam dicit,
in libro de spiritu sancto: neque quid est aliud filius exceptis his quae ei
dantur a patre; neque alia est spiritus sancti substantia praeter id quod ei
datur a filio. ridiculosum est autem quod quidam concedunt spiritum sanctum esse
a filio, uel profluere ab ipso, sed non procedere ab ipso. uerbum enim
processionis inter omnia quae ad originem pertinent, magis inuenitur esse
commune: quicquid enim quocumque modo est ab aliquo, ab ipso procedere dicimus.
et quia diuina melius per communia quam per specialia designantur, uerbum
processionis in origine diuinarum personarum maxime est accommodum. unde si
concedatur quod spiritus sanctus sit a filio, uel profluat ab eo, sequitur quod
ab eo procedat. item. habetur in determinatione quinti concilii: sequimur per
omnia sanctos patres et doctores ecclesiae, athanasium, hilarium, basilium,
gregorium theologum et gregorium nyssenum, ambrosium, augustinum, theophilum,
ioannem constantin., cyrillum, leonem, proclum: et suscipimus omnia quae de
recta fide et condamnatione haereticorum exposuerunt. manifestum est autem ex
multis auctoritatibus augustini, et praecipue in libro de trinitate, et super
ioannem, quod spiritus sanctus sit a filio. oportet igitur concedi quod spiritus
sanctus sit a filio sicut et a patre. hoc etiam euidentibus rationibus apparet.
in rebus enim, remota materiali distinctione, quae in diuinis personis locum
habere non potest, non inueniuntur aliqua distingui nisi per aliquam
oppositionem. quae enim nullam oppositionem habent ad inuicem, simul esse
possunt in eodem, unde per ea distinctio causari non potest: album enim et
triangulare, licet diuersa sint, quia tamen non opponuntur, in eodem esse
contingit. oportet autem supponere, secundum fidei catholicae documenta, quod
spiritus sanctus a filio distinguatur: aliter enim non esset trinitas, sed
dualitas in personis. oportet igitur huiusmodi distinctionem per aliquam
oppositionem fieri. non autem oppositione affirmationis et negationis: quia sic
distinguuntur entia a non entibus. nec etiam oppositione priuationis et habitus:
quia sic distinguuntur perfecta ab imperfectis. neque etiam oppositione
contrarietatis. quia sic distinguuntur quae sunt secundum formam diuersa: nam
contrarietas, ut philosophi docent, est differentia secundum formam. quae quidem
differentia diuinis personis non conuenit, cum earum sit una forma, sicut una
essentia: secundum illud apostoli, philipp. 2-6, de filio dicentis, qui cum in
forma dei esset, scilicet patris. relinquitur igitur unam personam diuinam ab
alia non distingui nisi oppositione relationis: sic enim filius a patre
distinguitur secundum oppositionem relatiuam patris et filii. non enim in
diuinis personis alia relatiua oppositio esse potest nisi secundum originem. nam
relatiue opposita uel supra quantitatem fundatur, ut duplum et dimidium; uel
super actionem et passionem, ut dominus et seruus, mouens et motum, pater et
filius. rursus, relatiuorum quae super quantitatem fundantur, quaedam fundantur
super diuersam quantitatem, ut duplum et dimidium, maius et minus; quaedam super
ipsam unitatem, ut idem, quod significat unum in substantia; et aequale, quod
significat unum in quantitate; et simile, quod significat unum in qualitate.
diuinae igitur personae distingui non possunt relationibus fundatis super
diuersitatem quantitatis: quia sic tolleretur trium personarum aequalitas. neque
iterum relationibus quae fundantur super unum: quia huiusmodi relationes
distinctionem non causant, immo magis ad conuenientiam pertinere inueniuntur,
etsi forte aliqua eorum distinctionem praesupponunt. in relationibus uero
omnibus super actionem uel passionem fundatis, semper alterum est ut subiectum,
et inaequale secundum uirtutem, nisi solum in relationibus originis, in quibus
nulla minoratio designatur, eo quod inuenitur aliquid producere sibi simile et
aequale secundum naturam et uirtutem. relinquitur igitur quod diuinae personae
distingui non possunt nisi oppositione relatiua secundum originem. oportet
igitur quod, si spiritus sanctus a filio distinguitur, quod sit ab eo: non enim
est dicere quod filius sit a spiritu sancto, cum spiritus sanctus magis filii
esse dicatur, et a filio detur. item. a patre est filius et spiritus sanctus.
oportet igitur patrem referri et ad filium et ad spiritum sanctum ut principium
ad id quod est a principio. refertur autem ad filium ratione paternitatis, non
autem ad spiritum sanctum: quia tunc spiritus sanctus esset filius; paternitas
enim non dicitur nisi ad filium. oportet igitur in patre esse aliam relationem
qua referatur ad spiritum sanctum, et uocetur spiratio. similiter, cum in filio
sit quaedam relatio qua refertur ad patrem, quae dicitur filiatio, oportet quod
in spiritu sancto sit etiam alia relatio qua referatur ad patrem, et dicatur
processio. et sic secundum originem filii a patre sint duae relationes, una in
originante, alia in originato, scilicet paternitas et filiatio; et aliae duae ex
parte originis spiritus sancti, scilicet spiratio et processio. paternitas
igitur et spiratio non constituunt duas personas, sed ad unam personam patris
pertinent: quia non habent oppositionem ad inuicem. neque igitur filiatio et
processio duas personas constituerent, sed ad unam pertinerent, nisi haberent
oppositionem ad inuicem. non est autem dare aliam oppositionem nisi secundum
originem. oportet igitur quod sit oppositio originis inter filium et spiritum
sanctum, ita quod unus sit ab alio. adhuc. quaecumque conueniunt in aliquo
communi, si distinguantur ad inuicem, oportet quod distinguantur secundum
aliquas differentias per se, et non per accidens, pertinentes ad illud commune:
sicut homo et equus conueniunt in animali, et distinguuntur ab inuicem, non per
album et nigrum, quae se habent per accidens ad animal, sed per rationale et
irrationale, quae per se animal pertinent; quia, cum animal sit quod habet
animam, oportet quod hoc distinguatur per hoc quod est habere animam talem uel
talem, utputa rationalem uel irrationalem. manifestum est autem quod filius et
spiritus sanctus conueniunt in hoc quod est esse ab alio, quia uterque est a
patre: et secundum hoc pater conuenienter differt ab utroque, inquantum est
innascibilis. si igitur spiritus sanctus distinguatur a filio, oportet quod hoc
sit per differentias quae per se diuidant hoc quod est ens ab alio. quae quidem
non possunt esse nisi differentiae eiusdem generis scilicet ad originem
pertinentes, ut unus eorum sit ab alio. relinquitur igitur quod ad hoc quod
spiritus sanctus distinguatur a filio, necesse est quod sit a filio. amplius. si
quis dicat spiritum sanctum distingui a filio, non quia sit a filio, sed propter
diuersam originem utriusque a patre: - in idem hoc realiter redire necesse est.
si enim spiritus sanctus est alius a filio, oportet quod alia sit origo uel
processio utriusque. duae autem origines non possunt distingui nisi per
terminum, uel principium, uel subiectum. sicut origo equi differt ab origine
bouis ex parte termini: secundum quod hae duae origines terminantur ad naturas
specie diuersas. ex parte autem principii: ut si supponamus in eadem specie
animalis quaedam generari ex uirtute actiua solis tantum; quaedam autem, simul
cum hac, ex uirtute actiua seminis. ex parte uero subiecti, differt generatio
huius equi et illius secundum quod natura speciei in diuersa materia recipitur.
haec autem distinctio quae est ex parte subiecti, in diuinis personis locum
habere non potest: cum sint omnino immateriales. similiter etiam ex parte
termini, ut ita liceat loqui, non potest esse processionum distinctio: quia unam
et eandem diuinam naturam quam accipit filius nascendo, accipit spiritus sanctus
procedendo. relinquitur igitur quod utriusque originis distinctio esse non
potest nisi ex parte principii. manifestum est autem quod principium originis
filii est pater solus. si igitur processionis spiritus sancti principium sit
solus pater, non erit alia processio spiritus sancti a generatione filii: et sic
nec spiritus sanctus distinctus a filio. ad hoc igitur quod sint aliae
processiones et alii procedentes, necesse est dicere quod spiritus sanctus non
sit a solo patre, sed a patre et filio. si quis uero iterum dicat quod differunt
processiones secundum principium inquantum pater producit filium per modum
intellectus ut uerbum, spiritum autem sanctum per modum uoluntatis quasi amorem:
- secundum hoc oportebit dici quod secundum differentiam uoluntatis et
intellectus in deo patre distinguantur duae processiones et duo procedentes. sed
uoluntas et intellectus in deo patre non distinguuntur secundum rem, sed solum
secundum rationem: ut in primo libro ostensum est. sequitur igitur quod duae
processiones et duo procedentes differant solum ratione. ea uero quae solum
ratione differunt, de se inuicem praedicantur: uerum enim dicetur quod diuina
uoluntas est intellectus eius, et e conuerso. uerum ergo, erit dicere quod
spiritus sanctus est filius et e conuerso: quod est sabellianae impietatis. non
igitur sufficit ad distinctionem spiritus sancti et filii dicere quod filius
procedat per modum intellectus, et spiritus sanctus per modum uoluntatis, nisi
cum hoc dicatur quod spiritus sanctus sit a filio. praeterea. ex hoc ipso quod
dicitur quod spiritus sanctus procedit per modum uoluntatis, et filius per modum
intellectus, sequitur quod spiritus sanctus sit a filio. nam amor procedit a
uerbo: eo quod nihil amare possumus nisi uerbo cordis illud concipiamus. item.
si quis diuersas species rerum consideret, in eis quidam ordo ostenditur: prout
uiuentia sunt supra non uiuentia, et animalia supra plantas, et homo super alia
animalia, et in singulis horum diuersi gradus inueniuntur secundum diuersas
species; unde et plato species rerum dixit esse numeros qui specie uariantur per
additionem uel subtractionem unitatis. unde in substantiis immaterialibus non
potest esse distinctio nisi secundum ordinem. in diuinis autem personis, quae
sunt omnino immateriales, non potest esse alius ordo nisi originis. non igitur
sunt duae personae ab una procedentes, nisi una earum procedat ab altera. et sic
oportet spiritum sanctum procedere a filio. adhuc. pater et filius, quantum ad
unitatem essentiae, non differunt nisi in hoc quod hic est pater et hic est
filius. quicquid igitur praeter hoc est, commune est patri et filio. esse autem
principium spiritus sancti est praeter rationem paternitatis et filiationis: nam
alia relatio est qua pater est pater, et qua pater est principium spiritus
sancti, ut supra dictum est. esse igitur principium spiritus sancti est commune
patri et filio. amplius. quicquid non est contra rationem alicuius, non est
impossibile ei conuenire, nisi forte per accidens. esse autem principium
spiritus sancti non est contra rationem filii. neque inquantum est deus: quia
pater est principium spiritus sancti. neque inquantum est filius: eo quod alia
est processio spiritus sancti et filii; non est autem repugnans id quod est a
principio secundum unam processionem, esse principium processionis alterius.
relinquitur igitur quod non sit impossibile filium esse principium spiritus
sancti. quod autem non est impossibile, potest esse. in diuinis autem non
differt esse et posse. ergo filius est principium spiritus sancti. rationes
ostendere uolentium quod spiritus sanctus non procedat a filio, et solutio
ipsarum. quidam uero, pertinaciter ueritati resistere uolentes, quaedam in
contrarium inducunt, quae uix responsione sunt digna. dicunt enim quod dominus,
de processione spiritus sancti loquens, eum a patre procedere dixit, nulla
mentione facta de filio: ut patet ioan. 15-26, ubi dicitur: cum uenerit
paraclitus, quem ego mittam uobis a patre, spiritum ueritatis, qui a patre
procedit. unde, cum de deo nihil sit sentiendum nisi quod in scriptura traditur,
non est dicendum quod spiritus sanctus procedat a filio. sed hoc omnino friuolum
est. nam propter unitatem essentiae, quod in scripturis de una persona dicitur,
et de alia oportet intelligi, nisi repugnet proprietati personali ipsius, etiam
si dictio exclusiua adderetur. licet enim dicatur, matth. 11-27, quod nemo nouit
filium nisi pater, non tamen a cognitione filii uel ipse filius, uel spiritus
sanctus excluditur. unde etiam si diceretur in euangelio quod spiritus sanctus
non procedit nisi a patre, non per hoc remoueretur quin procederet a filio: cum
hoc proprietati filii non repugnet, ut ostensum est. nec est mirum si dominus
spiritum sanctum a patre procedere dixit, de se mentione non facta: quia omnia
ad patrem referre solet, a quo habet quicquid habet; sicut cum dicit, ioan.
7-16: mea doctrina non est mea, sed eius qui misit me, patris. et multa
huiusmodi in uerbis domini inueniuntur, ad commendandam in patre auctoritatem
principii. nec tamen in auctoritate praemissa omnino reticuit se esse spiritus
sancti principium: cum dixit eum spiritum ueritatis, se autem prius dixerat
ueritatem. obiiciunt etiam quod in quibusdam conciliis inuenitur sub
interminatione anathematis prohibitum ne aliquid addatur in symbolo in conciliis
ordinato: in quo tamen de processione spiritus sancti a filio mentio non
habetur. unde arguunt latinos anathematis reos, qui hoc in symbolo addiderunt.
sed haec efficaciam non habent. nam in determinatione synodi chalcedonensis,
dicitur quod patres apud constantinopolim congregati doctrinam nicaenae synodi
corroborauerunt, non quasi aliquid minus esset inferentes, sed de spiritu sancto
intellectum eorum, aduersum eos qui dominum eum respuere tentauerunt,
scripturarum testimoniis declarantes. et similiter dicendum est quod processio
spiritus sancti a filio implicite continetur in constantinopolit. symbolo, in
hoc quod ibi dicitur quod procedit a patre: quia quod de patre intelligitur,
oportet et de filio intelligi, ut dictum est. et ad hoc addendum suffecit
auctoritas romani pontificis, per quam etiam inueniuntur antiqua concilia esse
confirmata. inducunt etiam quod spiritus sanctus, cum sit simplex, non potest
esse a duobus; et quod spiritus sanctus, si perfecte procedat a patre, non
procedit a filio; et alia huiusmodi. quae facile est soluere etiam parum in
theologicis exercitato. nam pater et filius sunt unum principium spiritus
sancti, propter unitatem diuinae uirtutis, et una productione producunt spiritum
sanctum: sicut etiam tres personae sunt unum principium creaturae, et una
actione creaturam producunt. quod non sunt nisi tres personae in diuinis pater,
filius et spiritus sanctus. ex his igitur quae dicta sunt, accipere oportet quod
in diuina natura tres personae subsistunt, pater et filius et spiritus sanctus,
et quod hi tres sunt unus deus, solis relationibus ad inuicem distincti. pater
enim a filio distinguitur paternitatis relatione, et innascibilitate; filius
autem a patre relatione filiationis; pater autem et filius a spiritu sancto
spiratione, ut dicatur; spiritus autem sanctus a patre et filio processione
amoris, qua ab utroque procedit. praeter has tres personas non est quartam in
diuina natura ponere. personae enim diuinae, cum in essentia conueniant, non
possunt distingui nisi per relationem originis, ut ex dictis patet. has autem
originis relationes accipere oportet, non secundum processionem in exteriora
tendentem, sic enim procedens non esset coessentiale suo principio: sed oportet
quod processio interius consistat. quod autem aliquid procedat manens intra suum
principium, inuenitur solum in operatione intellectus et uoluntatis, ut ex
dictis patet. unde personae diuinae multiplicari non possunt nisi secundum quod
exigit processio intellectus et uoluntatis in deo. non est autem possibile quod
in deo sit nisi una processio secundum intellectum: eo quod suum intelligere est
unum et simplex et perfectum, quia intelligendo se intelligit omnia alia. et sic
non potest esse in deo nisi una uerbi processio. similiter autem oportet et
processionem amoris esse unam tantum: quia etiam diuinum uelle est unum et
simplex, amando enim se amat omnia alia. non est igitur possibile quod sint in
deo nisi duae personae procedentes: una per modum intellectus ut uerbum,
scilicet filius; et alia per modum amoris, ut spiritus sanctus. est etiam et una
persona non procedens, scilicet pater. solum igitur tres personae in trinitate
esse possunt. item. si secundum processionem oportet personas diuinas distingui;
modus autem personae quantum ad processiones non potest esse nisi triplex; ut
scilicet sit aut omnino non procedens, quod patris est; aut a non procedente
procedens, quod filii est; aut a procedente procedens, quod spiritus sancti est:
impossibile est igitur ponere plures quam tres personas. licet autem in aliis
uiuentibus possint relationes originis multiplicari, ut scilicet sint in natura
humana plures patres et plures filii, in diuina natura hoc omnino impossibile
est esse. nam filiatio, cum in una natura sit unius speciei, non potest
multiplicari nisi secundum materiam aut subiectum, sicut est etiam de aliis
formis. unde, cum in deo non sit materia aut subiectum; et ipsae relationes sint
subsistentes, ut ex supra dictis patet: impossibile est quod in deo sint plures
filiationes. et eadem ratio est de aliis. et sic in deo sunt solum tres
personae. si quis autem obiiciens dicat quod in filio, cum sit perfectus deus,
est uirtus intellectiua perfecta, et sic potest producere uerbum; et similiter,
cum in spiritu sancto sit bonitas infinita, quae est communicationis principium,
poterit alteri diuinae personae naturam diuinam communicare: - considerare debet
quod filius est deus ut genitus, non ut generans: unde uirtus intellectiua est
in eo ut in procedente per modum uerbi, non ut in producente uerbum. et
similiter, cum spiritus sanctus sit deus ut procedens, est in eo bonitas
infinita ut in persona accipiente, non ut in communicante alteri bonitatem
infinitam. non enim distinguuntur ab inuicem nisi solis relationibus, ut ex
supra dictis patet. tota igitur plenitudo diuinitatis est in filio, et eadem
numero quae est in patre: sed cum relatione natiuitatis, sicut in patre cum
relatione generationis actiuae. unde, si relatio patris attribueretur filio,
omnis distinctio tolleretur. et eadem ratio est de spiritu sancto. huius autem
diuinae trinitatis similitudinem in mente humana possumus considerare. ipsa enim
mens, ex hoc quod se actu intelligit, uerbum suum concipit in seipsa: quod nihil
aliud est quam ipsa intentio intelligibilis mentis, quae et mens intellecta
dicitur, in mente existens. quae dum ulterius seipsam amat, seipsam producit in
uoluntate ut amatum. ulterius autem non procedit intra se, sed concluditur
circulo, dum per amorem redit ad ipsam substantiam a qua processio incoeperat
per intentionem intellectam: sed fit processio ad exteriores effectus, dum ex
amore sui procedit ad aliquid faciendum. et sic tria in mente inueniuntur: mens
ipsa, quae est processionis principium, in sua natura existens; et mens concepta
in intellectu; et mens amata in uoluntate. non tamen haec tria sunt una natura:
quia intelligere mentis non est eius esse, nec eius uelle est eius esse aut
intelligere. et propter hoc etiam mens intellecta et mens amata non sunt
personae: cum non sint subsistentes. mens etiam ipsa, in sua natura existens,
non est persona: cum non sit totum quod subsistit, sed pars subsistentis,
scilicet hominis. in mente igitur nostra inuenitur similitudo trinitatis diuinae
quantum ad processionem, quae multiplicat trinitatem cum ex dictis manifestum
sit esse in diuina natura deum ingenitum, qui est totius diuinae processionis
principium, scilicet patrem; et deum genitum per modum uerbi in intellectu
concepti, scilicet filium; et deum per modum amoris procedentem, scilicet
spiritum sanctum. ulterius autem intra diuinam naturam nulla processio
inuenitur, sed solum processio in exteriores effectus. in hoc autem deficit a
repraesentatione diuinae trinitatis, quod pater et filius et spiritus sanctus
sunt unius naturae, et singulis horum est persona perfecta, eo quod intelligere
et uelle sunt ipsum esse diuinum, ut ostensum est. et propter hoc, sic
consideratur diuina similitudo in homine sicut similitudo herculis in lapide:
quantum ad repraesentationem formae, non quantum ad conuenientiam naturae. unde
et in mente hominis dicitur esse imago dei: secundum illud gen. 1-26: faciamus
hominem ad imaginem et similitudinem nostram. inuenitur etiam in aliis rebus
diuinae trinitatis similitudo: prout quaelibet res in sua substantia una est: et
specie quadam formatur; et ordinem aliquem habet. sicut autem ex dictis patet,
conceptio intellectus in esse intelligibili est sicut informatio speciei in esse
naturali: amor autem est sicut inclinatio uel ordo in re naturali. unde et
species naturalium rerum a remotis repraesentat filium: ordo autem spiritum
sanctum. et ideo, propter remotam repraesentationem et obscuram in
irrationabilibus rebus, dicitur in eis esse trinitatis uestigium, non imago:
secundum illud iob 11-7: numquid uestigia dei comprehendes etc.. et haec de
diuina trinitate ad praesens dicta sufficiant. de incarnatione uerbi secundum
traditionem sacrae scripturae. quoniam autem supra, cum de generatione diuina
ageretur, dictum est dei filio, domino iesu christo, quaedam secundum diuinam
naturam, quaedam secundum humanam conuenire, quam ex tempore assumendo, dei
aeternus filius uoluit incarnari: de ipso nunc incarnationis mysterio restat
dicendum. quod quidem inter diuina opera maxime rationem excedit: nihil enim
mirabilius excogitari potest diuinitus factum quam quod uerus deus, dei filius,
fieret homo uerus. et quia inter omnia mirabilissimum est, consequitur quod ad
huius maxime mirabilis fidem omnia alia miracula ordinentur: cum id quod est in
unoquoque genere maximum, causa aliorum esse uideatur. hanc autem dei
incarnationem mirabilem, auctoritate diuina tradente, confitemur. dicitur enim
ioan. 1-14: uerbum caro factum est, et habitauit in nobis. - et apostolus
paulus, philipp. 2, dicit, de filio dei loquens: cum in forma dei esset, non
rapinam arbitratus est se esse aequalem deo: sed semetipsum exinaniuit formam
serui accipiens, in similitudinem hominum factus, et habitu inuentus ut homo.
hoc etiam ipsius domini iesu christi uerba manifeste ostendunt: cum de se
quandoque loquatur humilia et humana, ut est illud, pater maior me est, et
tristis est anima mea usque ad mortem, quae ei secundum humanitatem assumptam
conueniunt; quandoque uero sublimia et diuina, ut est illud, ego et pater unum
sumus, et omnia quae habet pater, mea sunt, quae certum est ei secundum naturam
diuinam competere. ostendunt etiam hoc ipsius domini facta quae de ipso
leguntur. quod enim timuit, tristatus est, esuriit, mortuus est, pertinet ad
humanam naturam. quod propria potestate infirmos sanauit, quod mortuos
suscitauit, et quod elementis mundi efficaciter imperauit, quod daemones
expulit, quod peccata dimisit, quod a mortuis cum uoluit resurrexit, quod
denique caelos ascendit diuinam in eo uirtutem demonstrant. de errore photini
circa incarnationem. quidam autem, scripturarum sensum deprauantes, circa domini
nostri iesu christi diuinitatem et humanitatem peruersum sensum conceperunt.
fuerunt enim quidam, ut ebion et cerinthus, et postea paulus samosatenus et
photinus, qui in christo solum naturam humanam confitentur; diuinitatem uero non
per naturam, sed per quandam excellentem diuinae gloriae participationem, quam
per opera meruerat, in eo fuisse confingunt, ut superius dictum est. sed, ut
alia praetermittamus quae contra positionem huiusmodi dicta sunt superius, haec
positio incarnationis mysterium tollit. non enim, secundum positionem huiusmodi,
deus carnem assumpsisset, ut fieret homo: sed magis homo carnalis deus factus
fuisset. et sic non uerum esset quod ioannes dicit. uerbum caro factum est: sed
magis e contrario, caro uerbum facta fuisset. similiter etiam non conuenirent
dei filio exinanitio aut descensio, sed magis homini glorificatio et ascensio,
et sic non uerum esset quod apostolus dicit, qui cum in forma dei esset,
exinaniuit semetipsum formam serui accipiens: sed sola exaltatio hominis in
diuinam gloriam, de qua postmodum subditur, propter quod et deus exaltauit
illum. neque uerum esset quod dominus dicit, descendi de caelo, sed solum quod
ait, ascendo ad patrem meum: cum tamen utrumque scriptura coniungat. dicit enim
dominus, ioan. 3-13: nemo ascendit in caelum nisi qui de caelo descendit, filius
hominis, qui est in caelo; et ephes. 4-10, qui descendit, ipse est qui ascendit
super omnes caelos. sic etiam non conueniret filio quod missus esset a patre
neque quod a patre exiuerit ut ueniret in mundum, sed solum quod ad patrem iret:
cum tamen ipse utrumque coniungat, dicens, ioan. 16-5, uado ad eum qui misit me;
et iterum 28, exiui a patre et ueni in mundum et iterum relinquo mundum et uado
ad patrem; in quorum utroque et humanitas et diuinitas comprobatur. de errore
manichaeorum circa incarnationem. fuerunt autem et alii qui, ueritate
incarnationis negata, quandam fictitiam incarnationis similitudinem
introduxerunt. dixerunt enim manichaei dei filium non uerum corpus, sed
phantasticum assumpsisse. unde nec uerus homo esse potuit, sed apparens: neque
ea quae secundum hominem gessit, sicut quod natus est, quod comedit, bibit,
ambulauit, passus est et sepultus, in ueritate fuisse, sed in quadam
simulatione, consequitur. et sic patet quod totum incarnationis mysterium ad
quandam fictionem deducunt. haec autem positio primo quidem scripturae
auctoritatem euacuat. cum enim carnis similitudo caro non sit, neque similitudo
ambulationis ambulatio, et in ceteris similiter, mentitur scriptura dicens,
uerbum caro factum est, si solum phantastica caro fuit. mentitur etiam dicens
iesum christum ambulasse, comedisse, mortuum fuisse et sepultum, si haec in sola
phantastica apparitione contigerunt. si autem uel in modico auctoritati sacrae
scripturae derogetur, iam nihil fixum in fide nostra esse poterit, quae sacris
scripturis innititur, secundum illud ioan. 20-31: haec scripta sunt ut credatis.
potest autem aliquis dicere scripturae quidem sacrae ueritatem non deesse, dum
id quod apparuit, refert ac si factum fuisset: quia rerum similitudines
aequiuoce ac figurate ipsarum rerum nominibus nuncupantur, sicut homo pictus
aequiuoce dicitur homo; et ipsa sacra scriptura consueuit hoc modo loquendi uti,
ut est illud i cor. 10-4, petra autem erat christus. plurima autem corporalia in
scripturis de deo inueniuntur dici propter similitudinem solam: sicut quod
nominatur agnus uel leo, uel aliquid huiusmodi. sed licet rerum similitudines
aequiuoce rerum sibi nomina interdum assumant, non tamen competit sacrae
scripturae ut narrationem unius facti totam sub tali aequiuocatione proponat,
ita quod ex aliis scripturae locis manifesta ueritas haberi non possit: quia ex
hoc non eruditio hominum, sed magis deceptio sequeretur; cum tamen apostolus
dicat, rom. 15-4, quod quaecumque scripta sunt, ad nostram doctrinam scripta
sunt; et ii tim. 3-16, omnis scriptura diuinitus inspirata utilis est ad
docendum et erudiendum. esset praeterea tota euangelica narratio poetica et
fabularis, si rerum similitudines apparentes quasi res ipsas narraret: cum tamen
dicatur ii petr. 1-16: non enim indoctas fabulas secuti notam fecimus uobis
domini nostri iesu christi uirtutem. sicubi uero scriptura narrat aliqua quae
apparentiam et non rerum existentiam habuerunt, ex ipso more narrationis hoc
intelligere facit. dicitur enim gen. 18-2: cumque eleuasset oculos, abraham
scilicet, apparuerunt tres uiri, ex quo datur intelligi quod secundum
apparentiam uiri fuerunt. unde et in eis deum adorauit et deitatem confessus
est, dicens, 27 loquar ad dominum meum, cum sim puluis et cinis; et iterum, 25
non est tuum hoc, qui iudicas omnem terram. quod uero isaias et ezechiel et alii
prophetae aliqua descripserunt quae imaginarie uisa sunt, errorem non generat:
quia huiusmodi ponunt non in narratione historiae, sed in descriptione
prophetiae. et tamen semper aliquid addunt per quod apparitio designatur: sicut
isaiae 6-1, uidi dominum sedentem etc.; ezech. 1-3, facta est super me manus
domini et uidi etc., ezech. 8-3, emissa similitudo manus apprehendit me et
adduxit et ueni in ierusalem in uisione dei. quod etiam aliqua in scripturis de
rebus diuinis per similitudinem dicuntur, errorem generare non potest. tum quia
similitudines sumuntur a rebus tam uilibus ut manifestum sit quod haec secundum
similitudinem, et non secundum rerum existentiam dicuntur. tum quia inueniuntur
aliqua proprie dicta in scripturis per quae ueritas expresse manifestatur quae
sub similitudinibus in locis aliis occultatur. quod quidem in proposito non
accidit: nam nulla scripturae auctoritas ueritatem eorum quae de humanitate
christi leguntur, excludit. forte autem quis dicat quod hoc datur intelligi per
hoc quod apostolus dicit, rom. 8-3: misit deus filium suum in similitudinem
carnis peccati. uel per hoc quod dicit philipp. 2-7: in similitudinem hominum
factus, et habitu inuentus ut homo. hic autem sensus per ea quae adduntur
excluditur. non enim dicit solum in similitudinem carnis, sed addit peccati:
quia christus ueram quidem carnem habuit, sed non carnem peccati, quia in eo
peccatum non fuit, sed similem carni peccati, quia carnem passibilem habuit,
qualis est facta caro hominis ex peccato. similiter fictionis intellectus
excluditur ab hoc quod dicit in similitudinem hominum factus, per hoc quod
dicitur, formam serui accipiens. manifestum est enim formam pro natura poni, et
non pro similitudine, ex hoc quod dixerat, qui cum in forma dei esset, ubi pro
natura ponitur forma: non enim ponunt quod christus fuerit similitudinarie deus.
excluditur etiam fictionis intellectus per hoc quod subdit, factus obediens
usque ad mortem. non ergo similitudo accipitur pro similitudine apparentiae, sed
pro naturali similitudine speciei: sicut omnes homines similes specie dicuntur.
magis autem sacra scriptura expresse phantasmatis suspicionem excludit. dicitur
enim matth. 14-26, quod uidentes discipuli iesum ambulantem supra mare, turbati
sunt, dicentes, quia phantasma est, et prae timore clamauerunt. quam quidem
eorum suspicionem dominus consequenter remouit: unde subditur, 27 statimque
iesus locutus est eis, dicens: habete fiduciam, ego sum, nolite timere. quamuis
non rationabile uideatur quod aut discipulos lateret quod non nisi corpus
phantasticum assumpsisset, cum eos ad hoc elegerit ut de eo testimonium
perhiberent ueritatis ex his quae uiderant et audierant: aut si eos non latebat,
aestimatio phantasmatis non incussisset tunc eis timorem. adhuc autem expressius
suspicionem phantastici corporis a mentibus discipulorum remouit dominus post
resurrectionem. dicitur enim lucae ult. quod discipuli, conturbati et
conterriti, aestimabant se spiritum uidere, dum scilicet uiderunt iesum. et
dixit eis: quid turbati estis, et cogitationes ascendunt in corda uestra? uidete
manus meas et pedes meos, quia ego ipse sum. palpate et uidete: quia spiritus
carnem et ossa non habet, sicut me uidetis habere. frustra enim se palpandum
praebuit, si non nisi corpus phantasticum habuisset. item. apostoli seipsos
idoneos christi testes ostendunt: dicit enim petrus, act. 10-40 hunc, scilicet
iesum, deus suscitauit tertia die, et dedit eum manifestum fieri non omni
populo, sed testibus praeordinatis a deo, nobis qui manducauimus et bibimus cum
illo postquam resurrexit a mortuis. et ioannes apostolus, in principio suae
epistolae, dicit: quod uidimus oculis nostris, quod perspeximus, et manus
nostrae contrectauerunt de uerbo uitae, hoc testamur. non potest autem efficax
sumi testimonium ueritatis per ea quae non in rei existentia, sed solum in
apparentia sunt gesta. si igitur corpus christi fuit phantasticum, et non uere
manducauit et bibit, neque uere uisus est et palpatus, sed phantastice tantum,
inuenitur non esse idoneum testimonium apostolorum de christo. et sic inanis est
eorum praedicatio, inanis est et fides nostra, ut dicit paulus i cor. 15-14.
amplius autem, si christus uerum corpus non habuit, non uere mortuus est. ergo
nec uere resurrexit. sunt igitur apostoli falsi testes christi, praedicantes
mundo ipsum resurrexisse. unde apostolus ibidem dicit: 15 inuenimur autem et
falsi testes dei: quoniam testimonium diximus aduersus deum, quod suscitauerit
iesus, quem non suscitauit. praeterea. falsitas non est idonea uia ad ueritatem:
secundum illud eccli. 34-4: a mendace quid uerum dicetur? aduentus autem christi
in mundum ad ueritatis manifestationem fuit: dicit enim ipse, ioan. 18-37: ego
autem in hoc natus sum, et ad hoc ueni, ut testimonium perhibeam ueritati. non
igitur in christo fuit aliqua falsitas. fuisset autem si ea quae dicuntur de
ipso, in apparentia tantum fuissent: nam falsum est quod non est ut uidetur.
omnia igitur quae de christo dicuntur, secundum rei existentiam fuerunt. adhuc.
rom. 5-9, dicitur quod iustificati sumus in sanguine christi; et apoc. 5-9,
dicitur: redemisti nos, domine, in sanguine tuo. si igitur christus non habuit
uerum sanguinem, neque uere pro nobis ipsum fudit. neque igitur uere
iustificati, neque uere redempti sumus. ad nihil igitur utile est esse in
christo. item. si non nisi phantasia intelligendus est aduentus christi in
mundum, nihil nouum in christi aduentu accidit: nam et in ueteri testamento deus
apparuit moysi et prophetis secundum multiplices figuras, ut etiam scriptura
noui testamenti testatur. hoc autem totam doctrinam noui testamenti euacuat. non
igitur corpus phantasticum, sed uerum filius dei assumpsit. de errore ualentini
circa incarnationem. his autem et ualentinus propinque de mysterio incarnationis
sensit. dixit enim quod christus non terrenum corpus habuit, sed de caelo
portauit: et quod nihil de uirgine matre accepit, sed per eam quasi aquaeductum
transiuit. occasionem autem sui erroris ex quibusdam uerbis sacrae scripturae
accepisse uidetur. dicitur enim ioan. 3-13 nemo ascendit in caelum nisi qui de
caelo descendit, filius hominis, qui est in caelo.... qui de caelo uenit, super
omnes est. et ioan. 6-38, dicit dominus: descendi de caelo, non ut faciam
uoluntatem meam, sed uoluntatem eius qui misit me. et i cor. 15-47: primus homo
de terra, terrenus; secundus homo de caelo, caelestis. quae omnia sic intelligi
uolunt ut christus de caelo etiam secundum corpus descendisse credatur. procedit
autem tam haec ualentini positio, quam manichaeorum praemissa, ex una falsa
radice: quia credebant quod haec omnia terrena a diabolo sint creata. unde, cum
filius dei in hoc apparuerit ut dissoluat opera diaboli, sicut dicitur i ioan.
3-8, non ei competebat ut de creatura diaboli corpus assumeret: cum etiam paulus
dicat, ii cor. 6-14 quae societas lucis ad tenebras? quae autem conuentio
christi ad belial? et quia quae ab eadem radice procedunt, similes fructus
producunt, in idem falsitatis inconueniens relabitur haec positio cum praedicta.
uniuscuiusque enim speciei sunt determinata essentialia principia, materiam dico
et formam, ex quibus constituitur ratio speciei in his quae sunt ex materia et
forma composita. sed sicut caro humana et os et huiusmodi sunt materia propria
hominis, ita ignis, aer, aqua et terra, et huiusmodi, qualia sentimus, sunt
materia carnis et ossis et huiusmodi partium. si igitur corpus christi non fuit
terrenum, non fuit in ipso uera caro et uerum os, sed omnia secundum apparentiam
tantum. et ita etiam non fuit uerus homo, sed apparens: cum tamen, ut dictum
est, ipse dicat: spiritus carnem et ossa non habet, sicut me uidetis habere.
adhuc. corpus caeleste secundum suam naturam est incorruptibile et inalterabile,
et extra suum ubi non potest transferri. non autem decuit quod dei filius
dignitati naturae assumptae aliquid detraheret, sed magis quod eam exaltaret.
non igitur corpus caeleste aut incorruptibile ad inferiora portauit, sed magis
assumptum terrenum corpus et passibile incorruptibile reddidit et caeleste.
item. apostolus dicit, rom. 1-3, de filio dei, quod factus est ex semine dauid
secundum carnem. sed corpus dauid terrenum fuit. ergo et corpus christi.
amplius. idem apostolus dicit, galat. 4-4, quod deus misit filium suum factum ex
muliere. et matth. 1-16, dicitur quod iacob genuit ioseph, uirum mariae, de qua
natus est iesus, qui uocatur christus. non autem uel ex ea factus, uel de ea
natus diceretur, si solum per eam sicut per fistulam transisset, nihil ex ea
assumens. ex ea igitur corpus assumpsit. praeterea. non posset dici mater iesu
maria, quod euangelista testatur, nisi ex ea aliquid accepisset. adhuc.
apostolus dicit, hebr. 2-11 qui sanctificat, scilicet christus, et qui
sanctificantur, scilicet fideles christi, ex uno omnes. propter quam causam non
confunditur eos uocare fratres, dicens: narrabo nomen tuum fratribus meis. et
infra: 14 quia ergo pueri communicauerunt carni et sanguini, et ipse similiter
participauit eisdem. si autem christus corpus caeleste solum habuit, manifestum
est, cum nos corpus terrenum habeamus, quod non sumus ex uno cum ipso, et per
consequens neque fratres eius possumus dici. neque etiam ipse participauit carni
et sanguini: nam notum est quod caro et sanguis ex elementis inferioribus
componuntur, et non sunt naturae caelestis. patet igitur contra apostolicam
sententiam praedictam positionem esse. ea uero quibus innituntur, manifestum est
friuola esse. non enim christus descendit de caelo secundum corpus aut animam,
sed secundum quod deus. et hoc ex ipsis uerbis domini accipi potest. cum enim
diceret, ioan. 3-13, nemo ascendit in caelum nisi qui descendit de caelo,
adiunxit, filius hominis, qui est in caelo: in quo ostendit se ita descendisse
de caelo quod tamen in caelo esse non desierit. hoc autem proprium deitatis est,
ut ita in terris sit quod et caelum impleat: secundum illud ier. 23-24: caelum
et terram ego impleo. non ergo filio dei, inquantum deus est, descendere de
caelo competit secundum motum localem: nam quod localiter mouetur, sic ad unum
locum accedit quod recedit ab altero. dicitur igitur filius dei descendisse
secundum hoc quod terrenam substantiam sibi copulauit: sicut et apostolus eum
exinanitum dicit, inquantum formam serui accepit, ita tamen quod diuinitatis
naturam non perdidit. id uero quod pro radice huius positionis assumunt, ex
superioribus patet esse falsum. ostensum est enim in secundo libro quod ista
corporalia non a diabolo, sed a deo sunt facta. de errore apollinaris circa
corpus christi. irrationabilius autem his circa incarnationis mysterium
apollinaris errauit in hoc tamen cum praedictis concordans, quod corpus christi
non fuit de uirgine assumptum, sed, quod est magis impium, aliquid uerbi dicit
in carnem christi fuisse conuersum: occasionem erroris sumens ex eo quod dicitur
ioan. 1-14, uerbum caro factum est, quod sic intelligendum putauit quasi ipsum
uerbum sit conuersum in carnem, sicut et intelligitur illud quod legitur ioan.
2-9, ut gustauit architriclinus aquam uinum factam, quod ea ratione dicitur,
quia conuersa est aqua in uinum. huius autem erroris impossibilitatem ex his
quae supra ostensa sunt, facile est deprehendere. ostensum est enim supra quod
deus omnino immutabilis est. omne autem quod in aliud conuertitur, manifestum
est mutari. cum igitur uerbum dei sit uerus deus, ut ostensum est, impossibile
est quod uerbum dei fuerit in carnem mutatum. item. uerbum dei, cum sit deus,
simplex est: ostensum est enim supra in deo compositionem non esse. si igitur
aliquid uerbi dei sit conuersum in carnem, oportet totum uerbum conuersum esse.
quod autem in aliud conuertitur, desinit esse id quod prius fuit: sicut aqua
conuersa in uinum, iam non est aqua sed uinum. igitur post incarnationem,
secundum positionem praedictam, uerbum dei penitus non erit. quod apparet
impossibile: tum ex hoc quod uerbum dei est aeternum, secundum illud ioan. 1-1,
in principio erat uerbum; tum quia post incarnationem christus uerbum dei
dicitur, secundum illud apoc. 19-13, uestitus erat ueste aspersa sanguine, et
uocabatur nomen eius: uerbum dei. amplius. eorum quae non communicant in materia
et in genere uno, impossibile est fieri conuersionem in inuicem: non enim ex
linea fit albedo, quia sunt diuersorum generum; neque corpus elementare potest
conuerti in aliquod corporum caelestium, uel in aliquam incorpoream substantiam,
aut e conuerso, cum non conueniant in materia. uerbum autem dei, cum sit deus,
non conuenit neque in genere neque in materia cum quocumque alio: eo quod deus
neque in genere est, neque materiam habet. impossibile est igitur uerbum dei
fuisse in carnem conuersum, uel in quodcumque aliud. praeterea. de ratione
carnis, ossis et sanguinis et huiusmodi partium est quod sit ex determinata
materia. si igitur uerbum dei sit in carnem conuersum, secundum positionem
praedictam, sequetur quod in christo non fuerit uera caro nec aliquid aliud
huiusmodi. et sic etiam non erit uerus homo, sed apparens tantum, et alia
huiusmodi quae supra contra ualentinum posuimus. patet igitur hoc quod ioannes
dicit, uerbum caro factum est, non sic intelligendum esse quasi uerbum sit
conuersum in carnem: sed quia carnem assumpsit, ut cum hominibus conuersaretur
et eis uisibilis appareret. unde et subditur: et habitauit in nobis et uidimus
gloriam eius etc.: sicut et in baruch de deo dicitur quod in terris uisus est,
et cum hominibus conuersatus est. de errore arii et apollinaris circa animam
christi. non solum autem circa corpus christi, sed etiam circa eius animam
aliqui male sensisse inueniuntur. posuit enim arius quod in christo non fuit
anima, sed quod solam carnem assumpsit, cui diuinitas loco animae fuit. et ad
hoc ponendum necessitate quadam uidetur fuisse inductus. cum enim uellet
asserere quod filius dei sit creatura et minor patre, ad hoc probandum illa
scripturarum assumpsit testimonia quae, infirmitatem humanam ostendunt in
christo. et ne aliquis eius probationem refelleret, dicendo assumpta ab eo
testimonia christo non secundum diuinam naturam, sed humanam conuenire, nequiter
animam remouit a christo, ut, cum quaedam corpori humano conuenire non possint,
sicut quod miratus est, quod timuit, quod orauit, necessarium fiat huiusmodi in
ipsum filium dei minorationem inferre. assumpsit autem in suae positionis
assertionem praemissum uerbum ioannis dicentis, uerbum caro factum est: ex quo
accipere uolebat quod solam carnem uerbum assumpserit, non autem animam. et in
hac positione etiam apollinaris eum secutus est. manifestum est autem ex
praemissis hanc positionem impossibilem esse. ostensum est enim supra quod deus
forma corporis esse non potest. cum igitur uerbum dei sit deus, ut ostensum est,
impossibile est quod uerbum dei sit forma corporis, ut sic carni pro anima esse
possit. utilis autem est haec ratio contra apollinarem, qui uerbum dei uerum
deum esse confitebatur: et licet hoc arius negaret, tamen etiam contra eum
praedicta ratio procedit. quia non solum deus non potest esse forma corporis,
sed nec etiam aliquis supercaelestium spirituum, inter quos supremum filium dei
arius ponebat: - nisi forte secundum positionem origenis, qui posuit humanas
animas eiusdem speciei et naturae cum supercaelestibus spiritibus esse. cuius
opinionis falsitatem supra ostendimus. item. subtracto eo quod est de ratione
hominis, uerus homo esse non potest. manifestum est autem animam principaliter
de ratione hominis esse: cum sit eius forma. si igitur christus animam non
habuit, uerus homo non fuit: cum tamen apostolus eum hominem asserat, dicens, i
ad tim. 2-5: unus est mediator dei et hominum, homo christus iesus. adhuc. ex
anima non solum ratio hominis, sed et singularium partium eius dependet: unde,
remota anima, oculus, caro et os hominis mortui aequiuoce dicuntur, sicut oculus
pictus aut lapideus. si igitur in christo non fuit anima, necesse est quod nec
uera caro in eo fuerit, nec aliqua alia partium hominis: cum tamen dominus haec
in se esse perhibeat, dicens, lucae, ult.: spiritus carnem et ossa non habet,
sicut me uidetis habere. amplius. quod generatur ex aliquo uiuente, filius eius
dici non potest nisi in eandem speciem procedat: non enim uermis dicitur filius
animalis ex quo generatur. sed si christus animam non habuit, non fuit eiusdem
speciei cum aliis hominibus: quae enim secundum formam differunt, eiusdem
speciei esse non possunt. non igitur dici poterit quod christus sit filius
mariae uirginis, aut quod illa sit mater eius. quod tamen in euangelica
scriptura asseritur. praeterea. in euangelio expresse dicitur quod christus
animam habuit: sicut est illud matth. 26-38, tristis est anima mea usque ad
mortem; et ioan. 12-27, nunc anima mea turbata est. et ne forte dicant ipsum
filium dei animam dici, eo quod, secundum eorum positionem, loco animae carni
sit: sumendum est quod dominus dicit, ioan. 10-18, potestatem habeo ponendi
animam meam, et iterum sumendi eam; ex quo intelligitur aliud esse quam animam
in christo, quod habuit potestatem ponendi animam suam et sumendi. non autem
fuit in potestate corporis quod uniretur filio dei uel separaretur ab eo: cum
hoc etiam naturae potestatem excedat. oportet igitur intelligi in christo aliud
fuisse animam, et aliud diuinitatem filii dei, cui merito talis potestas
tribuitur. item. tristitia, ira et huiusmodi passiones sunt animae sensitiuae:
ut patet per philosophum in uii phys.. haec autem in christo fuisse ex
euangeliis comprobatur. oportet igitur in christo fuisse animam sensitiuam: de
qua planum est quod differt a natura diuina filii dei. sed quia potest dici
humana in euangeliis metaphorice dici de christo, sicut et de deo in plerisque
locis sacrae scripturae loquuntur, accipiendum est aliquid quod necesse sit ut
proprie dictum intelligatur. sicut enim alia corporalia quae de christo
euangelistae narrant, proprie intelliguntur et non metaphorice, ita oportet non
metaphorice de ipso intelligi quod manducauerit et esurierit. esurire autem non
est nisi habentis animam sensitiuam: cum esuries sit appetitus cibi. oportet
igitur quod christus habuit animam sensitiuam. de errore apollinaris dicentis
animam rationalem non fuisse in christo, et de errore origenis dicentis animam
christi ante mundum fuisse creatam. his autem testimoniis euangelicis
apollinaris conuictus, confessus est in christo animam sensitiuam fuisse: tamen
sine mente et intellectu, ita quod uerbum dei fuerit illi animae loco
intellectus et mentis. sed nec hoc sufficit ad inconuenientia praedicta uitanda.
homo enim speciem sortitur humanam ex hoc quod mentem humanam et rationem habet.
si igitur christus haec non habuit, uerus homo non fuit, nec eiusdem speciei
nobiscum. anima autem ratione carens ad aliam speciem pertinet quam anima
rationem habens. est enim secundum philosophum, uiii metaphys., quod in
definitionibus et speciebus quaelibet differentia essentialis addita uel
subtracta uariat speciem, sicut in numeris unitas. rationale autem est
differentia specifica. si igitur in christo fuit anima sensitiua sine ratione,
non fuit eiusdem speciei cum anima nostra, quae est rationem habens. nec ipse
igitur christus fuit eiusdem speciei nobiscum. adhuc. inter ipsas animas
sensitiuas ratione carentes diuersitas secundum speciem existit: quod patet ex
animalibus irrationalibus, quae ab inuicem specie differunt, quorum tamen
unumquodque secundum propriam animam speciem habet. sic igitur anima sensitiua
ratione carens est quasi unum genus sub se plures species comprehendens. nihil
autem est in genere quod non sit in aliqua eius specie. si igitur anima christi
fuit in genere animae sensitiuae ratione carentis, oportet quod contineretur sub
aliqua specierum eius: utpote quod fuerit in specie animae leonis aut alicuius
alterius belluae. quod est omnino absurdum. amplius. corpus comparatur ad animam
sicut materia ad formam, et sicut instrumentum ad principale agens. oportet
autem materiam proportionatam esse formae, et instrumentum principali agenti.
ergo secundum diuersitatem animarum oportet et corporum diuersitatem esse. quod
et secundum sensum apparet: nam in diuersis animalibus inueniuntur diuersae
dispositiones membrorum, secundum quod conueniunt diuersis dispositionibus
animarum. si ergo in christo non fuit anima qualis est anima nostra, nec etiam
membra habuisset sicut sunt membra humana. praeterea. cum secundum apollinarem
uerbum dei sit uerus deus, ei admiratio competere non potest: nam ea admiramur
quorum causam ignoramus. similiter autem nec admiratio animae sensitiuae
competere potest: cum ad animam sensitiuam non pertineat sollicitari de
cognitione causarum. in christo autem admiratio fuit, sicut ex euangeliis
probatur: dicitur enim matth. 8-10, quod audiens iesus uerba centurionis miratus
est. oportet igitur, praeter diuinitatem uerbi et animam sensitiuam, in christo
aliquid ponere secundum quod admiratio ei competere possit, scilicet mentem
humanam. manifestum est igitur ex praedictis quod in christo uerum corpus
humanum et uera anima humana fuit. sic igitur quod ioannes dicit, uerbum caro
factum est, non sic intelligitur quasi uerbum sit in carnem conuersum; neque sic
quod uerbum carnem solam assumpserit; aut cum anima sensitiua, sine mente; sed
secundum consuetum modum scripturae, ponitur pars pro toto, ut sic dictum sit,
uerbum caro factum est, ac si diceretur, uerbum homo factum est; nam et anima
interdum pro homine ponitur in scriptura, dicitur enim exod. 1-5, erant omnes
animae quae egressae sunt de femore iacob septuaginta, similiter etiam caro pro
toto homine ponitur, dicitur enim isaiae 40-5, uidebit omnis caro pariter quod
os domini locutum est. sic igitur et hic caro pro toto homine ponitur, ad
exprimendam humanae naturae infirmitatem, quam uerbum dei assumpsit. si autem
christus humanam carnem et humanam animam habuit, ut ostensum est, manifestum
est animam christi non fuisse ante corporis eius conceptionem. ostensum est enim
quod humanae animae propriis corporibus non praeexistunt. unde patet falsum esse
origenis dogma, dicentis animam christi ab initio, ante corporales creaturas,
cum omnibus aliis spiritualibus creaturis creatam et a uerbo dei assumptam, et
demum, circa fines saeculorum, pro salute hominum carne fuisse indutam. de
errore theodori mopsuesteni et nestorii circa unionem uerbi ad hominem. ex
praemissis igitur apparet quod christo nec diuina natura defuit, ut ebion,
cerinthus et photinus dixerunt; nec uerum corpus humanum, secundum errorem
manichaei atque ualentini; nec etiam humana anima, sicut posuerunt arius et
apollinaris. his igitur tribus substantiis in christo conuenientibus, scilicet
diuinitate, anima humana, et uero humano corpore, circa horum unionem quid
sentiendum sit secundum scripturarum documenta, inquirendum restat. theodorus
igitur mopsuestenus et nestorius eius sectator, talem sententiam de praedicta
unione protulerunt. dixerunt enim quod anima humana et corpus humanum uerum
naturali unione conuenerunt in christo ad constitutionem unius hominis eiusdem
speciei et naturae cum aliis hominibus; et quod in hoc homine deus habitauit
sicut in templo suo, scilicet per gratiam, sicut et in aliis hominibus sanctis;
unde dicitur ioan. 2-19, quod ipse iudaeis dixit, soluite templum hoc, et in
tribus diebus excitabo illud, et postea euangelista, quasi exponens, subdit, 21
ille autem dicebat de templo corporis sui; et apostolus, coloss. 1-19, dicit
quod in ipso complacuit omnem plenitudinem habitare. et ex hoc consecuta est
ulterius quaedam affectualis unio inter hominem illum et deum, dum et homo ille
bona sua uoluntate deo inhaesit, et deus sua uoluntate illum acceptauit,
secundum illud ioan. 8-29, qui me misit, mecum est, et non reliquit me solum,
quia quae placita sunt ei facio semper; ut sic intelligatur talis esse unio
hominis illius ad deum, qualis est unio de qua apostolus dicit, i ad cor. 6-17,
qui adhaeret deo, unus spiritus est. et sicut ex hac unione nomina quae proprie
deo conueniunt, ad homines transferuntur, ut dicantur dii, et filii dei, et
domini, et sancti, et christi, sicut ex diuersis locis scripturae patet; ita et
nomina diuina homini illi conueniunt, ut, propter dei inhabitationem et unionem
affectus, dicatur et deus, et dei filius, et dominus, et sanctus, et christus.
sed tamen, quia in illo homine maior plenitudo gratiae fuit quam in aliis
hominibus sanctis, fuit prae ceteris templum dei, et arctius deo secundum
affectum unitus, et singulari quodam priuilegio diuina nomina participauit. et
propter hanc excellentiam gratiae, constitutus est in participatione diuinae
dignitatis et honoris, ut scilicet coadoretur deo. et sic, secundum praedicta,
oportet quod alia sit persona uerbi dei, et alia persona illius hominis qui
uerbo dei coadoretur. et si dicatur una persona utriusque, hoc erit propter
unionem affectualem praedictam: ut sic dicatur homo ille et dei uerbum una
persona, sicut dicitur de uiro et muliere quod iam non sunt duo, sed una caro.
et quia talis unio non facit ut quod de uno dicitur, de altero dici possit, non
enim quicquid conuenit uiro, uerum est de muliere, aut e conuerso; ideo in
unione uerbi et illius hominis hoc obseruandum putant, quod ea quae sunt propria
illius hominis, ad humanam naturam pertinentia, de uerbo dei, aut de deo,
conuenienter dici non possunt; sicut homini illi conuenit quod sit natus de
uirgine, quod passus, mortuus et sepultus, et huiusmodi; quae omnia asserunt de
deo, uel de dei uerbo, dici non debere. sed quia sunt quaedam nomina quae, etsi
deo principaliter conueniant, communicantur tamen hominibus per aliquem modum,
sicut christus, dominus, sanctus, et etiam filius dei, de huiusmodi nominibus
secundum eos nihil prohibet praedicta praedicari. conuenienter enim dicimus
secundum eos quod christus, uel dominus gloriae, uel sanctus sanctorum, uel dei
filius, sit natus de uirgine, passus, mortuus et sepultus. unde et beatam
uirginem non matrem dei uel uerbi dei, sed matrem christi nominandam esse
dicunt. sed si quis diligenter consideret, praedicta positio ueritatem
incarnationis excludit. non enim secundum praedicta uerbum dei fuit homini illi
unitum nisi secundum inhabitationem per gratiam, ex qua consequitur unio
uoluntatum. inhabitatio autem uerbi dei in homine non est uerbum dei incarnari.
habitauit enim uerbum dei, et deus ipse, in omnibus sanctis a constitutione
mundi, secundum illud apostoli ii ad cor. 6-16, uos estis templum dei uiui:
sicut dicit dominus: quoniam inhabitabo in illis: quae tamen inhabitatio
incarnatio dici non potest; alioquin frequenter ab initio mundi deus incarnatus
fuisset. nec hoc etiam ad incarnationis rationem sufficit si uerbum dei, aut
deus, pleniori gratia habitauit in illo homine: quia magis et minus speciem non
diuersificant unionis. cum igitur christiana religio in fide incarnationis
fundetur, euidenter apparet quod praedicta positio fundamentum christianae
religionis tollit. praeterea. ex ipso modo loquendi scripturarum, falsitas
praedictae positionis apparet. inhabitationem enim uerbi dei in sanctis
hominibus consueuit sacra scriptura his modis significare: locutus est dominus
ad moysen; dicit dominus ad moysen; factum est uerbum domini ad ieremiam (aut ad
aliquem aliorum prophetarum); factum est uerbum domini in manu aggaei prophetae.
nunquam autem legitur quod uerbum domini factum sit uel moyses, uel ieremias,
uel aliquis aliorum. hoc autem modo singulariter unionem dei uerbi ad carnem
christi designat euangelista, dicens, uerbum caro factum est, ut supra expositum
est. manifestum est igitur quod non solum per modum inhabitationis uerbum dei in
homine christo fuit, secundum traditiones scripturae. item. omne quod factum est
aliquid, est illud quod factum est: sicut quod factum est homo, est homo; et
quod factum est album est album. sed uerbum dei factum est homo, ut ex
praemissis habetur. igitur uerbum dei est homo. impossibile est autem ut duorum
differentium persona aut hypostasi uel supposito, unum de altero praedicetur:
cum enim dicitur, homo est animal, id ipsum quod animal est, homo est; et cum
dicitur, homo est albus, ipse homo albus esse significatur, licet albedo sit
extra rationem humanitatis. et ideo nullo modo dici potest quod socrates sit
plato, uel aliquod aliud singularium eiusdem uel alterius speciei. si igitur
uerbum caro factum est, idest homo, ut euangelista testatur; impossibile est
quod uerbi dei et illius hominis sint duae personae, uel duae hypostases, uel
duo supposita. adhuc. pronomina demonstratiua ad personam referuntur, uel
hypostasim uel suppositum: nemo enim diceret, ego curro, alio currente; nisi
forte figuratiue, utpote quod alius loco eius curreret. sed ille homo qui dictus
est iesus, dicit de se, antequam abraham fieret, ego sum, ioan. 8-58; et ioan.
10-30, ego et pater unum sumus; et plura alia quae manifeste ad diuinitatem
uerbi pertinent. ergo manifestum est quod persona illius hominis loquentis et
hypostasis est ipsa persona filii dei. amplius. ex superioribus patet quod neque
corpus christi de caelo descendit, secundum errorem ualentini; neque anima,
secundum errorem origenis. unde restat quod ad uerbum dei pertineat quod dicitur
descendisse, non motu locali, sed ratione unionis ad inferiorem naturam, ut
supra dictum est. sed ille homo, ex persona sua loquens, dicit se descendisse de
caelo, ioan. 6-51: ego sum panis uiuus, qui de caelo descendi. necesse est
igitur personam et hypostasim illius hominis esse personam uerbi dei. item.
manifestum est quod ascendere in caelum christo homini conuenit, qui uidentibus
apostolis eleuatus est, ut dicitur act. 1-9. descendere autem de caelo uerbo dei
conuenit. sed apostolus dicit, ephes. 4-10: qui descendit, ipse est et qui
ascendit. ipsa igitur est persona et hypostasis illius hominis, quae est persona
et hypostasis uerbi dei. adhuc. ei quod originem habet ex mundo, et quod non
fuit antequam esset in mundo, non conuenit uenire in mundum. sed homo christus
secundum carnem originem habet ex mundo, quia uerum corpus humanum et terrenum
habuit, ut ostensum est. secundum animam uero non fuit antequam esset in mundo:
habuit enim ueram animam humanam, de cuius natura est ut non sit antequam
corpori uniatur. relinquitur igitur quod homini illi ex sua humanitate non
conueniat uenire in mundum. ipse autem se dicit uenisse in mundum: exiui,
inquit, a patre, et ueni in mundum, ioan. 16-28. manifestum est igitur quod id
quod uerbo dei conuenit, de homine illo dicitur uere: nam quod uerbo dei
conueniat uenire in mundum, manifeste ostendit ioannes euangelista, dicens: in
mundo erat, et mundus per ipsum factus est, et mundus eum non cognouit: in
propria uenit. oportet igitur personam et hypostasim illius hominis loquentis
esse personam et hypostasim uerbi dei. item apostolus dicit, hebr. 10-5:
ingrediens mundum dicit: hostiam et oblationem noluisti, corpus autem aptasti
mihi. ingrediens autem mundum uerbum dei est, ut ostensum est. ipsi igitur dei
uerbo corpus aptatur, ut scilicet sit proprium corpus eius. quod dici non posset
nisi esset eadem hypostasis dei uerbi et illius hominis. oportet igitur esse
eandem hypostasim dei uerbi et illius hominis. amplius. omnis mutatio uel passio
conueniens corpori alicuius, potest attribui ei cuius est corpus: si enim corpus
petri uulneretur, flagelletur, aut moriatur, potest dici quod petrus uulneratur,
flagellatur, aut moritur. sed corpus illius hominis fuit corpus uerbi dei, ut
ostensum est. ergo omnis passio quae in corpore illius hominis facta fuit,
potest uerbo dei attribui. recte igitur dici potest quod uerbum dei, et deus,
est passus, crucifixus, mortuus et sepultus. quod ipsi negabant. item. apostolus
dicit, hebr. 2-10: decebat eum propter quem omnia, et per quem omnia, qui multos
filios in gloriam adduxerat, auctorem salutis eorum, per passionem consummari:
ex quo habetur quod ille propter quem sunt omnia, et per quem sunt omnia, et qui
homines in gloriam adducit, et qui est auctor salutis humanae, passus est et
mortuus. sed haec quatuor singulariter sunt dei, et nulli alii attribuuntur:
dicitur enim prouerb. 16-4, uniuersa propter semetipsum operatus est dominus; et
ioan. 1-3, de uerbo dei dicitur, omnia per ipsum facta sunt; et in psalmo,
gratiam et gloriam dabit dominus; et alibi, salus autem iustorum a domino.
manifestum est igitur recte dici deum, dei uerbum, esse passum et mortuum.
praeterea. licet aliquis homo participatione dominii dominus dici possit, nullus
tamen homo, neque creatura aliqua, potest dici dominus gloriae: quia gloriam
futurae beatitudinis solus deus ex natura possidet, alii uero per donum gratiae;
unde et in psalmo dicitur, dominus uirtutum ipse est rex gloriae. sed apostolus
dicit dominum gloriae esse crucifixum, i ad cor. 2-8. uere igitur dici potest
quod deus sit crucifixus. adhuc. uerbum dei dicitur dei filius per naturam, ut
ex supra dictis patet: homo autem, propter inhabitationem dei, dicitur dei
filius per gratiam adoptionis. sic igitur in domino iesu christo, secundum
positionem praedictam, est accipere utrumque filiationis modum: nam uerbum
inhabitans est dei filius per naturam; homo inhabitatus est dei filius per
gratiam adoptionis. unde homo ille non potest dici proprius, uel unigenitus dei
filius, sed solum dei uerbum, quod, secundum proprietatem natiuitatis,
singulariter a patre genitum est. attribuit autem scriptura proprio et unigenito
dei filio passionem et mortem. dicit enim apostolus, rom. cap. 8-32: proprio
filio suo non pepercit, sed pro nobis omnibus tradidit illum. et ioan. 3-16: sic
deus dilexit mundum ut filium suum unigenitum daret, ut omnis qui credit in
illum non pereat, sed habeat uitam aeternam. et quod loquatur de traditione ad
mortem, patet per id quod eadem uerba supra praemiserat de filio hominis
crucifixo, dicens: sicut moyses exaltauit serpentem in deserto, ita oportet
exaltari filium hominis, ut omnis qui credit in illum etc.. et apostolus mortem
christi indicium diuinae dilectionis ad mundum esse ostendit, dicens, rom. 5-8
commendat suam caritatem deus in nobis, quoniam, cum adhuc inimici essemus,
christus pro nobis mortuus est. recte igitur dici potest quod uerbum dei, deus,
sit passus et mortuus. item. ex hoc dicitur aliquis filius alicuius matris, quia
corpus eius ex ea sumitur, licet anima non sumatur ex matre, sed ab exteriori
sit. corpus autem illius hominis ex uirgine matre sumptum est: ostensum est
autem corpus illius hominis esse corpus filii dei naturalis, idest uerbi dei.
conuenienter igitur dicitur quod beata uirgo sit mater uerbi dei, et etiam dei,
licet diuinitas uerbi a matre non sumatur: non enim oportet quod filius totum
quod est de sua substantia a matre sumat, sed solum corpus. amplius. apostolus
dicit, ad galat. 4-4: misit deus filium suum factum ex muliere: ex quibus uerbis
ostenditur qualiter missio filii dei sit intelligenda: eo enim dicitur missus
quo factus est ex muliere. quod quidem uerum esse non posset nisi filius dei
ante fuisset quam factus esset ex muliere: quod enim in aliquid mittitur, prius
esse intelligitur quam sit in eo quo mittitur. sed homo ille, filius adoptiuus,
secundum nestorium, non fuit antequam natus esset ex muliere. quod ergo dicit,
misit deus filium suum, non potest intelligi de filio adoptiuo, sed oportet quod
intelligatur de filio naturali, idest de deo dei uerbo. sed ex hoc quod aliquis
factus est ex muliere, dicitur filius mulieris. deus ergo, dei uerbum, est
filius mulieris. sed forte dicet aliquis non debere uerbum apostoli sic
intelligi quod dei filius ad hoc sit missus ut sit factus ex muliere: sed ita
quod dei filius qui est factus ex muliere et sub lege, ad hoc sit missus ut eos
qui sub lege erant redimeret. et secundum hoc, quod dicit filium suum, non
oportebit intelligi de filio naturali, sed de homine illo qui est filius
adoptionis. sed hic sensus excluditur ex ipsis apostoli uerbis. non enim a lege
potest absoluere nisi ille qui supra legem existit, qui est auctor legis. lex
autem a deo posita est. solius igitur dei est a seruitute legis eripere. hoc
autem attribuit apostolus filio dei de quo loquitur. filius ergo dei de quo
loquitur, est filius naturalis. uerum est ergo dicere quod naturalis dei filius,
idest deus dei uerbum, est factus ex muliere. praeterea. idem patet per hoc quod
redemptio humani generis ipsi deo attribuitur in psalmo: redemisti me, domine
deus ueritatis. adhuc. adoptio filiorum dei fit per spiritum sanctum: secundum
illud rom. 8-15: accepistis spiritum adoptionis filiorum. spiritus autem sanctus
non est donum hominis, sed dei. adoptio ergo filiorum non causatur ab homine,
sed a deo. causatur autem a filio dei misso a deo et facto ex muliere: quod
patet per id quod apostolus subdit, ut adoptionem filiorum reciperemus. oportet
igitur uerbum apostoli intelligi de filio dei naturali. deus igitur, dei uerbum,
factus est ex muliere, idest ex uirgine matre. item. ioannes dicit: uerbum caro
factum est. non autem habet carnem nisi ex muliere. uerbum igitur factum est ex
muliere, idest ex uirgine matre. uirgo igitur est mater dei uerbi. amplius.
apostolus dicit, rom. 9-5, quod christus est ex patribus secundum carnem, qui
est super omnia deus benedictus in saecula. non autem est ex patribus nisi
mediante uirgine. deus igitur, qui est super omnia, est ex uirgine secundum
carnem. uirgo igitur est mater dei secundum carnem. adhuc. apostolus dicit,
philipp. 2 de christo iesu, quod cum in forma dei esset, exinaniuit semetipsum,
formam serui accipiens, in similitudinem hominum factus. ubi manifestum est si,
secundum nestorium, christum diuidamus in duos, scilicet in hominem illum qui
est filius adoptiuus, et in filium dei naturalem, qui est uerbum dei, quod non
potest intelligi de homine illo. ille enim homo, si purus homo sit, non prius
fuit in forma dei, ut postmodum in similitudinem hominum fieret: sed magis e
conuerso homo existens diuinitatis particeps factus est, in quo non fuit
exinanitus, sed exaltatus. oportet igitur quod intelligatur de uerbo dei, quod
prius fuerit ab aeterno in forma dei, idest in natura dei, et postmodum
exinaniuit semetipsum, in similitudinem hominum factus. non potest autem
intelligi ista exinanitio per solam inhabitationem uerbi dei in homine iesu
christo. nam uerbum dei in omnibus sanctis, a principio mundi, habitauit per
gratiam, nec tamen dicitur exinanitum: quia deus sic suam bonitatem creaturis
communicat quod nihil ei subtrahitur, sed magis quodammodo exaltatur, secundum
quod eius sublimitas ex bonitate creaturarum apparet, et tanto amplius quanto
creaturae fuerint meliores. unde, si uerbum dei plenius habitauit in homine
christo quam in aliis sanctis, minus etiam hic quam in aliis conuenit exinanitio
uerbi. manifestum est igitur quod unio uerbi ad humanam naturam non est
intelligenda secundum solam inhabitationem uerbi dei in homine illo, ut
nestorius dicebat: sed secundum hoc quod uerbum dei uere factum est homo. sic
enim solum habebit locum exinanitio: ut scilicet dicatur uerbum dei exinanitum,
idest paruum factum, non amissione propriae magnitudinis, sed assumptione
humanae paruitatis; sicut si anima praeexisteret corpori, et diceretur fieri
substantia corporea quae est homo, non mutatione propriae naturae, sed
assumptione naturae corporeae. praeterea. manifestum est quod spiritus sanctus
in homine christo habitauit: dicitur enim lucae 4-1, quod iesus plenus spiritu
sancto regressus est a iordane. si igitur incarnatio uerbi secundum hoc solum
intelligenda est quod uerbum dei in homine illo plenissime habitauit, necesse
erit dicere quod etiam spiritus sanctus erit incarnatus. quod est omnino alienum
a doctrina fidei. adhuc. manifestum est uerbum dei in sanctis angelis habitare,
qui participatione uerbi intelligentia replentur. dicit autem apostolus, hebr.
2-16: nusquam angelos apprehendit, sed semen abrahae apprehendit. manifestum est
igitur quod assumptio humanae naturae a uerbo non est secundum solam
inhabitationem accipienda. adhuc. si, secundum positionem nestorii, christus
separaretur in duos secundum hypostasim differentes, idest in uerbum dei et
hominem illum, impossibile est quod uerbum dei christus dicatur. quod patet tum
ex modo loquendi scripturae, quae nunquam ante incarnationem deum, aut dei
uerbum, nominat christum. tum etiam ex ipsa nominis ratione. dicitur enim
christus quasi unctus. unctus autem intelligitur oleo exultationis, idest
spiritu sancto, ut petrus exponit, act. 10-38. non autem potest dici quod uerbum
dei sit unctum spiritu sancto: quia sic spiritus sanctus esset maior filio, ut
sanctificans sanctificato. oportebit igitur quod hoc nomen christus solum pro
homine illo possit intelligi. quod ergo dicit apostolus, ad philipp. 2-5, hoc
sentite in uobis quod et in christo iesu, ad hominem illum referendum est.
subdit autem, 6 qui cum in forma dei esset, non rapinam arbitratus est esse se
aequalem deo. uerum est igitur dicere quod homo ille est in forma, idest in
natura dei, et aequalis deo. licet autem homines dicantur dii, uel filii dei,
propter inhabitantem deum, nunquam tamen dicitur quod sint aequales deo. patet
igitur quod homo christus non per solam inhabitationem dicitur deus. item. licet
nomen dei ad sanctos homines transferatur propter inhabitationem gratiae,
nunquam tamen opera quae sunt solius dei, sicut creare caelum et terram, uel
aliquid huiusmodi, de aliquo sanctorum propter inhabitationem gratiae dicitur.
christo autem homini attribuitur omnium creatio. dicitur enim hebr. 3-1
considerate apostolum et pontificem confessionis nostrae iesum christum, qui
fidelis est ei qui fecit illum sicut et moyses, in omni domo illius: quod
oportet de homine illo, et non de dei uerbo intelligi tum quia ostensum est
quod, secundum positionem nestorii, uerbum dei christus dici non potest; tum
quia uerbum dei non est factum, sed genitum. addit autem apostolus: 3 ampliori
gloria iste prae moyse dignus habitus est, quanto ampliorem honorem habet domus
qui fabricauit illam. homo igitur christus fabricauit domum dei. quod
consequenter apostolus probat, subdens: 4 omnis namque domus fabricatur ab
aliquo: qui autem omnia creauit, deus est. sic igitur apostolus probat quod homo
christus fabricauit domum dei, per hoc quod deus creauit omnia. quae probatio
nulla esset nisi christus esset deus creans omnia. sic igitur homini illi
attribuitur creatio uniuersorum: quod est proprium opus dei. est igitur homo
christus ipse deus secundum hypostasim, et non ratione inhabitationis tantum.
amplius. manifestum est quod homo christus, loquens de se, multa diuina dicit et
supernaturalia: ut est illud ioan. 6-40, ego resuscitabo illum in nouissimo die;
et ioan. 10-28, ego uitam aeternam do eis. quod quidem esset summae superbiae,
si ille homo loquens non esset secundum hypostasim ipse deus, sed solum haberet
deum inhabitantem. hoc autem homini christo non competit, qui de se dicit,
matth. 11-29: discite a me quia mitis sum et humilis corde. est igitur eadem
persona hominis illius et dei. praeterea. sicut legitur in scripturis quod homo
ille est exaltatus, dicitur enim act. 2-33, dextera igitur dei exaltatus etc.,
ita legitur quod deus sit exinanitus, philipp. 2-7, exinaniuit semetipsum etc..
sicut igitur sublimia possunt dici de homine illo ratione unionis, ut quod sit
deus, quod resuscitet mortuos, et alia huiusmodi; ita de deo possunt dici
humilia, ut quod sit natus de uirgine, passus, mortuus et sepultus. adhuc.
relatiua tam uerba quam pronomina idem suppositum referunt. dicit autem
apostolus, coloss. 1-16, loquens de filio dei, in ipso condita sunt uniuersa in
caelo et in terra, uisibilia et inuisibilia; et postea subdit, 18 et ipse est
caput corporis ecclesiae, qui est principium, primogenitus ex mortuis.
manifestum est autem quod hoc quod dicitur, in ipso condita sunt uniuersa, ad
uerbum dei pertinet: quod autem dicitur, primogenitus ex mortuis, homini christo
competit. sic igitur dei uerbum et homo christus sunt unum suppositum, et per
consequens una persona; et oportet quod quicquid dicitur de homine illo, dicatur
de uerbo dei, et e conuerso. item. apostolus dicit, i ad cor. 8-6: unus est
dominus iesus christus, per quem omnia. manifestum est autem quod iesus, nomen
illius hominis per quem omnia, conuenit uerbo dei. sic igitur uerbum dei et homo
ille sunt unus dominus, nec duo domini nec duo filii, ut nestorius dicebat. et
ex hoc ulterius sequitur quod uerbi dei et hominis sit una persona. si quis
autem diligenter consideret, haec nestorii opinio quantum ad incarnationis
mysterium, parum differt ab opinione photini. quia uterque hominem illum deum
dici asserebat solum propter inhabitationem gratiae: quamuis photinus dixerit
quod ille homo nomen diuinitatis et gloriam per passionem et bona opera meruit;
nestorius autem confessus est quod a principio suae conceptionis huiusmodi nomen
et gloriam habuit, propter plenissimam habitationem dei in ipso. circa
generationem autem aeternam uerbi multum differebant: nam nestorius eam
confitebatur; photinus uero negabat omnino. contra errorem eutychetis. quia
ergo, sicut multipliciter ostensum est, ita oportet mysterium incarnationis
intelligi quod uerbi dei et hominis sit una eademque persona, relinquitur
quaedam circa huius ueritatis considerationem difficultas. naturam enim diuinam
necesse est ut sua personalitas consequatur. similiter autem uidetur et de
humana natura: nam omne quod subsistit in intellectuali uel rationali natura,
habet rationem personae. unde non uidetur esse possibile quod sit una persona et
sint duae naturae, diuina et humana. ad huius autem difficultatis solutionem
diuersi diuersas positiones attulerunt. eutyches enim, ut unitatem personae
contra nestorium seruaret in christo, dicit in christo esse etiam unam naturam,
ita quod, quamuis ante unionem essent duae naturae distinctae, diuina et humana,
in unione tamen coierunt in unam naturam. et sic dicebat christi personam ex
duabus naturis esse, non autem in duabus naturis subsistere. propter quod in
chalcedonensi synodo est condemnatus. huius autem positionis falsitas ex multis
apparet. ostensum enim est supra quod in christo iesu et corpus fuit, et anima
rationalis, et diuinitas. et manifestum est quod corpus christi, etiam post
unionem, non fuit ipsa uerbi diuinitas: nam corpus christi, etiam post unionem,
palpabile fuit, et corporeis oculis uisibile, et lineamentis membrorum
distinctum; quae omnia aliena sunt a diuinitate uerbi, ut ex superioribus patet.
similiter etiam anima christi post unionem aliud fuit a diuinitate uerbi: quia
anima christi, etiam post unionem, passionibus tristitiae et doloris et irae
affecta fuit; quae etiam diuinitati uerbi nullo modo conuenire possunt, ut ex
praemissis patet. anima autem humana et corpus constituunt humanam naturam. sic
igitur, etiam post unionem, humana natura in christo fuit aliud a diuinitate
uerbi, quae est natura diuina. sunt igitur in christo, etiam post unionem, duae
naturae. item. natura est secundum quam res aliqua dicitur res naturalis.
dicitur autem res naturalis ex hoc quod habet formam, sicut et res artificialis:
non enim dicitur domus antequam habeat formam artis, et similiter non dicitur
equus antequam habeat formam naturae suae. forma igitur rei naturalis est eius
natura. oportet autem dicere quod in christo sint duae formae, etiam post
unionem. dicit enim apostolus, philipp. 2, de christo iesu, quod, cum in forma
dei esset, formam serui accepit. non autem potest dici quod sit eadem forma dei,
et forma serui: nihil enim accipit quod iam habet; et sic, si eadem est forma
dei et forma serui, cum iam formam dei habuisset, non accepisset formam serui.
neque iterum potest dici quod forma dei in christo per unionem sit corrupta:
quia sic christus post unionem non esset deus. neque iterum potest dici quod
forma serui sit corrupta in unione: quia sic non accepisset formam serui. sed
nec dici potest quod forma serui sit permixta formae dei: quia quae
permiscentur, non manent integra, sed partim utrumque corrumpitur; unde non
diceret quod accepisset formam serui, sed aliquid eius. et sic oportet dicere,
secundum uerba apostoli, quod in christo, etiam post unionem, fuerunt duae
formae. ergo duae naturae. amplius. nomen naturae primo impositum est ad
significandum ipsam generationem nascentium. et exinde translatum est ad
significandum principium generationis huiusmodi. et inde ad significandum
principium motus intrinsecum mobili. et quia huiusmodi principium est materia
uel forma, ulterius natura dicitur forma uel materia rei naturalis habentis in
se principium motus. et quia forma et materia constituunt essentiam rei
naturalis, extensum est nomen naturae ad significandum essentiam cuiuscumque rei
in natura existentis: ut sic natura alicuius rei dicatur essentia, quam
significat definitio. et hoc modo hic de natura est quaestio: sic enim dicimus
humanam naturam esse in christo et diuinam. si igitur, ut eutyches posuit,
humana natura et diuina fuerunt duae ante unionem, sed ex eis in unione conflata
est una natura, oportet hoc esse aliquo modorum secundum quos ex multis natum
est unum fieri. fit autem unum ex multis, uno quidem modo, secundum ordinem
tantum: sicut ex multis domibus fit ciuitas, et ex multis militibus fit
exercitus. alio modo, ordine et compositione: sicut ex partibus domus coniunctis
et parietum colligatione fit. sed hi duo modi non competunt ad constitutionem
unius naturae ex pluribus. ea enim quorum forma est ordo uel compositio, non
sunt res naturales, ut sic eorum unitas possit dici unitas naturae. tertio modo,
ex pluribus fit unum per commixtionem: sicut ex quatuor elementis fit corpus
mixtum. hic etiam modus nullo modo competit ad propositum. primo quidem, quia
mixtio non est nisi eorum quae communicant in materia, et quae agere et pati ad
inuicem nata sunt. quod quidem hic esse non potest: ostensum est enim in primo
libro quod deus immaterialis et omnino impassibilis est. secundo, quia ex his
quorum unum multum excedit aliud, mixtio fieri non potest: si quis enim guttam
uini mittat in mille amphoras aquae, non erit mixtio, sed corruptio uini;
propter quod etiam nec ligna in fornacem ignis missa dicimus misceri igni, sed
ab igne consumi, propter excellentem ignis uirtutem. diuina autem natura in
infinitum humanam excedit: cum uirtus dei sit infinita, ut in primo ostensum
est. nullo igitur modo posset fieri mixtio utriusque naturae. tertio quia, dato
quod fieret mixtio, neutra natura remaneret saluata: miscibilia enim in mixto
non saluantur, si sit uera mixtio. facta igitur permixtione utriusque naturae,
diuinae scilicet et humanae, neutra natura remaneret, sed aliquod tertium: et
sic christus neque esset deus neque homo. non igitur sic potest intelligi quod
eutyches dixit, ante unionem fuisse duas naturas, post unionem uero unam in
domino iesu christo, quasi ex duabus naturis sit constituta una natura.
relinquitur ergo quod hoc intelligatur hoc modo, quod altera tantum earum post
unionem remanserit. aut igitur fuit in christo sola natura diuina, et id quod
uidebatur in eo humanum fuit phantasticum, ut manichaeus dixit; aut diuina
natura conuersa est in humanam, ut apollinaris dixit; contra quos supra
disputauimus. relinquitur igitur hoc esse impossibile, ante unionem fuisse duas
naturas in christo, post unionem uero unam. amplius. nunquam inuenitur ex duabus
naturis manentibus fieri unam: eo quod quaelibet natura est quoddam totum, ea
uero ex quibus aliquid constituitur, cadunt in rationem partis; unde, cum ex
anima et corpore fiat unum, neque corpus neque anima natura dici potest, sicut
nunc loquimur de natura, quia neutrum habet speciem completam, sed utrumque est
pars unius naturae. cum igitur natura humana sit quaedam natura completa, et
similiter natura diuina, impossibile est quod concurrant in unam naturam, nisi
uel utraque uel altera corrumpatur. quod esse non potest: cum ex supra dictis
pateat unum christum et uerum deum et uerum hominem esse. impossibile est igitur
in christo unam esse tantum naturam. item. ex duobus manentibus una natura
constituitur uel sicut ex partibus corporalibus, sicut ex membris constituitur
animal: quod hic dici non potest, cum diuina natura non sit aliquid corporeum.
uel sicut ex materia et forma constituitur aliquid unum, sicut ex anima et
corpore animal. quod etiam non potest in proposito dici: ostensum est enim in
primo libro quod deus neque materia est, neque alicuius forma esse potest. si
igitur christus est uerus deus et uerus homo, ut ostensum est, impossibile est
quod in eo sit una natura tantum. adhuc. subtractio uel additio alicuius
essentialis principii uariat speciem rei: et per consequens mutat naturam, quae
nihil est aliud quam essentia, quam significat definitio, ut dictum est. et
propter hoc uidemus quod differentia specifica addita uel subtracta definitioni,
facit differre secundum speciem: sicut animal rationale, et ratione carens,
specie differunt; sicut et in numeris unitas addita uel subtracta facit aliam
speciem numeri. forma autem est essentiale principium. omnis igitur formae
additio facit aliam speciem et aliam naturam, sicut nunc loquimur de natura. si
igitur diuinitas uerbi addatur humanae naturae sicut forma, faciet aliam
naturam. et sic christus non erit humanae naturae, sed cuiusdam alterius: sicut
corpus animatum est alterius naturae quam id quod est corpus tantum. adhuc. ea
quae non conueniunt in natura, non sunt similia secundum speciem, ut homo et
equus. si autem natura christi sit composita ex diuina et humana, manifestum est
quod non erit natura christi in aliis hominibus. ergo non erit similis nobis
secundum speciem. quod est contra apostolum dicentem, hebr. 2-17, quod debuit
per omnia fratribus assimilari. praeterea. ex forma et materia semper
constituitur una species, quae est praedicabilis de pluribus actu uel potentia,
quantum est de ratione speciei. si igitur humanae naturae diuina natura quasi
forma adueniat, oportebit quod ex commixtione utriusque quaedam communis species
resultet, quae sit a multis participabilis. quod patet esse falsum: non enim est
nisi unus iesus christus, deus et homo. non igitur diuina et humana natura in
christo constituerunt unam naturam. amplius. hoc etiam uidetur a fide alienum
esse quod eutyches dixit, ante unionem in christo fuisse duas naturas. cum enim
humana natura ex anima et corpore constituatur, sequeretur quod uel anima, uel
corpus, aut utrumque, ante christi incarnationem fuerint. quod per supra dicta
patet esse falsum. est igitur fidei contrarium dicere quod ante unionem fuerint
duae naturae christi, et post unionem una. de errore macarii antiocheni ponentis
unam tantum uoluntatem in christo. fere autem in idem redire uidetur et macarii
antiocheni positio, dicentis in christo esse unam tantum operationem et
uoluntatem. cuiuslibet enim naturae est aliqua operatio propria: nam forma est
operationis principium, secundum quam unaquaeque natura habet propriam speciem.
unde oportet quod, sicut diuersarum naturarum sunt diuersae formae, ita sint et
diuersae actiones. si igitur in christo sit una tantum actio, sequitur quod in
eo sit una tantum natura: quod est eutychianae haeresis. relinquitur igitur
falsum esse quod in christo sit una tantum operatio. item. in christo est diuina
natura perfecta, per quam consubstantialis est patri; et humana natura perfecta,
secundum quam est unius speciei nobiscum. sed de perfectione diuinae naturae est
uoluntatem habere, ut in primo ostensum est: similiter etiam de perfectione
humanae naturae est quod habeat uoluntatem, per quam est homo liberi arbitrii.
oportet igitur in christo esse duas uoluntates. adhuc. uoluntas est una pars
potentialis animae humanae, sicut et intellectus. si igitur in christo non fuit
alia uoluntas praeter uoluntatem uerbi, pari ratione nec fuit in eo intellectus
praeter intellectum uerbi. et sic redibit positio apollinaris. amplius. si in
christo fuit tantum una uoluntas, oportet quod in eo fuerit solum uoluntas
diuina: non enim uerbum uoluntatem diuinam, quam ab aeterno habuit, amittere
potuit. ad uoluntatem autem diuinam non pertinet mereri: quia meritum est
alicuius in perfectionem tendentis. sic igitur christus nihil, neque sibi neque
nobis, sua passione meruisset. cuius contrarium docet apostolus, philipp. 2,
dicens: factus est obediens patri usque ad mortem, propter quod et deus
exaltauit illum. praeterea. si in christo uoluntas humana non fuit, sequitur
quod neque secundum naturam assumptam liberi arbitrii fuerit: nam secundum
uoluntatem est homo liberi arbitrii. sic igitur non agebat christus homo ad
modum hominis, sed ad modum aliorum animalium, quae libero arbitrio carent.
nihil igitur in eius actibus uirtuosum et laudabile, aut nobis imitandum, fuit.
frustra igitur dicit, matth. 11-29: discite a me, quia mitis sum et humilis
corde; et ioan. 13-15: exemplum dedi uobis, ut quemadmodum ego feci, ita et uos
faciatis. adhuc. in uno homine puro, quamuis sit supposito unus, sunt tamen
plures et appetitus et operationes, secundum diuersa naturalia principia. nam
secundum rationalem partem, inest ei uoluntas; secundum sensitiuam, irascibilis
et concupiscibilis; et rursus naturalis appetitus consequens uires naturales.
similiter autem et secundum oculum uidet, secundum aurem audit, pede ambulat,
lingua loquitur, et mente intelligit: quae sunt operationes diuersae. et hoc
ideo est, quia operationes non multiplicantur solum secundum diuersa subiecta
operantia, sed etiam secundum diuersa principia quibus unum et idem subiectum
operatur, a quibus etiam operationes speciem trahunt. diuina uero natura multo
plus distat ab humana quam naturalia principia humanae naturae ab inuicem. est
igitur alia et alia uoluntas et operatio diuinae et humanae naturae in christo,
licet ipse christus sit in utraque natura unus. item. ex auctoritate scripturae
manifeste ostenditur in christo duas uoluntates fuisse. dicit enim ipse, ioan.
6-38: descendi de caelo non ut faciam uoluntatem meam, sed uoluntatem eius qui
misit me, et lucae 22-42: non mea uoluntas, sed tua fiat; ex quibus patet quod
in christo fuit quaedam uoluntas propria eius, praeter uoluntatem patris.
manifestum est autem quod in eo fuit uoluntas quaedam communis sibi et patri:
patris enim et filii, sicut est una natura, ita etiam est una uoluntas. sunt
igitur in christo duae uoluntates. idem autem et de operationibus patet. fuit
enim in christo una operatio sibi et patri communis, cum ipse dicat, ioan. 5-19:
quaecumque pater facit haec et similiter filius facit. est autem in eo et alia
operatio, quae non conuenit patri, ut dormire, esurire, comedere, et alia
huiusmodi, quae christus humanitus fecit uel passus est, ut euangelistae
tradunt. non igitur fuit in christo una tantum operatio. uidetur autem haec
positio ortum habuisse ex hoc quod eius auctores nescierunt distinguere inter id
quod est simpliciter unum, et ordine unum. uiderunt enim uoluntatem humanam in
christo omnino sub uoluntate diuina ordinatam fuisse, ita quod nihil uoluntate
humana christus uoluit nisi quod eum uelle uoluntas diuina disposuit. similiter
etiam nihil christus secundum humanam naturam operatus est, uel agendo uel
patiendo, nisi quod uoluntas diuina disposuit: secundum illud ioan. 8-29: quae
placita sunt ei, facio semper. humana etiam operatio christi quandam efficaciam
diuinam ex unione diuinitatis consequebatur, sicut actio secundarii agentis
consequitur efficaciam quandam ex principali agente: et ex hoc contigit quod
quaelibet eius actio uel passio fuit salubris. propter quod dionysius humanam
christi operationem uocat theandricam, idest dei-uirilem; et etiam quia est dei
et hominis. uidentes igitur humanam uoluntatem et operationem christi sub diuina
ordinari infallibili ordine, iudicauerunt in christo esse tantum uoluntatem et
operationem unam; quamuis non sit idem, ut dictum est, ordinis unum et
simpliciter unum. contra eos qui dixerunt ex anima et corpore non esse aliquid
unum constitutum in christo. ex praemissis igitur manifestum est quod in christo
est tantum una persona, secundum fidei assertionem, et duae naturae, contra id
quod nestorius et eutyches posuerunt. sed quia hoc alienum uidetur ab his quae
naturalis ratio experitur, fuerunt quidam posteriores talem de unione positionem
asserentes. quia enim ex unione animae et corporis constituitur homo, sed ex hac
anima et ex hoc corpore hic homo, quod hypostasim et personam designat, uolentes
euitare ne cogerentur in christo ponere aliquam hypostasim uel personam praeter
hypostasim uel personam uerbi, dixerunt quod anima et corpus non fuerunt unita
in christo, nec ex eis aliqua substantia facta est, et per hoc nestorii haeresim
uitare uolebant. rursus, quia hoc impossibile uidetur quod aliquid sit
substantiale alicui et non sit de natura eius quam prius habuit, absque
mutatione ipsius; uerbum autem omnino immutabile est: ne cogerentur ponere
animam et corpus assumpta pertinere ad naturam uerbi quam habuit ab aeterno,
posuerunt quod uerbum assumpsit animam humanam et corpus modo accidentali, sicut
homo assumit indumentum; per hoc errorem eutychetis excludere uolentes. sed haec
positio omnino doctrinae fidei repugnat. anima enim et corpus sua unione hominem
constituunt: forma enim materiae adueniens speciem constituit. si igitur anima
et corpus non fuerint unita in christo, christus non fuit homo: contra apostolum
dicentem i ad tim. 2-5: mediator dei et hominum homo christus iesus. item.
unusquisque nostrum ea ratione homo dicitur quia est ex anima rationali et
corpore constitutus. si igitur christus non ea ratione dicitur homo, sed solum
quia habuit animam et corpus licet non unita, aequiuoce dicetur homo, et non
erit eiusdem speciei nobiscum: contra apostolum dicentem, hebr. 2-17, quod
debuit per omnia fratribus assimilari. adhuc. non omne corpus pertinet ad
humanam naturam, sed solum corpus humanum. non est autem corpus humanum nisi
quod est per unionem animae rationalis uiuificatum: neque enim oculus, aut
manus, aut pes, uel caro et os, anima separata, dicuntur nisi aequiuoce. non
igitur poterit dici quod uerbum assumpsit naturam humanam, si corpus animae non
unitum assumpsit. amplius. anima humana naturaliter unibilis est corpori. anima
igitur quae nunquam corpori unitur ad aliquid constituendum, non est anima
humana: quia quod est praeter naturam, non potest esse semper. si igitur anima
christi non est unita corpori eius ad aliquid constituendum, relinquitur quod
non sit anima humana. et sic in christo non fuit humana natura. praeterea. si
uerbum unitum est animae et corpori accidentaliter sicut indumento, natura
humana non fuit natura uerbi. uerbum igitur, post unionem, non fuit subsistens
in duabus naturis: sicut neque homo indutus dicitur in duabus naturis
subsistere. quod quia eutyches dixit, in chalcedonensi synodo est damnatus.
item. indumenti passio non refertur ad indutum: non enim dicitur homo nasci
quando induitur, neque uulnerari si uestimentum laceretur. si igitur uerbum
assumpsit animam et corpus sicut homo indumentum, non poterit dici quod deus sit
natus aut passus propter corpus assumptum. adhuc. si uerbum assumpsit humanam
naturam solum ut indumentum, quo posset hominum oculis apparere, frustra animam
assumpsisset, quae secundum suam naturam inuisibilis est. amplius. secundum hoc
non aliter assumpsisset filius carnem humanam quam spiritus sanctus columbae
speciem in qua apparuit. quod patet esse falsum: nam spiritus sanctus non
dicitur factus columba, neque minor patre, sicut filius dicitur factus homo, et
minor patre secundum naturam assumptam. item. si quis diligenter consideret ad
hanc positionem diuersarum haeresum inconuenientia sequuntur. ex eo enim quod
dicit filium dei unitum animae et carni accidentali modo, sicut hominem
uestimento, conuenit cum opinione nestorii, qui secundum inhabitationem dei
uerbi in homine unionem esse factam asseruit: non enim deum esse indutum potest
intelligi per tactum corporeum, sed solum per gratiam inhabitantem. ex hoc etiam
quod dixit accidentalem unionem uerbi ad animam et carnem humanam, sequitur quod
uerbum post unionem non fuit subsistens in duabus naturis, quod eutyches dixit:
nihil enim subsistit in eo quod sibi accidentaliter unitur. ex eo uero quod
dicit animam et carnem non uniri ad aliquid constituendum conuenit partim quidem
cum ario et apollinari, qui posuerunt corpus christi non animatum anima
rationali; et partim cum manichaeo, qui posuit christum non uerum hominem, sed
phantasticum fuisse. si enim anima non est unita carni ad alicuius
constitutionem, phantasticum erat quod uidebatur christus similis aliis
hominibus ex unione animae et corporis constitutis. sumpsit autem haec positio
occasionem ex uerbo apostoli dicentis, philipp. 2-7: habitu inuentus ut homo.
non enim intellexerunt hoc secundum metaphoram dici. quae autem metaphorice
dicuntur, non oportet secundum omnia similia esse. habet igitur natura humana
assumpta quandam indumenti similitudinem, inquantum uerbum per carnem uisibilem
uidebatur, sicut homo uidetur per indumentum: non autem quantum ad hoc quod unio
uerbi ad humanam naturam in christo fuerit modo accidentali. contra eos qui
ponunt duo supposita uel duas hypostases in una persona christi. hanc igitur
positionem, propter praedicta inconuenientia, alii quidem uitantes, posuerunt ex
anima et carne in domino iesu christo unam substantiam constitutam esse,
scilicet hominem quendam eiusdem speciei aliis hominibus; quem quidem hominem
unitum dicunt uerbo dei, non quidem in natura, sed in persona, ut scilicet sit
una persona uerbi dei et illius hominis; sed quia homo ille quaedam indiuidua
substantia est, quod est esse hypostasim et suppositum, dicunt quidam in christo
aliam esse hypostasim et suppositum illius hominis et uerbi dei, sed unam
personam utriusque; ratione cuius unitatis dicunt uerbum dei de homine illo
praedicari, et hominem illum de dei uerbo; ut sit sensus, uerbum dei est homo,
idest, persona uerbi dei est persona hominis, et e conuerso; et hac ratione,
quicquid de uerbo dei praedicatur, dicunt de homine illo posse praedicari, et e
conuerso, cum quadam tamen replicatione, ut, cum dicitur, deus est passus, sit
sensus, homo, qui est deus propter unitatem personae, est passus; et, homo
creauit stellas, idest, ille qui est homo. sed haec positio de necessitate in
errorem nestorii delabitur. si enim differentia personae et hypostasis
attendatur, inuenitur persona esse non alienum ab hypostasi, sed quaedam pars
eius. nihil enim aliud est persona quam hypostasis talis naturae scilicet
rationalis: quod patet ex definitione boetii dicentis quod persona est
rationalis naturae indiuidua substantia: ex quo patet quod, licet non omnis
hypostasis sit persona, omnis tamen hypostasis humanae naturae persona est. si
igitur ex sola unione animae et corporis constituta est in christo quaedam
substantia particularis quae est hypostasis, scilicet ille homo, sequitur quod
ex eadem unione sit constituta persona. sic igitur in christo erunt duae
personae, una illius hominis de nouo constituta, et alia aeterna uerbi dei. quod
est nestorianae impietatis. item. etsi hypostasis illius hominis non posset dici
persona, tamen idem est hypostasis uerbi dei quod persona. si igitur hypostasis
uerbi dei non est illius hominis, neque etiam persona uerbi dei erit persona
illius hominis. et sic falsum erit quod dicunt, quod persona illius hominis est
persona uerbi dei. adhuc. dato quod persona esset aliud ab hypostasi uerbi dei
uel hominis, non posset alia differentia inueniri nisi quod persona supra
hypostasim addit proprietatem aliquam: nihil enim ad genus substantiae pertinens
addere potest, cum hypostasis sit completissimum in genere substantiae, quod
dicitur substantia prima. si igitur unio facta est secundum personam et non
secundum hypostasim, sequitur quod non sit facta unio nisi secundum aliquam
proprietatem accidentalem. quod iterum redit in errorem nestorii. amplius.
cyrillus dicit, in epistola ad nestorium, quae est in ephesina synodo approbata:
si quis non confitetur carni secundum subsistentiam unitum ex deo patre uerbum,
unumque esse christum cum sua carne, eundem uidelicet deum simul et hominem,
anathema sit. et fere ubique in synodalibus scriptis hoc errori nestorii
deputatur, qui posuit duas in christo hypostases. praeterea. damascenus, in iii
libro, dicit: ex duabus naturis perfectis dicimus esse factam unionem: non
secundum prosopicam, idest personalem, ut dei inimicus dicit nestorius, sed
secundum hypostasim. unde patet expresse quod haec fuit positio nestorii,
confiteri unam personam et duas hypostases. item. hypostasis et suppositum
oportet idem esse. nam de prima substantia, quae est hypostasis, omnia alia
praedicantur: scilicet et uniuersalia in genere substantiae, et accidentia,
secundum philosophum in praedicamentis. si igitur in christo non sunt duae
hypostases, per consequens neque duo supposita. adhuc. si uerbum et homo ille
supposito differunt, oportet quod, supposito homine illo, non supponatur uerbum
dei, nec e conuerso. sed distinctis suppositis, necesse est et ea quae de ipsis
dicuntur, distingui: nam supposito hominis non conueniunt praedicta praedicata
diuina nisi propter uerbum, neque e conuerso. separatim igitur accipienda erunt
quae de christo in scripturis dicuntur, diuina scilicet et humana: quod est
contra sententiam cyrilli, in synodo confirmatam, dicentis: si quis personis
duabus uel subsistentiis uel eas quae sunt in euangelicis et apostolicis
scripturis impertit uoces, aut de christo a sanctis dictas, aut ab ipso de se;
et quasdam quidem uelut homini praeter illud ex deo uerbum specialiter
intellecto applicat, quasdam uero uelut deo decibiles, soli ex deo patre uerbo,
anathema sit. amplius. secundum positionem praedictam, ea quae uerbo dei
conueniunt per naturam, de illo homine non dicerentur nisi per quandam
associationem in una persona: hoc enim significat replicatio interposita cum sic
exponunt, homo ille creauit stellas, idest, filius dei, qui est homo ille, et
similiter de aliis huiusmodi. unde, cum dicitur, homo ille est deus, sic
intelligitur: homo ille uerbo deus existit. huiusmodi autem locutiones condemnat
cyrillus, dicens: si quis audet dicere assumptum hominem coadorari oportere dei
uerbo, conglorificari, et coappellari deum, quasi alterum alteri (id enim quod
est co semper quoties additur hoc intelligi cogit); et non magis una adoratione
honorificat emanuelem, et unam ei glorificationem adhibet, secundum quod factum
est caro uerbum: anathema sit. praeterea. si homo ille supposito est aliud a dei
uerbo, non potest ad personam uerbi pertinere nisi per assumptionem qua
assumptus est a uerbo. sed hoc est alienum a recto sensu fidei. dicitur enim in
ephesina synodo, ex uerbis felicis papae et martyris: credimus in deum nostrum
iesum de uirgine maria natum, quia ipse est dei sempiternus filius et uerbum, et
non homo a deo assumptus, ut alter sit praeter illum. neque enim hominem
assumpsit dei filius, ut sit alter praeter ipsum: sed deus existens perfectus,
factus simul et homo perfectus, incarnatus de uirgine. item. quae sunt plura
supposito, simpliciter plura sunt, nec sunt unum nisi secundum quid. si igitur
in christo sunt duo supposita, sequitur quod sit simpliciter duo, et non
secundum quid. quod est soluere iesum: quia unumquodque intantum est inquantum
unum est; quod igitur non est simpliciter unum, non est simpliciter ens. quid
catholica fides sentiat de incarnatione christi. ex supra dictis igitur
manifestum est quod, secundum catholicae fidei traditionem, oportet dicere quod
in christo sit natura diuina perfecta et humana natura perfecta, ex anima
scilicet rationali et humana carne constituta; et quod hae duae naturae unitae
sunt in christo non per solam inhabitationem; neque accidentali modo, ut homo
unitur uestimento; neque in sola personali habitudine et proprietate; sed
secundum unam hypostasim et suppositum unum. hoc enim solum modo saluari possunt
ea quae in scripturis circa incarnationem traduntur. cum enim scriptura sacra
indistincte quae sunt dei homini illi attribuat, et quae sunt illius hominis
deo, ut ex praemissis patet; oportet unum et eundem esse de quo utraque
dicantur. sed quia opposita de eodem secundum idem dici uere non possunt; diuina
autem et humana quae de christo dicuntur, oppositionem habent, utpote passum et
impassibile, mortuum et immortale, et cetera huiusmodi; necesse est quod
secundum aliud et aliud diuina et humana praedicentur de christo. sic igitur
quantum ad id de quo utraque praedicantur, non est distinctio facienda, sed
inuenitur unitas. quantum autem ad id secundum quod praedicantur, distinctio est
facienda. naturales autem proprietates praedicantur de unoquoque secundum eius
naturam: sicut de hoc lapide ferri deorsum secundum naturam grauitatis. cum
igitur aliud et aliud sit secundum quod diuina et humana praedicantur de
christo, necesse est dicere in christo esse duas naturas inconfusas et
impermixtas. id autem de quo praedicantur proprietates naturales secundum
naturam propriam ad genus substantiae pertinentem, est hypostasis et suppositum
illius naturae. quia igitur indistinctum est et unum id de quo humana et diuina
praedicantur circa christum, necesse est dicere christum esse unam hypostasim et
unum suppositum humanae et diuinae naturae. sic enim uere et proprie de homine
illo praedicabuntur diuina, secundum hoc quod homo ille importat suppositum non
solum humanae naturae, sed diuinae: et e conuerso de uerbo dei praedicantur
humana inquantum est suppositum humanae naturae. ex quo etiam patet quod, licet
filius sit incarnatus, non tamen oportet neque patrem neque spiritum sanctum
esse incarnatum: cum incarnatio non sit facta secundum unionem in natura, in qua
tres personae diuinae conueniunt, sed secundum hypostasim et suppositum, prout
tres personae distinguuntur. et sic, sicut in trinitate sunt plures personae
subsistentes in una natura, ita in mysterio incarnationis est una persona
subsistens in pluribus naturis. obiectiones contra fidem incarnationis. sed
contra hanc catholicae fidei sententiam, plures difficultates concurrunt,
propter quas aduersarii fidei incarnationem impugnant. ostensum est enim in
primo libro quod deus neque corpus est, neque uirtus in corpore. si autem carnem
assumpsit, sequitur quod uel sit mutatus in corpus, uel quod sit uirtus in
corpore, post incarnationem. impossibile igitur uidetur deum fuisse incarnatum.
item. omne quod acquirit nouam naturam, est substantiali mutationi subiectum:
secundum hoc enim aliquid generatur, quod naturam aliquam acquirit. si igitur
hypostasis filii dei fiat de nouo subsistens in natura humana, uidetur quod
esset substantialiter mutata. adhuc. nulla hypostasis alicuius naturae
extenditur extra naturam illam: quin potius natura inuenitur extra hypostasim,
utpote multas hypostases sub se habens. si igitur hypostasis filii dei sit per
incarnationem facta hypostasis humanae naturae, sequitur quod filius dei non sit
ubique post incarnationem: cum humana natura ubique non sit. amplius. rei unius
et eiusdem non est nisi unum quod quid est: hoc enim significat substantiam rei,
quae unius una est. sed natura cuiuslibet rei est quod quid est eius: natura
enim rei est quam significat definitio. impossibile est igitur, ut uidetur, quod
una hypostasis in duabus naturis subsistat. praeterea. in his quae sunt sine
materia, non potest esse aliud quidditas rei et res, ut supra ostensum est. et
hoc praecipue est in deo, qui est non solum sua quidditas, sed etiam suum esse.
sed humana natura non potest esse idem quod diuina hypostasis. ergo impossibile
esse uidetur quod diuina hypostasis subsistat in humana natura. item. natura est
simplicior et formalior hypostasi quae in ea subsistit: nam per additionem
alicuius materialis natura communis indiuiduatur ad hanc hypostasim. si igitur
diuina hypostasis subsistat in humana natura, uidetur sequi quod humana natura
sit simplicior et formalior quam diuina hypostasis. quod est omnino impossibile.
adhuc. in his solum quae sunt ex materia et forma composita, differre inuenitur
singulare et quidditas eius: ex eo quod singulare est indiuiduatum per materiam
designatam, quae in quidditate et natura speciei non includitur; in signatione
enim socratis includitur haec materia, non autem in ratione humanae naturae.
omnis igitur hypostasis in natura humana subsistens est constituta per materiam
signatam. quod de diuina hypostasi dici non potest. non est igitur possibile, ut
uidetur, quod hypostasis uerbi dei subsistat in humana natura. amplius. anima et
corpus in christo non fuerunt minoris uirtutis quam in aliis hominibus. sed in
aliis hominibus ex sua unione constituunt suppositum, hypostasim et personam.
igitur in christo ex unione animae et corporis constituitur suppositum,
hypostasis et persona. non autem suppositum, hypostasis et persona dei uerbi,
quae est aeterna. igitur in christo est aliud suppositum, hypostasis et persona,
praeter suppositum, hypostasim et personam dei uerbi, ut uidetur. praeterea.
sicut ex anima et corpore constituitur humana natura in communi, ita ex hac
anima et ex hoc corpore constituitur hic homo, quod est hypostasis hominis. sed
in christo fuit haec anima et hoc corpus. igitur ex eorum unione constituta est
hypostasis, ut uidetur. et sic idem quod prius. item. hic homo qui est christus,
prout consideratur ex anima solum et carne consistens, est quaedam substantia.
non autem uniuersalis. ergo particularis. ergo est hypostasis. adhuc. si idem
est suppositum humanae et diuinae naturae in christo, oportet quod de intellectu
hominis qui est christus, sit hypostasis diuina. non autem est de intellectu
aliorum hominum. homo igitur aequiuoce de christo dicetur et aliis. et sic non
erit eiusdem speciei nobiscum. amplius. in christo tria inueniuntur, ut ex
dictis patet: scilicet corpus, anima et diuinitas. anima autem, cum sit nobilior
corpore, non est suppositum corporis, sed magis forma eius. neque igitur id quod
est diuinum, est suppositum humanae naturae, sed magis formaliter se habet ad
ipsam. praeterea. omne quod aduenit alicui post esse completum, aduenit ei
accidentaliter. sed, cum uerbum dei sit ab aeterno, manifestum est quod caro
assumpta aduenit ei post esse completum. igitur aduenit ei accidentaliter.
quomodo oporteat intelligere incarnationem filii dei. ad horum igitur solutionem
considerandam, paulo altius inchoandum est. cum enim eutyches unionem dei et
hominis factam esse posuerit in natura; nestorius autem nec in natura nec in
persona; fides autem catholica hoc teneat, quod sit facta unio in persona, non
in natura: necessarium uidetur praecognoscere quid sit uniri in natura, et quid
sit uniri in persona. natura igitur licet multis modis dicatur - nam et
generatio uiuentium, et principium generationis et motus, et materia et forma
natura dicuntur: item et aliquando natura dicitur quod quid est rei, continens
ea quae ad speciei pertinent integritatem; sic enim dicimus naturam humanam
communem esse omnibus hominibus, et similiter in ceteris: - illa ergo uniuntur
in natura ex quibus constituitur integritas speciei alicuius: sicut anima et
corpus humanum uniuntur ad constituendum speciem animalis, et uniuersaliter
quaecumque sunt partes speciei. est autem impossibile quod alicui speciei in sua
integritate iam constitutae aliquid extraneum uniatur in unitatem naturae, nisi
species soluatur. cum enim species sint sicut numeri, in quibus quaelibet unitas
addita uel subtracta uariat speciem si quid ad speciem iam perfectam addatur,
necesse est iam aliam speciem esse: sicut si substantiae animatae tantum addatur
sensibile, erit alia species; nam animal et planta diuersae species sunt.
contingit tamen id quod non est de integritate speciei, in aliquo indiuiduo sub
illa specie contento reperiri: sicut album et uestitum in socrate uel platone,
aut digitus sextus, uel aliquid huiusmodi. unde nihil prohibet aliqua uniri in
indiuiduo quae non uniuntur in una integritate speciei: sicut humana natura et
albedo et musica in socrate, et huiusmodi, quae dicuntur esse unum subiecto. et
quia indiuiduum in genere substantiae dicitur hypostasis, in substantiis autem
rationalibus dicitur etiam persona, conuenienter omnia huiusmodi dicuntur uniri
secundum hypostasim, uel etiam secundum personam. sic igitur patet quod nihil
prohibet aliqua non unita esse secundum naturam, uniri autem secundum hypostasim
uel personam. audientes autem haeretici in christo unionem dei et hominis esse
factam, contrariis uiis incesserunt ad hoc exponendum, praetermisso tramite
ueritatis. aliqui enim hanc unionem aestimauerunt ad modum eorum quae uniuntur
in unam naturam: sicut arius et apollinaris, ponentes quod uerbum erat corpori
christi pro anima, siue pro mente; et sicut eutyches, qui posuit ante
incarnationem duas naturas dei et hominis, post incarnationem uero unam. sed
eorum dictum omnino impossibilitatem continet. manifestum est enim naturam uerbi
ab aeterno in sua integritate perfectissimam esse, nec omnino corrumpi aut
mutari posse. unde impossibile est aliquid extrinsecum a natura diuina, utpote
naturam humanam uel aliquam partem eius, in unitatem naturae ei aduenire. alii
uero, huius positionis impossibilitatem uidentes, in uiam contrariam
diuerterunt. ea enim quae habenti aliquam naturam adueniunt nec tamen pertinent
ad integritatem naturae illius, uel accidentia esse uidentur, ut albedo et
musica; uel accidentaliter se habere ad ipsum, sicut anulus, uestimentum, domus,
et similia. considerauerunt autem, quod, cum humana natura uerbo dei adueniat
nec ad eius naturae integritatem pertineat, necesse est, ut putauerunt, quod
humana natura accidentalem unionem haberet ad uerbum. et quidem manifestum est
quod non potest inesse uerbo ut accidens: tum quia deus non est susceptiuum
accidentis, ut supra probatum est; tum quia humana natura, cum sit de genere
substantiae, nullius accidens esse potest. unde reliquum uidebatur quod humana
natura adueniret uerbo, non sicut accidens, sed sicut accidentaliter se habens
ad ipsum. posuit igitur nestorius quod humana natura christi se habebat ad
uerbum sicut templum quoddam: ita quod secundum solam inhabitationem erat
intelligenda unio uerbi ad humanam naturam. et quia templum seorsum habet suam
indiuiduationem ab eo qui inhabitat templum; indiuiduatio autem conueniens
humanae naturae est personalitas: reliquum erat quod alia esset personalitas
humanae naturae, et alia uerbi. et sic uerbum et ille homo erant duae personae.
quod quidem inconueniens alii uitare uolentes, circa humanam naturam talem
dispositionem introduxerunt ut ei personalitas proprie conuenire non possit,
dicentes animam et corpus, in quibus integritas humanae naturae consistit, a
uerbo sic esse assumpta ut corpori anima non esset unita ad aliquam substantiam
constituendam: ne cogerentur dicere illam substantiam sic constitutam rationem
personae habere. unionem uero uerbi ad animam et corpus posuerunt sicut ad ea
quae accidentaliter se habent, puta induti ad indumentum, in hoc quodammodo
nestorium imitantes. his igitur remotis per supra dicta, necessarium est ponere
talem fuisse unionem uerbi et hominis ut neque ex duabus una natura conflata
sit; neque uerbi ad humanam naturam talis fuerit unio sicut est alicuius
substantiae, puta hominis, ad exteriora, quae accidentaliter se habent ad ipsum,
ut domus et uestimentum; sed uerbum in humana natura sicut in sibi propria facta
per incarnationem, subsistere ponatur; ut et corpus illud uere sit corpus uerbi
dei; et similiter anima; et uerbum dei uere sit homo. et quamuis haec unio
perfecte ab homine non ualeat explicari, tamen, secundum modum et facultatem
nostram, conabimur aliquid dicere ad aedificationem fidei, ut circa hoc
mysterium fides catholica ab infidelibus defendatur. in omnibus autem rebus
creatis nihil inuenitur huic unioni tam simile sicut unio animae ad corpus: et
maior esset similitudo, ut etiam augustinus dicit, contra felicianum, si esset
unus intellectus in omnibus hominibus, ut quidam posuerunt, secundum quos
oporteret dicere quod intellectus praeexistens hoc modo de nouo conceptui
hominis uniatur ut ex utroque fiat una persona, sicut ponimus uerbum
praeexistens humanae naturae in personam unam uniri. unde et propter hanc
similitudinem utriusque unionis, athanasius dicit, in symbolo quod, sicut anima
rationalis et caro unus est homo, ita deus et homo unus est christus. sed cum
anima rationalis uniatur corpori et sicut materiae et sicut instrumento, non
potest esse similitudo quantum ad primum modum unionis: sic enim ex deo et
homine fieret una natura, cum materia et forma proprie naturam constituant
speciei. relinquitur ergo ut attendatur similitudo secundum quod anima unitur
corpori ut instrumento. ad quod etiam dicta antiquorum doctorum concordant, qui
humanam naturam in christo organum quoddam diuinitatis posuerunt, sicut et
ponitur corpus organum animae. aliter enim est animae organum corpus et eius
partes, et aliter exteriora instrumenta. haec enim dolabra non est proprium
instrumentum, sicut haec manus: per dolabram enim multi possunt operari, sed
haec manus ad propriam operationem huius animae deputatur. propter quod manus
est organum unitum et proprium: dolabra autem instrumentum exterius et commune.
sic igitur et in unione dei et hominis considerari potest. omnes enim homines
comparantur ad deum ut quaedam instrumenta quibus operatur: ipse enim est qui
operatur in nobis uelle et perficere pro bona uoluntate, secundum apostolum,
philipp. 2-13. sed alii homines comparantur ad deum quasi instrumenta extrinseca
et separata: mouentur enim a deo non ad operationes proprias sibi tantum, sed ad
operationes communes omni rationali naturae, ut est intelligere ueritatem,
diligere bona, et operari iusta. sed humana natura in christo assumpta est ut
instrumentaliter operetur ea quae sunt operationes propriae solius dei, sicut
est mundare peccata, illuminare mentes per gratiam, et introducere in
perfectionem uitae aeternae. comparatur igitur humana natura christi ad deum
sicut instrumentum proprium et coniunctum, ut manus ad animam. nec discrepat a
rerum naturalium consuetudine quod aliquid sit naturaliter proprium instrumentum
alicuius quod tamen non est forma ipsius. nam lingua, prout est instrumentum
locutionis, est proprium organum intellectus: qui tamen prout philosophus
probat, nullius partis corporis actus est. similiter etiam inuenitur aliquod
instrumentum quod ad naturam speciei non pertinet, et tamen ex parte materiae
competit huic indiuiduo: ut sextus digitus uel aliquid huiusmodi. nihil igitur
prohibet hoc modo ponere unionem humanae naturae ad uerbum quod humana natura
sit quasi uerbi instrumentum non separatum sed coniunctum, nec tamen humana
natura ad naturam uerbi pertinet, nec uerbum est eius forma; pertinet tamen ad
eius personam. praedicta tamen exempla non sic posita sunt ut omnimoda
similitudo in his sit requirenda: intelligendum est enim uerbum dei multo
sublimius et intimius humanae naturae potuisse uniri quam anima qualicumque
proprio instrumento, praecipue cum toti humanae naturae mediante intellectu
coniunctum dicatur. et licet uerbum dei sua uirtute penetret omnia, utpote omnia
conseruans et portans, creaturis tamen intellectualibus, quae proprie uerbo
perfrui possunt et eius participes esse, ex quadam similitudinis affinitate, et
eminentius et ineffabilius potest uniri. quod assumptio humanae naturae maxime
competebat uerbo dei. ex quo etiam patet quod humanae naturae assumptio
potissime competit personae uerbi. nam, si assumptio naturae humanae ad salutem
hominum ordinatur; ultima autem salus hominis est ut secundum intellectiuam
partem perficiatur contemplatione ueritatis primae: oportuit per uerbum, quod
secundum emanationem intellectualem a patre procedit, humanam naturam assumi.
rursus. affinitas quaedam uidetur maxime uerbi ad humanam naturam. homo enim
propriam speciem sortitur secundum quod rationalis est. uerbum autem rationi
affine est: unde apud graecos logos uerbum et ratio dicitur. conuenientissime
igitur uerbum rationali naturae unitum est: nam et propter affinitatem
praedictam, diuina scriptura nomen imaginis et uerbo attribuit et homini; dicit
enim apostolus, coloss. 1-15, de uerbo, quod est imago inuisibilis dei; et idem
de homine, i cor. 11-7, quod uir est imago dei. habet etiam uerbum non solum ad
rationalem naturam, sed etiam uniuersaliter ad omnem creaturam quandam
affinitatis rationem: cum uerbum contineat rationes omnium creatorum a deo,
sicut et artifex homo conceptione sui intellectus rationes artificiatorum
comprehendit. sic igitur omnes creaturae nihil aliud sunt quam realis quaedam
expressio et repraesentatio eorum quae in conceptione diuini uerbi
comprehenduntur: propter quod et omnia per uerbum facta esse dicuntur.
conuenienter igitur uerbum creaturae, scilicet humanae naturae, unitum est. quod
humana natura assumpta a uerbo non praeextitit assumptioni, sed in ipsa
conceptione fuit assumpta. cum autem uerbum humanam naturam assumpserit in
unitatem personae, ut ex dictis iam patet, oportuit humanam naturam non
praeexistere antequam uerbo uniretur. si enim praeexisteret, cum natura
praeexistere non possit nisi in indiuiduo, oportuisset esse aliquod indiuiduum
illius humanae naturae praeexistentis ante unionem. indiuiduum autem humanae
naturae est hypostasis et persona. erit igitur dicere quod humana natura
assumenda a uerbo in aliqua hypostasi uel persona praeextitisset. si igitur
natura illa assumpta fuisset manente priori hypostasi uel persona, remansissent
post unionem duae hypostases uel personae, una uerbi, et alia hominis. et sic
non esset facta unio in hypostasi uel persona. quod est contra sententiam fidei.
si uero hypostasis uel persona illa non remaneret in qua natura assumenda a
uerbo praeextitisset, hoc sine corruptione accidere non potuisset: nullum enim
singulare desinit esse hoc quod est nisi per corruptionem. sic igitur
oportuisset illum hominem corrumpi qui unioni praeextitisset: et per consequens
humanam naturam in eo existentem. impossibile igitur fuit quod uerbum assumeret
in unitatem personae aliquem hominem praeexistentem. simul autem et derogaretur
perfectioni incarnationis dei uerbi, si aliquid eorum quae naturalia sunt
homini, ei deesset. est autem naturale homini ut nascatur natiuitate humana. hoc
autem dei uerbum non haberet si hominem praeexistentem assumpsisset: nam ille
homo in sua natiuitate purus homo extitisset, unde eius natiuitas uerbo non
posset attribui, nec beata uirgo mater uerbi dici posset. fides autem catholica
per omnia sine peccato similem eum nobis in naturalibus confitetur, dicens
filium dei, secundum apostolum, factum ex muliere et natum, et uirginem matrem
dei. non igitur hoc decuit, ut praeexistentem hominem assumeret. hinc etiam
apparet quod ab ipso conceptionis principio naturam humanam sibi uniuit. quia
sicut humanatio dei uerbi requirit quod uerbum dei sit natum natiuitate humana,
ad hoc quod sit uerus homo et naturalis per omnia in naturalibus nobis
conformis, ita requirit quod dei uerbum sit conceptum conceptione humana: non
enim secundum naturae ordinem homo nascitur nisi prius concipiatur. si autem
natura humana assumenda prius in qualicumque statu concepta fuisset quam uerbo
uniretur, illa conceptio uerbo dei attribui non posset, ut diceretur conceptum
conceptione humana. oportuit igitur quod ab ipso conceptionis principio uerbum
dei humanae naturae uniretur. rursum. in generatione humana uirtus actiua agit
ad complementum humanae naturae in aliquo determinato indiuiduo. si autem uerbum
dei non a principio conceptionis humanam naturam assumpsisset, uirtus actiua in
generatione, ante unionem, suam actionem ordinasset ad aliquod indiuiduum
humanae naturae, quod est hypostasis uel persona humana; post unionem autem,
oportuisset ordinari totam generationem ad aliam hypostasim uel personam,
scilicet dei uerbum, quod nascebatur in humana natura. sic igitur non fuisset
una numero generatio: utpote ad duas personas ordinata. nec fuisset uniformis
secundum totum: quod a naturae ordine uidetur alienum. non igitur fuit
conueniens quod uerbum dei post conceptionem humanam naturam assumeret, sed in
ipsa conceptione. item. hoc uidetur generationis humanae ordo requirere, ut qui
concipitur ipse idem nascatur, et non alius: cum conceptio ad natiuitatem
ordinetur. unde, si filius dei natus est natiuitate humana, oportet etiam quod
filius dei sit conceptione humana conceptus, et non purus homo. quod natura
assumpta a uerbo in ipsa conceptione fuit perfecta quantum ad animam et corpus.
ulterius autem ex hoc manifestum est quod in ipso conceptionis principio anima
rationalis corpori fuit unita. uerbum enim dei mediante anima rationali corpus
assumpsit: corpus enim hominis non magis assumptibile est a deo quam alia
corpora nisi propter animam rationalem. non igitur uerbum dei assumpsit corpus
absque anima rationali. cum igitur uerbum dei assumpserit corpus ab ipso
conceptionis principio, oportuit quod in ipso conceptionis principio anima
rationalis corpori uniretur. item. posito eo quod est posterius in generatione,
necesse est et id quod est prius secundum generationis ordinem, poni. posterius
autem in generatione est id quod est perfectissimum. perfectissimum autem est
ipsum indiuiduum generatum, quod in generatione humana est hypostasis uel
persona, ad cuius constitutionem ordinantur et anima et corpus. posita igitur
personalitate hominis generati, necesse est quidem existere et corpus et animam
rationalem. personalitas autem hominis christi non est alia quam personalitas
dei uerbi. uerbum autem dei in ipsa conceptione uniuit sibi corpus humanum. fuit
ergo ibi personalitas illius hominis. ergo oportuit quod et anima rationalis
adesset. inconueniens etiam fuisset ut uerbum, quod est fons et origo omnium
perfectionum et formarum, alicui rei informi et nondum perfectionem naturae
habenti uniretur. quicquid autem fit corporeum, ante animationem est informe et
nondum perfectionem naturae habens. non igitur fuit conueniens ut uerbum dei
uniretur corpori nondum animato. et sic a principio conceptionis oportuit animam
illam corpori uniri. ex hoc etiam apparet quod corpus illud assumptum a
principio conceptionis fuit formatum, si nihil informe dei uerbum assumere
debuit. similiter autem anima requirit propriam materiam: sicut et quaelibet
alia forma naturalis. est autem propria materia animae corpus organizatum: est
enim anima entelechia corporis organici physici potentia uitam habentis. si
igitur anima a principio conceptionis corpori fuit unita, ut ostensum est,
necessarium fuit ut corpus a principio conceptionis organizatum et formatum
esset. et etiam organizatio corporis ordine generationis praecedit animae
rationalis introductionem. unde, posito posteriori, necesse fuit et ponere
prius. crementum autem quantitatis usque ad debitam mensuram, nihil prohibet
sequi corporis animationem. sic igitur circa conceptionem hominis assumpti
sentiendum est, quod in ipso conceptionis principio fuit corpus organizatum et
formatum, sed nondum habens debitam quantitatem. quod christum decuit nasci ex
uirgine. per hoc autem patet quod necesse fuit hominem illum ex uirgine matre
nasci, absque naturali semine. semen enim uiri requiritur in generatione humana
tanquam principium actiuum, propter uirtutem actiuam quae in ipso est. sed
uirtus actiua in generatione corporis christi non potuit esse naturalis,
secundum praedicta: quia uirtus naturalis non subito perficit totam corporis
formationem, sed ad hoc indiget tempore; corpus autem christi in ipso principio
suae conceptionis fuit formatum et organizatum, ut ostensum est. relinquitur
igitur quod generatio christi humana fuit absque naturali semine. item. semen
maris, in generatione animalis cuiuscumque, trahit ad se materiam quam mater
ministrat, quasi uirtus quae est in semine maris intendat sui ipsius
complementum ut finem totius generationis; unde et, completa generatione, ipsum
semen, immutatum et completum, est proles quae nascitur. sed in generatione
humana christi fuit ultimus generationis terminus unio ad diuinam personam, non
autem aliqua persona seu hypostasis humana constituenda, ut ex dictis patet. non
igitur in hac generatione potuit esse actiuum principium semen uiri, sed sola
uirtus diuina: ut sicut semen uiri, in generatione communi hominum, in suam
subsistentiam trahit materiam a matre ministratam, ita eandem materiam, in
generatione christi, uerbum dei ad suam unionem assumpsit. similiter autem
manifestum est quod conueniens erat ut in ipsa generatione humana uerbi dei,
aliqua proprietas spiritualis generationis uerbi reluceret. uerbum autem,
secundum quod a dicente progreditur, siue interius conceptum siue exterius
prolatum, corruptionem dicenti non affert, sed magis perfectionis plenitudo per
uerbum attenditur in dicente. conueniens igitur fuit ut sic uerbum dei secundum
humanam generationem conciperetur et nasceretur, ut matris integritas non
corrumperetur. cum hoc etiam manifestum est quod uerbum dei, quo omnia
constituta sunt, et quo omnia in sua integritate conseruantur, sic nasci decuit
ut per omnia matris integritatem seruaret. conueniens igitur fuit hanc
generationem fuisse ex uirgine. neque tamen hic generationis modus uerae et
naturali humanitati christi derogat, licet aliter quam alii homines generatus
sit. manifestum est enim, cum uirtus diuina infinita sit, ut supra probatum est;
et per eam omnes causae uirtutem producendi effectum sortiantur: quod quicumque
effectus per quamcumque causam producitur, potest per deum absque illius causae
adminiculo produci eiusdem speciei et naturae. sicut igitur uirtus naturalis
quae est in humano semine producit hominem uerum, speciem et humanam naturam
habentem; ita uirtus diuina, quae talem uirtutem semini dedit, absque huius
uirtute potest effectus illius uirtutis producere, constituendo uerum hominem,
speciem et naturam humanam habentem. si uero aliquis dicat quod, cum homo
naturaliter generatus habeat corpus naturaliter constitutum ex semine maris et
eo quod femina subministrat, quicquid sit illud, corpus christi non fuit eiusdem
naturae cum nostro, si non est ex maris semine generatum: - ad hoc manifesta
responsio est, secundum aristotelis positionem, dicentis quod semen maris non
intrat materialiter in constitutionem concepti, sed est solum actiuum
principium, materia uero corporis tota ministratur a matre. et sic, quantum ad
materiam corpus christi non differt a corpore nostro: nam etiam corpora nostra
materialiter constituta sunt ex eo quod est sumptum ex matre. si uero aliquis
praedictae positioni aristotelis repugnet, adhuc praedicta obiectio efficaciam
non habet. similitudo enim aliquorum aut dissimilitudo in materia non attenditur
secundum statum materiae in principio generationis, sed secundum conditionem
materiae iam praeparatae, prout est in termino generationis. non enim differt
secundum materiam aer ex terra, uel ex aqua generatus: quia licet aqua et terra
in principio generationis differentia sint, tamen per actionem generantis ad
unam dispositionem reducuntur. sic igitur diuina uirtute materia quae solum ex
muliere sumitur, potest reduci, in fine generationis, ad eandem dispositionem
quam habet materia si sumatur simul ex mare et femina. unde non erit aliqua
dissimilitudo, propter diuersitatem materiae, inter corpus christi, quod diuina
uirtute formatum est ex materia a sola matre assumpta, et corpora nostra, quae
uirtute naturae formantur ex materia, etiam si ab utroque parente assumantur.
manifestum est enim quod plus differt a materia quae ex uiro et muliere simul
assumitur, limus terrae, de quo deus primum hominem formauit quem utique constat
fuisse uerum hominem et nobis per omnia similem, quam materia sumpta solum ex
femina, ex qua corpus christi formatum est. unde natiuitas christi ex uirgine
nihil derogat ueritati humanitatis ipsius, nec similitudini eius ad nos. licet
enim uirtus naturalis requirat determinatam materiam ad determinatum effectum ex
ea producendum, uirtus tamen diuina, quae potest ex nihilo cuncta producere, in
agendo ad materiam determinatam non coartatur. similiter etiam nec per hoc
aliquid deperit dignitati matris christi quod uirgo concepit et peperit, quin
uera et naturalis mater filii dei dicatur. uirtute enim diuina faciente,
materiam naturalem ad generationem corporis christi ministrauit, quod solum ex
parte matris requiritur: ea uero quae in aliis matribus ad corruptionem
uirginitatis faciunt, non ordinantur ad id quod matris est, sed solum ad id quod
patris est, ut semen maris ad locum generationis perueniat. quod christus natus
est de spiritu sancto. quamuis autem omnis diuina operatio qua aliquid in
creaturis agitur, sit toti trinitati communis, ut ex supra habitis ostensum est,
formatio tamen corporis christi, quae diuina uirtute perfecta est, conuenienter
spiritui sancto attribuitur, licet sit toti trinitati communis. hoc enim
congruere uidetur incarnationi uerbi. nam sicut uerbum nostrum in mente
conceptum inuisibile est, exterius autem uoce prolatum sensibile fit; ita uerbum
dei secundum generationem aeternam in corde patris inuisibiliter existit, per
incarnationem autem nobis sensibile factum est. unde uerbi dei incarnatio est
sicut uocalis uerbi nostri expressio. expressio autem uocalis uerbi nostri fit
per spiritum nostrum, per quem uox uerbi nostri formatur. conuenienter igitur et
per spiritum filii dei eius carnis formatio dicitur facta. conuenit etiam hoc et
generationi humanae. uirtus enim actiua quae est in semine humano, ad se trahens
materiam quae fluit a matre, per spiritum operatur: fundatur enim huiusmodi
uirtus in spiritu, propter cuius continentiam semen spumosum oportet esse et
album. uerbum igitur dei, sibi carnem assumens ex uirgine, conuenienter hoc per
spiritum suum dicitur carnem assumendo formare. conuenit etiam hoc ad
insinuandam causam ad incarnationem uerbi mouentem. quae quidem nulla alia esse
potuit nisi immensus amor dei ad hominem, cuius naturam sibi uoluit in unitate
personae copulare. in diuinis autem spiritus sanctus est qui procedit ut amor,
ut supra dictum est. conueniens igitur fuit ut incarnationis opus spiritui
sancto attribuatur. solet etiam in sacra scriptura omnis gratia spiritui sancto
attribui, quia quod gratis datur, ex amore donantis uidetur esse collatum. nulla
autem maior est gratia homini collata quam quod deo in persona uniretur.
conuenienter igitur hoc opus spiritui sancto appropriatur. quod christus non
fuit filius spiritus sancti secundum carnem. quamuis autem christus de spiritu
sancto et uirgine conceptus dicatur, non potest tamen dici spiritus sanctus
pater christi secundum generationem humanam, sicut uirgo dicitur mater eius.
spiritus enim sanctus non produxit humanam naturam in christo ex sua substantia,
sed sola sua uirtute operatus est ad eius productionem. non ergo potest dici
spiritus sanctus pater christi secundum humanam generationem. esset etiam
inductiuum erroris si christus spiritus sancti filius diceretur. manifestum est
enim quod uerbum dei secundum hoc habet personam distinctam quod est filius dei
patris. si igitur secundum humanam naturam spiritus sancti filius diceretur,
daretur intelligi quod christus esset duo filii: nam uerbum dei spiritus sancti
filius esse non potest. et sic, cum filiationis nomen ad personam pertineat, non
ad naturam, sequeretur quod in christo essent duae personae. quod est a fide
catholica alienum. inconueniens etiam esset ut auctoritas patris et nomen ad
personam aliam transferretur. quod contingit si spiritus sanctus pater christi
diceretur. quod non sit dicendum christum esse creaturam. ulterius etiam
manifestum est quod, quamuis humana natura a uerbo assumpta sit aliqua creatura,
non tamen potest simpliciter enuntiari christum esse creaturam. creari enim est
fieri quoddam. cum autem fieri terminetur ad esse simpliciter, eius est fieri
quod habet esse subsistens: et huiusmodi est indiuiduum completum in genere
substantiae, quod quidem in natura intellectuali dicitur persona aut etiam
hypostasis. formae uero et accidentia, et etiam partes, non dicuntur fieri nisi
secundum quid, cum et esse non habeant in se subsistens, sed subsistant in alio:
unde, cum aliquis fit albus, non dicitur fieri simpliciter, sed secundum quid.
in christo autem non est alia hypostasis uel persona nisi uerbi dei, quae est
increata, ut ex praemissis manifestum est. non igitur simpliciter potest
enuntiari quod christus sit creatura: licet cum additione possit hoc dici, ut
dicatur creatura secundum quod homo, uel, secundum humanam naturam. licet autem
de subiecto quod est indiuiduum in genere substantiae, non simpliciter dicatur
fieri quod est proprium eius propter accidentia uel partes, sed solum secundum
quid; tamen simpliciter praedicantur de subiecto quaecumque consequuntur
naturaliter ad accidentia uel ad partes secundum propriam rationem; dicitur enim
simpliciter homo esse uidens, quia hoc consequitur ad oculum; et crispus,
propter capillos; et uisibilis, propter colorem. sic igitur et ea quae
consequuntur proprie ad humanam naturam, simpliciter possunt enuntiari de
christo: sicut quod est homo, quod est uisibilis, quod ambulauit, et omnia
huiusmodi. quod autem est personae proprium, de christo non enuntiatur ratione
humanae naturae nisi cum aliqua additione, uel expressa uel subintellecta.
solutio rationum contra incarnationem superius positarum. his igitur habitis, ea
quae contra incarnationis fidem supra opposita sunt, facile soluuntur. ostensum
est enim incarnationem uerbi non sic esse intelligendam quod uerbum sit in
carnem conuersum, aut sit corpori unitum ut forma. unde non est consequens ex
hoc quod uerbum est incarnatum, quod uere deus sit corpus uel uirtus in corpore,
ut prima ratio procedebat. similiter etiam non consequitur quod uerbum sit
substantialiter mutatum per hoc quod naturam humanam assumpsit. nulla enim
mutatio in ipso uerbo dei facta est, sed solum in humana natura quae est a uerbo
assumpta, secundum quam competit uerbo et generatum esse temporaliter et natum,
non autem secundum seipsum. quod etiam tertio proponitur, necessitatem non
habet. hypostasis enim non extenditur extra terminos illius naturae ex qua
subsistentiam habet. non autem uerbum dei subsistentiam habet ex natura humana,
sed magis naturam humanam ad suam subsistentiam uel personalitatem trahit: non
enim per illam, sed in illa subsistit. unde nihil prohibet uerbum dei esse
ubique, licet humana natura a uerbo dei assumpta ubique non sit. ex hoc etiam
soluitur quartum. cuiuslibet enim rei subsistentis oportet esse unam naturam
tantum per quam simpliciter esse habeat. et sic uerbum dei per solam naturam
diuinam simpliciter esse habet: non autem per humanam naturam, sed per eam habet
quod sit hoc, scilicet quod sit homo. quintum etiam soluitur per hoc idem.
impossibile est enim quod natura per quam uerbum subsistit, sit aliud quam ipsa
persona uerbi. subsistit autem per naturam diuinam: non autem per naturam
humanam, sed eam ad suam subsistentiam trahit ut in ea subsistat, ut dictum est.
unde non oportet quod natura humana sit idem quod persona uerbi. hinc etiam
excluditur id quod sexto obiiciebatur. hypostasis enim est minus simplex, uel re
uel intellectu, quam natura per quam constituitur in esse: re quidem, cum
hypostasis non est sua natura; intellectu autem solo in illis in quibus idem est
hypostasis et natura. hypostasis autem uerbi non constituitur simpliciter per
humanam naturam, ut per eam sit: sed per eam solum habet uerbum quod sit homo.
non igitur oportet quod natura humana sit simplicior quam uerbum inquantum est
uerbum: sed solum inquantum uerbum est hic homo. ex quo etiam patet solutio ad
id quod septimo obiicitur. non enim oportet quod hypostasis dei uerbi
simpliciter sit constituta per materiam signatam, sed solum inquantum est hic
homo. sic enim solum per humanam naturam constituitur, ut dictum est. quod autem
anima et corpus in christo ad personalitatem uerbi trahuntur, non constituentia
aliquam personam praeter personam uerbi, non pertinet ad minorationem uirtutis,
ut octaua ratio procedebat, sed ad dignitatem maiorem. unumquodque enim melius
esse habet cum suo digniori unitur, quam cum per se existit: sicut anima
sensibilis nobilius esse habet in homine quam in aliis animalibus, in quibus est
forma principalis, non tamen in homine. hinc etiam soluitur quod nono
obiiciebatur. in christo enim uere quidem fuit haec anima et hoc corpus: non
tamen ex eis constituta est persona aliqua praeter personam dei uerbi, quia sunt
ad personalitatem dei uerbi assumpta; sicut et corpus, cum est sine anima,
propriam speciem habet, sed cum unitur animae, ab ea speciem sortitur. ex hoc
etiam soluitur quod decimo proponebatur. manifestum est enim quod hic homo qui
est christus, substantia quaedam est non uniuersalis, sed particularis. et
hypostasis quaedam est, non tamen alia hypostasis quam hypostasis uerbi: quia
humana natura ab hypostasi uerbi assumpta est ut uerbum subsistat tam in humana
natura quam in diuina. id autem quod in humana natura subsistit, est hic homo.
unde ipsum uerbum supponitur cum dicitur hic homo. sed si quis eandem
obiectionem ad humanam naturam transferat, dicens eam esse substantiam quandam
non uniuersalem sed particularem, et per consequens hypostasim: - manifeste
decipitur. nam humana natura etiam in socrate uel platone non est hypostasis:
sed id quod in ea subsistit, hypostasis est. quod autem substantia sit et
particularis, non secundum illam significationem dicitur qua hypostasis est
particularis substantia. substantia enim, secundum philosophum, dicitur
dupliciter: scilicet pro supposito in genere substantiae, quod dicitur
hypostasis; et de eo quod quid est, quod est natura rei. sed neque partes
alicuius substantiae sic dicuntur particulares substantiae quasi sint per se
subsistentes, sed subsistunt in toto. unde nec hypostases possunt dici: cum
nulla earum sit substantia completa. alias sequeretur quod in uno homine tot
essent hypostases quot sunt partes. quod uero undecimo oppositum fuit, ex eo
soluitur quod aequiuocatio inducitur ex diuersa forma significata per nomen, non
autem ex diuersitate suppositionis: non enim hoc nomen homo aequiuoce sumitur ex
eo quod quandoque supponit pro platone, quandoque pro socrate. hoc igitur nomen
homo, et de christo et de aliis hominibus dictum, semper eandem formam
significat, scilicet naturam humanam. unde uniuoce praedicatur de eis: sed
suppositio tantum uariatur, in hoc quod quidem secundum quod pro christo
sumitur, supponit hypostasim increatam; secundum uero quod pro aliis sumitur,
supponit hypostasim creatam. neque etiam hypostasis uerbi dicitur esse
suppositum humanae naturae quasi subiiciatur ei ut formaliori, sicut duodecima
ratio proponebat. hoc enim esset necessarium si hypostasis uerbi per naturam
humanam simpliciter constitueretur in esse. quod patet esse falsum: dicitur enim
hypostasis uerbi humanae naturae supponi prout eam ad suam subsistentiam trahit,
sicut aliquid trahitur ad alterum nobilius cui unitur. non tamen sequitur quod
humana natura accidentaliter uerbo adueniat, ex hoc quod uerbum ab aeterno
praeextitit, sicut ultima ratio concludebat. sic enim uerbum humanam naturam
assumpsit ut uere sit homo. esse autem hominem est esse in genere substantiae.
quia igitur ex unione naturae humanae hypostasis uerbi habet quod sit homo, non
aduenit ei accidentaliter: nam accidentia esse substantiale non conferunt. quod
peccatum originale traducatur a primo parente in posteros. ostensum est igitur
in praemissis non esse impossibile quod fides catholica de incarnatione filii
dei praedicat. consequens autem est ostendere quod conueniens fuit filium dei
naturam assumpsisse humanam. huius autem conuenientiae rationem apostolus
assignare uidetur ex peccato originali, quod in omnes pertransit: dicit enim
rom. 5-19: sicut per inobedientiam unius hominis peccatores constituti sunt
multi, ita et per unius hominis obedientiam iusti constituentur multi. sed quia
pelagiani haeretici peccatum originale negauerunt, ostendendum est homines cum
peccato originali nasci. et primo quidem assumendum est quod dicitur gen. 2-15
tulit dominus deus hominem et posuit eum in paradiso, praecepitque ei dicens: ex
omni ligno paradisi comede, de ligno autem scientiae boni et mali ne comedas: in
quacumque autem die comederis ex eo, morte morieris. sed quia adam nec eo die
quo comedit actu mortuus est, oportet sic intelligi quod dicitur, morte
morieris: idest, necessitati mortis eris addictus. quod quidem frustra diceretur
si homo ex institutione suae naturae necessitatem moriendi haberet. oportet
igitur dicere quod mors, et necessitas moriendi, sit poena homini pro peccato
inflicta. poena autem non infligitur iuste nisi pro culpa. in quibuscumque
igitur inuenitur haec poena, necesse est ut in eis inueniatur aliqua culpa. sed
in omni homine inuenitur haec poena, etiam a principio suae natiuitatis: ex tunc
enim nascitur necessitati mortis addictus; unde et aliqui mox post natiuitatem
moriuntur, de utero translati ad tumulum. ergo in eis est aliquod peccatum. sed
non peccatum actuale: quia non habent pueri usum liberi arbitrii, sine quo nihil
imputatur homini ad peccatum, ut ex his quae dicta sunt in tertio libro apparet.
necesse est igitur dicere quod in eis sit peccatum per originem traductum. hoc
etiam expresse apparet ex uerbis apostoli rom. 5-12: sicut per unum hominem in
hunc mundum peccatum intrauit, et per peccatum mors, ita et in omnes homines
mors pertransiit, in quo omnes peccauerunt. non potest autem dici quod per unum
hominem in mundum peccatum intrauerit per modum imitationis. quia sic peccatum
non peruenisset nisi ad eos qui peccando primum hominem imitantur: et, cum mors
per peccatum in mundum intrauerit, non perueniret mors nisi ad eos qui peccant
in similitudinem primi hominis peccantis. sed ad hoc excludendum, apostolus
subdit quod regnauit mors ab adam usque ad moysen etiam in eos qui non
peccauerunt in similitudinem praeuaricationis adae. non ergo intellexit
apostolus quod per unum hominem peccatum in mundum intrauerit per modum
imitationis, sed per modum originis. praeterea. si secundum imitationem
apostolus loqueretur de introitu peccati in mundum, potius dixisset per diabolum
peccatum intrasse in mundum quam per unum hominem: sicut etiam expresse dicitur
sap. 2-24 inuidia diaboli mors introiuit in orbem terrarum: imitantur autem
illum qui sunt ex parte illius. adhuc. in psalmo dauid dicit: ecce, in
iniquitatibus conceptus sum, et in peccatis concepit me mater mea. quod non
potest intelligi de peccato actuali: cum dauid ex legitimo matrimonio conceptus
et natus dicatur. oportet igitur ut hoc ad peccatum originale referatur.
amplius. iob 14-4 dicitur: quis potest facere mundum de immundo conceptum
semine? nonne tu qui solus es? ex quo manifeste accipi potest quod ex immunditia
humani seminis aliqua immunditia ad hominem ex semine conceptum perueniat. quod
oportet intelligi de immunditia peccati, pro qua sola homo in iudicium
deducitur: praemittitur enim: 3 et dignum ducis super huiuscemodi aperire oculos
tuos, et adducere eum tecum in iudicium? sic igitur aliquod peccatum est quod
homo contrahit ab ipsa sui origine, quod originale dicitur. item. baptismus et
alia sacramenta ecclesiae sunt quaedam remedia contra peccatum, ut infra
patebit. exhibetur autem baptismus, secundum communem ecclesiae consuetudinem,
pueris recenter natis. frustra igitur exhiberetur nisi in eis esset aliquod
peccatum. non est autem in eis peccatum actuale: quia carent usu liberi
arbitrii, sine quo nullus actus homini in culpam imputatur. oportet igitur
dicere in eis esse peccatum per originem traductum: cum in operibus dei et
ecclesiae nihil sit uanum et frustra. si autem dicatur quod baptismus infantibus
datur, non ut a peccato mundentur, sed ut ad regnum dei perueniant, quo
perueniri non potest sine baptismo, cum dominus dicat, ioan. 3-5, nisi quis
renatus fuerit ex aqua et spiritu sancto, non potest introire in regnum dei: -
hoc uanum est. nullus enim a regno dei excluditur nisi propter aliquam culpam.
finis enim omnis rationalis creaturae est ut ad beatitudinem perueniat, quae
esse non potest nisi in regno dei. quod quidem nihil est aliud quam ordinata
societas eorum qui diuina uisione fruuntur, in qua uera beatitudo consistit, ut
patet ex his quae in tertio sunt ostensa. nihil autem a fine suo deficit nisi
propter aliquod peccatum. si igitur pueri nondum baptizati ad regnum dei
peruenire non possunt, oportet dicere esse in eis aliquod peccatum. sic igitur,
secundum catholicae fidei traditionem, tenendum est homines nasci cum peccato
originali. obiectiones contra peccatum originale. sunt autem quaedam quae huic
ueritati aduersari uidentur. peccatum enim unius aliis non imputatur ad culpam:
unde ezech. 18-20 dicitur quod filius non portat iniquitatem patris. et huius
ratio est quia non laudamur neque uituperamur nisi ex his quae in nobis sunt.
haec autem sunt quae nostra uoluntate committimus. non igitur peccatum primi
hominis toti humano generi imputatur. si uero quis dicat quod, uno peccante,
omnes peccauerunt in ipso ut apostolus dicere uidetur, et sic uni non imputatur
peccatum alterius, sed suum peccatum: - hoc etiam, ut uidetur, stare non potest.
quia illi qui ex adam nati sunt, quando adam peccauit, in eo nondum erant actu,
sed uirtute tantum, sicut in prima origine. peccare autem, cum sit agere, non
competit nisi existenti in actu. non igitur in adam omnes peccauimus. si autem
ita dicatur nos in adam peccasse quasi originaliter ab eo in nos peccatum
proueniat simul cum natura: - hoc etiam impossibile uidetur. accidens enim, cum
de subiecto ad subiectum non transeat, non potest traduci nisi subiectum
traducatur. subiectum autem peccati anima rationalis est, quae non traducitur in
nos ex primo parente, sed a deo singillatim creatur in unoquoque, ut in secundo
ostensum est. non igitur per originem peccatum ad nos ab adam deriuari potest.
adhuc. si peccatum a primo parente in alios deriuatur quia ab eo originem
trahunt, cum christus a primo parente originem duxerit, uidetur quod ipse etiam
peccato originali subiectus fuerit. quod est alienum a fide. praeterea. quod
consequitur aliquid secundum suam originem naturalem, est ei naturale. quod
autem est alicui naturale, non est peccatum in ipso: sicut in talpa non est
peccatum quod uisu caret. non igitur per originem a primo homine peccatum ad
alios potuit deriuari. si autem dicatur quod peccatum a primo parente in
posteros deriuatur per originem, non inquantum est naturalis, sed inquantum est
uitiata: - hoc etiam, ut uidetur, stare non potest. defectus enim in opere
naturae non accidit nisi per defectum alicuius naturalis principii: sicut per
corruptionem aliquam quae est in semine, causantur monstrosi partus animalium.
non est autem dare alicuius naturalis principii corruptionem in humano semine.
non uidetur igitur quod aliquod peccatum ex uitiata origine deriuetur in
posteros a primo parente. item. peccata quae proueniunt in operibus naturae per
corruptionem alicuius principii, non fiunt semper uel frequenter, sed ut in
paucioribus. si igitur per uitiatam originem peccatum a primo parente in
posteros deriuetur, non deriuabitur in omnes, sed in aliquos paucos. praeterea.
si per uitiatam originem aliquis defectus in prole proueniat, eiusdem generis
oportet esse illum defectum cum uitio qui est in origine: quia effectus sunt
conformes suis causis. origo autem, siue generatio humana, cum sit actus
potentiae generatiuae, quae nullo modo participat rationem, non potest habere in
se uitium quod pertineat ad genus culpae: quia in his solis actibus potest esse
uirtus uel uitium qui subduntur aliqualiter rationi; unde non imputatur homini
ad culpam si propter uitiatam originem, nascatur leprosus uel caecus. nullo
igitur modo defectus culpabilis prouenire potest a primo parente in posteros per
uitiatam originem. adhuc. naturae bonum per peccatum non tollitur: unde etiam in
daemonibus manent naturalia bona, ut dionysius dicit. generatio autem est actus
naturae. non igitur per peccatum primi hominis uitiari potuit humanae
generationis origo, ut sic peccatum primi hominis ad posteros deriuaretur.
amplius. homo generat sibi similem secundum speciem. in his ergo quae non
pertinent ad generationem speciei, non oportet filium assimilari parentibus.
peccatum autem non potest pertinere ad rationem speciei: quia peccatum non est
eorum quae sunt secundum naturam, sed magis corruptio naturalis ordinis. non
igitur oportet quod ex primo homine peccante alii peccatores nascantur.
praeterea. filii magis similantur proximis parentibus quam remotis. contingit
autem quandoque quod proximi parentes sunt sine peccato, et in actu etiam
generationis nullum peccatum committitur. non igitur propter peccatum primi
parentis peccatores omnes nascuntur. deinde, si peccatum a primo homine in alios
deriuatum est; maioris autem uirtutis in agendo est bonum quam malum, ut supra
ostensum est: multo magis satisfactio adae, et iustitia eius, per eum ad alios
transiuit. adhuc. si peccatum primi hominis per originem propagatur in posteros,
pari etiam ratione peccata aliorum parentum ad posteros deueniunt. et sic semper
posteriores essent magis onerati peccatis quam priores. quod praecipue ex hoc
sequi necesse est, si peccatum transit a parente in prolem, et satisfactio
transire non potest. solutio obiectionum positarum. ad horum igitur solutionem,
praemittendum est quod peccati originalis in humano genere probabiliter quaedam
signa apparent. cum enim deus humanorum actuum sic curam gerat ut bonis operibus
praemium et malis poenam retribuat, ut in superioribus est ostensum, ex ipsa
poena possumus certificari de culpa. patitur autem communiter humanum genus
diuersas poenas, et corporales et spirituales. inter corporales potissima est
mors, ad quam omnes aliae ordinantur: scilicet fames, sitis, et alia huiusmodi.
inter spirituales autem est potissima debilitas rationis, ex qua contingit quod
homo difficulter peruenit ad ueri cognitionem, et de facili labitur in errorem;
et appetitus bestiales omnino superare non potest, sed multoties obnubilatur ab
eis. posset tamen aliquis dicere huiusmodi defectus, tam corporales quam
spirituales, non esse poenales, sed naturales defectus ex necessitate materiae
consequentes. necesse est enim corpus humanum, cum sit ex contrariis compositum,
corruptibile esse; et sensibilem appetitum in ea quae sunt secundum sensum
delectabilia moueri, quae interdum sunt contraria rationi; et cum intellectus
possibilis sit in potentia ad omnia intelligibilia, nullum eorum habens in actu,
sed ex sensibus natus ea acquirere, difficulter ad scientiam ueritatis
pertingere, et de facili propter phantasmata a uero deuiare. sed tamen si quis
recte consideret, satis probabiliter poterit aestimare, diuina prouidentia
supposita, quae singulis perfectionibus congrua perfectibilia coaptauit, quod
deus superiorem naturam inferiori ad hoc coniunxit ut ei dominaretur; et si quod
huius dominii impedimentum ex defectu naturae contingeret, eius speciali et
supernaturali beneficio tolleretur; ut scilicet, cum anima rationalis sit
altioris naturae quam corpus, tali conditione credatur corpori esse coniuncta
quod in corpore aliquid esse non possit contrarium animae, per quam corpus
uiuit; et similiter, si ratio in homine appetitui sensuali coniungitur et aliis
sensitiuis potentiis, quod ratio a sensitiuis potentiis, non impediatur, sed
magis eis dominetur. sic igitur, secundum doctrinam fidei, ponimus hominem a
principio taliter esse institutum quod, quandiu ratio hominis deo esset
subiecta, et inferiores uires ei sine impedimento deseruirent, et corpus ab eius
subiectione impediri non posset per aliquod impedimentum corporale, deo et sua
gratia supplente quod ad hoc perficiendum natura minus habebat; ratione autem
auersa a deo, et inferiores uires a ratione repugnarent, et corpus uitae, quae
est per animam, contrarias passiones susciperet. sic igitur huiusmodi defectus,
quamuis naturales homini uideantur, absolute considerando humanam naturam ex
parte eius quod est in ea inferius, tamen, considerando diuinam prouidentiam et
dignitatem superioris partis humanae naturae, satis probabiliter probari potest
huiusmodi defectus esse poenales. et sic colligi potest humanum genus peccato
aliquo originaliter esse infectum. his igitur uisis respondendum est ad ea quae
in contrarium sunt obiecta. non enim est inconueniens quod, uno peccante,
peccatum in omnes dicimus per originem esse propagatum, quamuis unusquisque ex
proprio actu laudetur uel uituperetur: ut prima ratio procedebat. aliter enim
est in his quae sunt unius indiuidui, et aliter in his quae sunt totius naturae
speciei: nam participatione speciei sunt plures homines uelut unus homo, ut
porphyrius dicit. peccatum igitur quod ad aliquod indiuiduum siue personam
hominis pertinet, alteri non imputatur ad culpam nisi peccanti: quia
personaliter unus ab alio diuisus est. si quod autem peccatum est quod ipsam
naturam speciei respiciat, non est inconueniens quod ex uno propagetur in
alterum: sicut et natura speciei per unum aliis communicatur. cum autem peccatum
malum quoddam sit rationalis naturae; malum autem est priuatio boni: secundum
illud bonum quod priuatur, iudicandum est peccatum aliquod ad naturam communem,
uel ad aliquam personam propriam pertinere. peccata igitur actualia, quae
communiter ab hominibus aguntur, adimunt aliquod bonum personae peccantis, puta
gratiam et ordinem debitum partium animae: unde personalia sunt, nec, uno
peccante, alteri imputatur. primum autem peccatum primi hominis non solum
peccantem destituit proprio et personali bono, scilicet gratia et debito ordine
animae, sed etiam bono ad naturam communem pertinente. ut enim supra dictum est,
sic natura humana fuit instituta in sui primordio quod inferiores uires perfecte
rationi subiicerentur, ratio deo, et animae corpus, deo per gratiam supplente id
quod ad hoc deerat per naturam. huiusmodi autem beneficium, quod a quibusdam
originalis iustitia dicitur, sic primo homini collatum fuit ut ab eo simul cum
natura humana propagaretur in posteros. ratione autem per peccatum primi hominis
se subtrahente a subiectione diuina, subsecutum est quod nec inferiores uires
perfecte rationi subiiciantur, nec animae corpus: et hoc non tantum in primo
peccante, sed idem defectus consequens peruenit ad posteros, ad quos etiam dicta
originalis iustitia peruentura erat. sic igitur peccatum primi hominis, a quo
omnes alii secundum doctrinam fidei sunt deriuati, et personale fuit, inquantum
ipsum primum hominem proprio bono priuauit; et naturale, inquantum abstulit sibi
et suis posteris consequenter beneficium collatum toti humanae naturae. sic
igitur huiusmodi defectus in aliis consequens ex primo parente, etiam in aliis
rationem culpae habet, prout omnes homines computantur unus homo per
participationem naturae communis. sic enim inuenitur uoluntarium huiusmodi
peccatum uoluntate primi parentis quemadmodum et actio manus rationem culpae
habet ex uoluntate primi mouentis, quod est ratio: ut sic aestimentur in peccato
naturae diuersi homines quasi naturae communis partes, sicut in peccato
personali diuersae unius hominis partes. secundum hoc igitur uerum est dicere
quod, uno peccante, omnes peccauerunt in ipso, ut apostolus dicit: secundum quod
secunda ratio proponebat. non quod essent actu in ipso alii homines, sed
uirtute, sicut in originali principio. nec dicuntur peccasse in eo quasi aliquem
actum exercentes: sed inquantum pertinent ad naturam ipsius, quae per peccatum
corrupta est. nec tamen sequitur, si peccatum a primo parente propagatur in
posteros, cum subiectum peccati sit anima rationalis, quod anima rationalis
simul cum semine propagetur: secundum processum tertiae rationis. hoc enim modo
propagatur hoc peccatum naturae quod originale dicitur, sicut et ipsa natura
speciei, quae, quamuis per animam rationalem perficiatur, non tamen propagatur
cum semine, sed solum corpus ad susceptionem talis animae aptum natum, ut in
secundo ostensum est. et licet christus a primo parente secundum carnem
descenderit, non tamen inquinationem originalis peccati incurrit, ut quarta
ratio concludebat: quia materiam humani corporis solum a primo parente suscepit;
uirtus autem formatiua corporis eius non fuit a primo parente deriuata, sed fuit
uirtus spiritus sancti, ut supra ostensum est. unde naturam humanam non ab adam
accepit sicut ab agente: licet eam de adam susceperit sicut de materiali
principio. considerandum est etiam quod praedicti defectus per naturalem
originem traducuntur ex eo quod natura destituta est auxilio gratiae, quod ei
fuerat in primo parente collatum ad posteros simul cum natura deriuandum. et
quia haec destitutio ex uoluntario peccato processit, defectus consequens
suscipit culpae rationem. sic igitur defectus huiusmodi et culpabiles sunt per
comparationem ad primum principium, quod est peccatum adae; et naturales sunt
per comparationem ad naturam iam destitutam; unde et apostolus dicit, ephes.
2-3: eramus natura filii irae. et per hoc soluitur ratio quinta. patet igitur
secundum praedicta quod uitium originis ex quo peccatum originale causatur,
prouenit ex defectu alicuius principii, scilicet gratuiti doni quod naturae
humanae in sui institutione fuit collatum. quod quidem donum quodammodo fuit
naturale: non quasi ex principiis naturae causatum, sed quia sic fuit homini
datum ut simul cum natura propagaretur. obiectio autem sexta procedebat secundum
quod naturale dicitur quod ex principiis naturae causatur. procedit etiam
septima ratio, per modum eundem, de defectu principii naturalis quod pertinet ad
naturam speciei: quod enim ex defectu huiusmodi naturalis principii prouenit,
accidit ut in paucioribus. sed defectus originalis peccati prouenit ex defectu
principii superadditi principiis speciei, ut dictum est. sciendum est etiam quod
in actu generatiuae uirtutis non potest esse uitium de genere actualis peccati,
quod ex uoluntate singularis personae dependet, eo quod actus generatiuae
uirtutis non obedit rationi uel uoluntati, ut octaua ratio procedebat. sed
uitium originalis culpae, quae ad naturam pertinet, nihil prohibet in actu
generatiuae potentiae inueniri: cum et actus generatiuae potentiae naturales
dicantur. quod uero nono obiicitur, de facili solui potest secundum praemissa.
per peccatum enim non tollitur bonum naturae quod ad speciem naturae pertinet:
sed bonum naturae quod per gratiam superadditum fuit, potuit per peccatum primi
parentis auferri, ut supra dictum est. patet etiam ex eisdem de facili solutio
ad decimam rationem. quia cum priuatio et defectus sibi inuicem correspondeant,
ea ratione in peccato originali filii parentibus similantur, qua etiam donum, a
principio naturae praestitum, fuisset a parentibus in posteros propagatum: quia
licet ad rationem speciei non pertineret, tamen ex diuina gratia datum fuit
primo homini ut ab eo in totam speciem deriuandum. considerandum est etiam quod,
licet aliquis per gratiae sacramenta sic ab originali peccato mundetur ut ei non
imputetur ad culpam, quod est personaliter ipsum a peccato originali liberari,
non tamen natura totaliter sanatur: et ideo secundum actum naturae peccatum
originale transmittitur in posteros. sic igitur in homine generante inquantum
est persona quaedam, non est originale peccatum; et contingit etiam in actu
generationis nullum esse actuale peccatum, ut undecima ratio proponebat; sed
inquantum homo generans est naturale generationis principium, infectio
originalis peccati, quod naturam respicit, in eo manet et in actu generationis
ipsius. sciendum etiam est quod peccatum actuale primi hominis in naturam
transiuit: quia natura in eo erat beneficio naturae praestito adhuc perfecta.
sed per peccatum ipsius natura hoc beneficio destituta, actus eius simpliciter
personalis fuit. unde non potuit satisfacere pro tota natura, neque bonum
naturae reintegrare per suum actum: sed solum satisfacere aliquatenus potuit pro
eo quod ad ipsius personam spectabat. ex quo patet solutio ad duodecimam
rationem. similiter autem et ad tertiamdecimam: quia peccata posteriorum
parentum inueniunt naturam destitutam beneficio primitus ipsi naturae concesso.
unde ex eis non sequitur aliquis defectus qui propagetur in posteros, sed solum
qui personam peccantis inficiat. sic igitur non est inconueniens, neque contra
rationem, peccatum originale in hominibus esse: ut pelagianorum haeresis
confundatur, quae peccatum originale negauit. rationes quibus uidetur probari
quod non fuit conueniens deum incarnari. quia uero incarnationis fides ab
infidelibus stultitia reputatur, secundum illud apostoli, i cor. 1-21, placuit
deo per stultitiam praedicationis saluos facere credentes; stultum autem uidetur
aliquid praedicare, non solum quia est impossibile, sed etiam quia est indecens:
insistunt infideles ad incarnationis impugnationem, non solum nitentes ostendere
esse impossibile quod fides catholica praedicat, sed etiam incongruum esse, et
diuinam bonitatem non decere. est enim diuinae bonitati conueniens ut omnia suum
ordinem teneant. est autem hic ordo rerum, ut deus sit super omnia exaltatus,
homo autem inter infimas creaturas contineatur. non igitur decet diuinam
maiestatem humanae naturae uniri. item. si conueniens fuit deum hominem fieri,
oportuit hoc esse propter aliquam utilitatem inde prouenientem. sed quaecumque
utilitas detur, cum deus omnipotens sit, hanc utilitatem producere potuit sola
sua uoluntate. cum igitur unumquodque fieri conueniat quam breuissime potest,
non oportuit quod deus propter huiusmodi utilitatem humanam naturam sibi uniret.
adhuc. cum deus sit uniuersalis omnium causa, ad utilitatem totius uniuersitatis
rerum eum praecipue intendere oportet. sed assumptio humanae naturae solum ad
utilitatem hominis pertinet. non igitur fuit conueniens quod, si alienam naturam
deus assumere debuit, quod solum naturam humanam assumpserit. amplius. quanto
aliquid est alicui magis simile, tanto ei conuenientius unitur. deo autem
similior et propinquior est angelica natura quam humana. non igitur conueniens
fuit assumere naturam humanam, angelica praetermissa. praeterea. id quod est
praecipuum in homine est intelligentia ueritatis. in quo uidetur homini
impedimentum praestari si deus humanam naturam assumpsit: datur enim ei ex hoc
erroris occasio, ut consentiat his qui posuerunt deum non esse super omnia
corpora exaltatum. non igitur hoc ad humanae naturae utilitatem conueniebat,
quod deus humanam naturam assumeret. item. experimento discere possumus quod
circa incarnationem dei plurimi errores sunt exorti. uidetur igitur humanae
saluti conueniens non fuisse quod deus incarnaretur. adhuc. inter omnia quae
deus fecit, istud uidetur esse maximum, quod ipsemet carnem assumpserit. ex
maximo autem opere maxima debet expectari utilitas. si igitur incarnatio dei ad
salutem hominum ordinatur, uidetur fuisse conueniens quod ipse totum humanum
genus saluasset: cum etiam omnium hominum salus uix uideatur esse competens
utilitas pro qua tantum opus fieri debuisset. amplius. si propter salutem
hominum deus humanam naturam assumpsit, uidetur fuisse conueniens ut eius
diuinitas hominibus per sufficientia indicia manifestaretur. hoc autem non
uidetur contigisse: nam per aliquos alios homines, solo auxilio diuinae uirtutis
absque unione dei ad eorum naturam, inueniuntur similia miracula esse facta, uel
etiam maiora quam fecerit christus. non igitur uidetur dei incarnatio
sufficienter procurata fuisse ad humanam salutem. praeterea. si hoc necessarium
fuit humanae saluti quod deus carnem assumeret, cum a principio mundi homines
fuerint, uidetur quod a principio mundi humanam naturam assumere debuit, et non
quasi in fine temporum: uidetur enim omnium praecedentium hominum salus
praetermissa fuisse. item. pari ratione, usque ad finem mundi debuisset cum
hominibus conuersari, ut homines sua praesentia erudiret et gubernaret. adhuc.
hoc maxime hominibus utile est, ut futurae beatitudinis in eis spes fundetur.
hanc autem spem magis ex deo incarnato concepisset, si carnem immortalem et
impassibilem et gloriosam assumpsisset, et omnibus ostendisset. non igitur
uidetur fuisse conueniens quod carnem mortalem et infirmam assumpserit. amplius.
uidetur fuisse conueniens, ad ostendendum quod omnia quae in mundo sunt, sint a
deo, quod ipse abundantia rerum mundanarum usus fuisset, in diuitiis et in
maximis honoribus uiuens. cuius contraria de ipso leguntur: quod pauperem et
abiectam uitam duxit, et probrosam mortem sustinuit. non igitur uidetur esse
conueniens quod fides de deo incarnato praedicat. praeterea. ex hoc quod ipse
abiecta passus est, eius diuinitas maxime fuit occultata: cum tamen hoc maxime
necessarium fuerit hominibus ut eius diuinitatem cognoscerent, si ipse fuit deus
incarnatus. non igitur uidetur quod fides praedicat humanae saluti conuenire. si
quis autem dicat quod propter obedientiam patris filius dei mortem sustinuit,
hoc non uidetur rationabile. obedientia enim impletur per hoc quod obediens se
conformat uoluntati praecipientis. uoluntas autem dei patris irrationabilis esse
non potest. si igitur non fuit conueniens deum hominem factum mortem pati, quia
mors contraria esse uidetur diuinitati, quae uita est, huius rei ratio ex
obedientia ad patrem conuenienter assignari non potest. praeterea. uoluntas dei
non est ad mortem hominum, etiam peccatorum, sed magis ad uitam: secundum illud
ezech. 18: nolo mortem peccatoris, sed magis ut conuertatur et uiuat. multo
igitur minus potuit esse uoluntas dei patris ut homo perfectissimus morti
subiiceretur. amplius. impium et crudele uidetur innocentem praecepto ad mortem
inducere: et praecipue pro impiis, qui morte sunt digni. homo autem christus
iesus innocens fuit. impium igitur fuisset si praecepto dei patris mortem
subiisset. si uero aliquis dicat hoc necessarium fuisse propter humilitatem
demonstrandam, sicut apostolus uidetur dicere, philipp. 2, quod christus
humiliauit semetipsum factus obediens usque ad mortem: nec haec quidem ratio
conueniens uidetur. primum quidem, quia in eo commendanda est humilitas qui
habet superiorem, cui subiici possit: quod de deo dici non potest. non igitur
conueniens fuit dei uerbum humiliari usque ad mortem. item. satis homines ad
humilitatem informari poterant uerbis diuinis, quibus est fides omnimoda
adhibenda, et exemplis humanis. non igitur ad demonstrandum humilitatis exemplum
necessarium fuit uerbum dei aut carnem sumere, aut mortem subire. si quis autem
iterum dicat quod propter nostrorum peccatorum purgationem necessarium fuit
christum mortem subire et alia quae uidentur esse abiecta, sicut apostolus dicit
quod traditus est propter peccata nostra, et iterum, mortuus est ad multorum
exhaurienda peccata: nec hoc uidetur esse conueniens. primo quidem, quia per
solam dei gratiam hominum peccata purgantur. deinde quia, si aliqua satisfactio
requirebatur, conueniens fuit ut ille satisfaceret qui peccauit: quia in iusto
dei iudicio unusquisque onus suum debet portare. item. si conueniens fuit ut
aliquis homine puro maior pro homine satisfaceret, sufficiens fuisse uidetur si
angelus, carne assumpta, huiusmodi satisfactionem implesset: cum angelus
naturaliter sit superior homine. praeterea. peccatum non expiatur peccato, sed
magis augetur. si igitur per mortem christus satisfacere debuit, talis debuit
eius mors esse in qua nullus peccaret: ut scilicet non uiolenta morte, sed
naturaliter moreretur. adhuc. si pro peccatis hominum christum mori oportuit,
cum frequenter homines peccent, oportuisset eum frequenter mortem subire. si
quis autem dicat quod specialiter propter peccatum originale necessarium fuit
christum nasci et pati, quod quidem totam naturam humanam infecerat, homine
primo peccante: - hoc impossibile uidetur. si enim alii homines ad
satisfaciendum pro peccato originali sufficientes non sunt, nec mors christi pro
peccatis humani generis satisfactoria fuisse uidetur: quia et ipse secundum
humanam naturam mortuus est, non secundum diuinam. praeterea. si christus pro
peccatis humani generis sufficienter satisfecit, iniustum uidetur esse quod
homines adhuc poenas patiantur, quas pro peccato scriptura diuina inductas esse
commemorat. adhuc. si christus sufficienter pro peccatis humani generis
satisfecit, non essent ultra remedia pro absolutione peccatorum quaerenda.
quaeruntur autem semper ab omnibus qui suae salutis curam habent. non igitur
uidetur sufficienter christum peccata hominum abstulisse. haec igitur sunt, et
similia, ex quibus alicui uideri potest ea quae de incarnatione fides catholica
praedicat, diuinae maiestati et sapientiae conuenientia non fuisse. quod
conueniens fuit deum incarnari. si quis autem diligenter et pie incarnationis
mysteria consideret, inueniet tantam sapientiae profunditatem quod humanam
cognitionem excedat: secundum illud apostoli: quod stultum est dei, sapientius
est hominibus. unde fit ut pie consideranti semper magis ac magis admirabiles
rationes huius mysterii manifestantur. primum igitur hoc considerandum est, quod
incarnatio dei efficacissimum fuit auxilium homini ad beatitudinem tendenti.
ostensum est enim in tertio quod perfecta beatitudo hominis in immediata dei
uisione consistit. posset autem alicui uideri quod homo ad hunc statum nunquam
possit pertingere quod intellectus humanus immediate ipsi diuinae essentiae
uniretur ut intellectus intelligibili, propter immensam distantiam naturarum: et
sic circa inquisitionem beatitudinis homo tepesceret, ipsa desperatione
detentus. per hoc autem quod deus humanam naturam sibi unire uoluit in persona,
euidentissime hominibus demonstratur quod homo per intellectum deo potest uniri,
ipsum immediate uidendo. fuit igitur conuenientissimum quod deus humanam naturam
assumeret ad spem hominis in beatitudinem subleuandam. unde post incarnationem
christi homines coeperunt magis ad caelestem beatitudinem aspirare: secundum
quod ipse dicit, ioan. 10-10: ego ueni ut uitam habeant, et abundantius habeant.
simul etiam per hoc homini auferuntur impedimenta beatitudinem adipiscendi. cum
enim perfecta hominis beatitudo in sola dei fruitione consistat, ut supra
ostensum est, necessarium est quod quicumque his quae infra deum sunt inhaeret
finaliter, a uerae beatitudinis participatione impediatur. ad hoc autem homo
deduci poterat quod rebus infra deum existentibus inhaereret ut fini, ignorando
suae dignitatem naturae. ex hoc enim contingit quod quidam, considerantes se
secundum naturam corpoream et sensitiuam, quam cum aliis animalibus habent
communem, in rebus corporalibus et delectationibus carnis quandam beatitudinem
bestialem requirunt. quidam uero, considerantes quarundam creaturarum
excellentiam super homines quantum ad aliqua, eorum cultui se adstrinxerunt:
colentes mundum et partes eius, propter magnitudinem quantitatis et temporis
diuturnitatem; uel spirituales substantias, angelos et daemones, propter hoc
quod hominem excedere inueniuntur tam in immortalitate quam in acumine
intellectus, aestimantes in his, utpote supra se existentibus, hominis
beatitudinem esse quaerendam. quamuis autem quantum ad aliquas conditiones homo
aliquibus creaturis existat inferior: ac etiam infimis creaturis in quibusdam
assimiletur: tamen secundum ordinem finis, nihil homine existit altius nisi
solus deus, in quo solo perfecta hominis beatitudo consistit. hanc igitur
hominis dignitatem, quod scilicet immediata dei uisione beatificandus sit,
conuenientissime deus ostendit per hoc quod ipse immediate naturam humanam
assumpsit. unde ex incarnatione dei hoc consecutum uidemus, quod magna pars
hominum, cultu angelorum, daemonum, et quarumcumque creaturarum praetermisso,
spretis etiam uoluptatibus carnis et corporalibus omnibus, ad solum deum
colendum se dedicauerunt, in quo solo beatitudinis complementum expectant;
secundum quod apostolus monet: quae sursum sunt quaerite, ubi christus est in
dextera dei sedens; quae sursum sunt sapite, non quae super terram. adhuc. quia
beatitudo perfecta hominis in tali cognitione dei consistit quae facultatem
omnis intellectus creati excedit, ut in tertio ostensum est, necessarium fuit
quandam huiusmodi cognitionis praelibationem in homine esse, qua dirigeretur in
illam plenitudinem cognitionis beatae: quod quidem fit per fidem, ut in tertio
ostensum est. cognitionem autem qua homo in ultimum finem dirigitur, oportet
esse certissimam, eo quod est principium omnium quae ordinantur in ultimum
finem: sicut et principia naturaliter nota certissima sunt. certissima autem
cognitio alicuius esse non potest nisi uel illud sit per se notum, sicut nobis
prima demonstrationis principia; uel in ea quae per se nota sunt resoluatur,
qualiter nobis certissima est demonstrationis conclusio. id autem quod de deo
nobis per fidem tenendum proponitur, non potest esse homini per se notum: cum
facultatem humani intellectus excedat. oportuit igitur hoc homini manifestari
per eum cui sit per se notum. et quamuis omnibus diuinam essentiam uidentibus
sit quodammodo per se notum, tamen ad certissimam cognitionem habendam oportuit
reductionem fieri in primum huius cognitionis principium, scilicet in deum, cui
est naturaliter per se notum, et a quo omnibus innotescit: sicut et certitudo
scientiae non habetur nisi per resolutionem in prima principia indemonstrabilia.
oportuit igitur hominem, ad perfectam certitudinem consequendam de fidei
ueritate, ab ipso deo instrui homine facto, ut homo, secundum modum humanum,
diuinam instructionem perciperet. et hoc est quod dicitur ioan. 1-18: deum nemo
uidit unquam: unigenitus, qui est in sinu patris, ipse enarrauit. et ipse
dominus dicit, ioan. 18-37: ego ad hoc natus sum et ueni in mundum, ut
testimonium perhibeam ueritati. propter quod uidemus post christi incarnationem
euidentius et certius homines in diuina cognitione esse instructos: secundum
illud isaiae 11-9: repleta est terra scientia domini. item. cum beatitudo
hominis perfecta in diuina fruitione consistat, oportuit affectum hominis ad
desiderium diuinae fruitionis disponi: sicut uidemus homini beatitudinis
desiderium naturaliter inesse. desiderium autem fruitionis alicuius rei ex amore
illius rei causatur. necessarium igitur fuit hominem, ad perfectam beatitudinem
tendentem, ad amorem diuinum induci. nihil autem sic ad amorem alicuius nos
inducit sicut experimentum illius ad nos. amor autem dei ad homines nullo modo
efficacius homini potuit demonstrari quam per hoc quod homini uniri uoluit in
persona: est enim proprium amoris unire amantem cum amato, inquantum possibile
est. necessarium igitur fuit homini, ad beatitudinem perfectam tendenti, quod
deus fieret homo. amplius. cum amicitia in quadam aequalitate consistat, ea quae
multum inaequalia sunt, in amicitia copulari non posse uidentur. ad hoc igitur
quod familiarior amicitia esset inter hominem et deum, expediens fuit homini
quod deus fieret homo, quia etiam naturaliter homo homini amicus est: ut sic,
dum uisibiliter deum cognoscimus, in inuisibilium amorem rapiamur. similiter
etiam manifestum est quod beatitudo uirtutis est praemium. oportet igitur ad
beatitudinem tendentes secundum uirtutem disponi. ad uirtutem autem et uerbis et
exemplis prouocamur. exempla autem alicuius et uerba tanto efficacius ad
uirtutem inducunt, quanto de eo firmior bonitatis habetur opinio. de nullo autem
homine puro infallibilis opinio bonitatis haberi poterat: quia etiam sanctissimi
uiri in aliquibus inueniuntur defecisse. unde necessarium fuit homini, ad hoc
quod in uirtute firmaretur, quod a deo humanato doctrinam et exempla uirtutis
acciperet. propter quod ipse dominus dicit, ioan. 13-15: exemplum dedi uobis, ut
quemadmodum ego feci, ita et uos faciatis. item. sicut uirtutibus homo ad
beatitudinem disponitur, ita et peccatis impeditur. peccatum autem uirtuti
contrarium, impedimentum affert beatitudini, non solum inordinationem quandam
animae inducens secundum quod eam ab ordine debiti finis abducit, sed etiam deum
offendens, a quo beatitudinis praemium expectatur, secundum quod deus humanorum
actuum curam habet, et peccatum contrarium est caritati diuinae, ut in tertio
plenius ostensum est. et insuper huius offensae homo conscientiam habens, per
peccatum fiduciam accedendi ad deum amittit, quae necessaria est ad beatitudinem
consequendam. necessarium est igitur humano generi, quod peccatis abundat, ut ei
remedium aliquod adhibeatur contra peccata. hoc autem remedium adhiberi non
potest nisi per deum, qui et uoluntatem hominis mouere potest in bonum, ut eam
ad debitum ordinem reducat, et offensam in se commissam potest remittere;
offensa enim non remittitur nisi per eum in quem offensa committitur. ad hoc
autem quod homo a conscientia offensae praeteritae liberetur, oportet quod sibi
de remissione offensae per deum constet. non autem per certitudinem ei constare
potest nisi a deo de hoc certificetur. conueniens igitur fuit, et humano generi
ad beatitudinem consequendam expediens, quod deus fieret homo, ut sic et
remissionem peccatorum consequeretur per deum, et huius remissionis certitudinem
per hominem deum. unde et ipse dominus dicit, matth. 9-6: ut autem sciatis quia
filius hominis habet potestatem dimittendi peccata etc.; et apostolus, hebr.
9-14, dicit quod sanguis christi emundabit conscientias nostras ab operibus
mortuis, ad seruiendum deo uiuenti. adhuc. ex traditione ecclesiae docemur totum
humanum genus peccato esse infectum. habet autem hoc ordo diuinae iustitiae, ut
ex superioribus patet, quod peccatum sine satisfactione non remittatur a deo.
satisfacere autem pro peccato totius humani generis nullus homo purus poterat:
quia quilibet homo purus aliquid minus est tota generis humani uniuersitate.
oportuit igitur, ad hoc quod humanum genus a peccato communi liberaretur, quod
aliquis satisfaceret qui et homo esset, cui satisfactio competeret; et aliquid
supra hominem, ut eius meritum sufficiens esset ad satisfaciendum pro peccato
totius humani generis. maius autem homine, quantum ad ordinem beatitudinis,
nihil est nisi solus deus: nam angeli, licet sint superiores quantum ad
conditionem naturae, non tamen quantum ad ordinem finis, quia eodem
beatificantur. necessarium igitur fuit homini ad beatitudinem consequendam, quod
deus homo fieret ad peccatum humani generis tollendum. et hoc est quod ioannes
baptista dixit de christo: ecce agnus dei: ecce qui tollit peccata mundi. et
apostolus, ad romanos dicit: sicut peccatum ex uno in omnes in condemnationem,
ita gratia ex uno in omnes ad iustificationem. haec igitur sunt, et similia, ex
quibus aliquis concipere potest non fuisse incongruum bonitati diuinae deum
hominem fieri, sed expedientissimum fuisse humanae saluti. solutio rationum
supra positarum contra conuenientiam incarnationis. ea uero quae contra hoc
superius sunt opposita, non difficile est soluere. non enim est contrarium
ordini rerum deum hominem fieri, ut prima ratio procedebat. quia quamuis natura
diuina in infinitum naturam humanam excedat, tamen homo secundum ordinem suae
naturae habet ipsum deum pro fine, et natus est ei per intellectum uniri; cuius
unionis exemplum et documentum quoddam fuit unio dei ad hominem in persona;
seruata tamen proprietate utriusque naturae, ut nec excellentiae diuinae naturae
aliquid deperiret, nec humana natura per exaltationem aliquam extra terminos
suae speciei traheretur. considerandum etiam quod, propter perfectionem et
immobilitatem diuinae bonitatis, nihil dignitatis deo deperit ex hoc quod aliqua
creatura quantumcumque ei appropinquat, etsi hoc creaturae accrescat. sic enim
ipsis creaturis suam bonitatem communicat quod ex hoc ipse nullum patitur
detrimentum. similiter etiam, licet ad omnia facienda dei uoluntas sufficiat,
tamen diuina sapientia exigit ut rebus singulis secundum earum congruentiam
prouideatur a deo: rebus enim singulis proprias causas conuenienter instituit.
unde licet deus sola sua uoluntate efficere potuerit in humano genere omnes
utilitates quas ex dei incarnatione dicimus prouenisse, ut secunda ratio
proponebat: tamen congruebat humanae naturae ut huiusmodi utilitates
inducerentur per deum hominem factum, sicut ex inductis rationibus aliquatenus
apparere potest. ad tertiam etiam rationem patet responsio. homo enim, cum sit
constitutus ex spirituali et corporali natura, quasi quoddam confinium tenens
utriusque naturae, ad totam creaturam pertinere uidetur quod fit pro hominis
salute. nam inferiores creaturae corporales in usum hominis cedere uidentur et
ei quodammodo esse subiectae. superior autem creatura spiritualis, scilicet
angelica, commune habet cum homine ultimi finis consecutionem, ut ex
superioribus patet. et sic conueniens uidetur ut uniuersalis omnium causa illam
creaturam in unitatem personae assumeret in qua magis communicat cum omnibus
creaturis. considerandum est etiam quod solius rationalis naturae est per se
agere: creaturae enim irrationales magis aguntur naturali impetu quam agant per
seipsas. unde magis sunt in ordine instrumentalium causarum quam se habeant per
modum principalis agentis. assumptionem autem talis creaturae a deo oportuit
esse quae per se agere posset tanquam agens principale. nam ea quae agunt sicut
instrumenta, agunt inquantum sunt mota ad agendum: principale uero agens ipsum
per se agit. si quid igitur agendum fuit diuinitus per aliquam irrationalem
creaturam, suffecit, secundum huius creaturae conditionem, quod solum moueretur
a deo: non autem quod assumeretur in persona ut ipsamet ageret, quia hoc eius
naturalis conditio non recepit, sed solum conditio rationalis naturae. non
igitur fuit conueniens quod deus aliquam irrationalem naturam assumeret, sed
rationalem, scilicet angelicam uel humanam. et quamuis angelica natura quantum
ad naturales proprietates inueniatur excellentior quam humana natura, ut quarta
ratio proponebat, tamen humana congruentius fuit assumpta. primo quidem, quia in
homine peccatum expiabile esse potest: eo quod eius electio non immobiliter
fertur in aliquid, sed a bono potest peruerti in malum, et a malo reduci in
bonum: sicut etiam in hominis ratione contingit, quae, quia ex sensibilibus et
per signa quaedam colligit ueritatem, uiam habet ad utrumque oppositorum.
angelus autem, sicut habet immobilem apprehensionem, quia per simplicem
intellectum immobiliter cognoscit, ita etiam habet immobilem electionem: unde
uel in malum omnino non fertur; uel, si in malum feratur, immobiliter fertur;
unde eius peccatum expiabile esse non potest. cum igitur praecipua causa
uideatur diuinae incarnationis esse expiatio peccatorum, ut ex scripturis
diuinis docemur, congruentius fuit humanam naturam quam angelicam assumi a deo.
secundo, quia assumptio creaturae a deo est in persona, non in natura, ut ex
superioribus patet. conuenientius igitur assumpta est hominis natura quam
angelica: quia in homine aliud est natura et persona, cum sit ex materia et
forma compositus; non autem in angelo, qui immaterialis est. tertio, quia
angelus, secundum proprietatem suae naturae, propinquior erat ad deum
cognoscendum quam homo, cuius cognitio a sensu oritur. sufficiebat igitur quod
angelus a deo intelligibiliter instrueretur de ueritate diuina. sed conditio
hominis requirebat ut deus sensibiliter hominem de seipso homine instrueret.
quod per incarnationem est factum. ipsa etiam distantia hominis a deo magis
repugnare uidebatur fruitioni diuinae. et ideo magis indiguit homo quam angelus
assumi a deo, ad spem de beatitudine concipiendam. homo etiam, cum sit
creaturarum terminus, quasi omnes alias creaturas naturali generationis ordine
praesupponens, conuenienter primo rerum principio unitur, ut quadam circulatione
perfectio rerum concludatur. ex hoc autem quod deus humanam naturam assumpsit,
non datur erroris occasio, ut quinta ratio proponebat. quia assumptio
humanitatis, ut supra habitum est, facta est in unitate personae: non in unitate
naturae, ut sic oporteat nos consentire his qui posuerunt deum non esse super
omnia exaltatum, dicentes deum esse animam mundi, uel aliquid huiusmodi. licet
autem circa incarnationem dei sint aliqui errores exorti, ut sexto obiiciebatur,
tamen manifestum est multo plures errores post incarnationem fuisse sublatos.
sicut enim ex creatione rerum, a diuina bonitate procedente, aliqua mala sunt
consecuta, quod competebat conditioni creaturarum, quae deficere possunt; ita
etiam non est mirum si, manifestata diuina ueritate, sunt aliqui errores exorti
ex defectu mentium humanarum. qui tamen errores exercuerunt fidelium ingenia ad
diligentius diuinorum ueritatem exquirendam et intelligendam: sicut et mala quae
in creaturis accidunt, ordinat deus ad aliquod bonum. quamuis autem omne bonum
creatum, diuinae bonitati comparatum, exiguum inueniatur, tamen quia in rebus
creatis nihil potest esse maius quam salus rationalis creaturae, quae consistit
in fruitione ipsius bonitatis diuinae; cum ex incarnatione diuina consecuta sit
salus humana, non parum utilitatis praedicta incarnatio attulit mundo, ut
septima ratio procedebat. nec oportuit propter hoc quod ex incarnatione diuina
omnes homines saluarentur: sed tantum illi qui praedictae incarnationi adhaerent
per fidem et fidei sacramenta. est siquidem incarnationis diuinae uirtus
sufficiens ad omnium hominum salutem: sed quod non omnes ex hoc saluantur, ex
eorum indispositione contingit, quod incarnationis fructum in se suscipere
nolunt, incarnato deo per fidem et amorem non inhaerendo. non enim erat
hominibus subtrahenda libertas arbitrii, per quam possunt uel inhaerere uel non
inhaerere deo incarnato: ne bonum hominis coactum esset, et per hoc absque
merito et illaudabile redderetur. praedicta etiam dei incarnatio sufficientibus
indiciis hominibus manifestata est. diuinitas enim nullo modo conuenientius
manifestari potest quam per ea quae sunt propria dei. est autem dei proprium
quod naturae leges immutare possit, supra naturam aliquid operando, cuius ipse
est auctor. conuenientissime igitur probatur aliquid esse diuinum per opera quae
supra leges naturae fiunt, sicut quod caeci illuminentur, leprosi mundentur,
mortui suscitentur. huiusmodi quidem opera christus effecit. unde et ipse per
haec opera quaerentibus tu es qui uenturus es, an alium expectamus? suam
diuinitatem demonstrauit, dicens: caeci uident, claudi ambulant, surdi audiunt
etc.. alium autem mundum creare necesse non erat: nec ratio diuinae sapientiae,
nec rerum natura hoc habebat. si autem dicatur, ut octaua ratio proponebat, quod
huiusmodi miracula etiam per alios esse facta leguntur: tamen considerandum est
quod multo differentius et diuinius christus effecit. nam alii orando haec
fecisse leguntur: christus autem imperando, quasi ex propria potestate. et non
solum ipse haec fecit, sed et aliis eadem et maiora faciendi tribuit potestatem,
qui ad solam inuocationem nominis christi huiusmodi miracula faciebant. et non
solum corporalia miracula per christum facta sunt, sed etiam spiritualia, quae
sunt multo maiora: scilicet quod per christum, et ad inuocationem nominis eius,
spiritus sanctus daretur, quo accenderentur corda caritatis diuinae affectu; et
mentes instruerentur subito in scientia diuinorum; et linguae simplicium
redderentur disertae, ad diuinam ueritatem hominibus proponendam. huiusmodi
autem opera indicia sunt expressa diuinitatis christi, quae nullus purus homo
facere potuit. unde apostolus, ad hebr., dicit quod salus hominum, cum initium
accepisset enarrari per dominum, per eos qui audierunt in nos confirmata est,
attestante deo signis et uirtutibus et uariis spiritus sancti distributionibus.
licet autem saluti totius humani generis dei incarnatio necessaria foret, non
tamen oportuit quod a principio mundi deus incarnaretur, ut nono obiiciebatur.
primo quidem, quia per deum incarnatum oportebat hominibus medicinam afferri
contra peccata, ut superius habitum est. contra peccatum autem alicui
conuenienter medicina non affertur nisi prius suum defectum recognoscat: ut sic
per humilitatem homo, de seipso non praesumens, iactet spem suam in deum, a quo
solo potest sanari peccatum, ut supra habitum est. poterat autem homo de seipso
praesumere et quantum ad scientiam, et quantum ad uirtutem. relinquendus igitur
aliquando fuit sibi, ut experiretur quod ipse sibi non sufficeret ad salutem:
neque per scientiam naturalem, quia ante tempus legis scriptae, homo legem
naturae transgressus est; neque per uirtutem propriam, quia, data sibi
cognitione peccati per legem, adhuc ex infirmitate peccauit. et sic oportuit ut
demum homini, neque de scientia neque de uirtute praesumenti, daretur efficax
auxilium contra peccatum per christi incarnationem: scilicet gratia christi, per
quam et instrueretur in dubiis, ne in cognitione deficeret; et roboraretur
contra tentationum insultus, ne per infirmitatem deficeret. sic igitur factum
est quod essent tres status humani generis: primus ante legem; secundus sub
lege; tertius sub gratia. deinde per deum incarnatum praecepta et documenta
perfecta hominibus danda erant. requirit autem hoc conditio humanae naturae,
quod non statim ad perfectum ducatur, sed manuducatur per imperfecta ut ad
perfectionem perueniat: quod in instructione puerorum uidemus, qui primo de
minimis instruuntur, nam a principio perfecta capere non ualent. similiter
etiam, si alicui multitudini aliqua inaudita proponerentur et magna, non statim
caperet nisi ad ea assuesceret prius per aliqua minora. sic igitur conueniens
fuit ut a principio humanum genus instrueretur de his quae pertinent ad suam
salutem per aliqua leuia et minora documenta per patriarchas et legem et
prophetas, et tandem, in consummatione temporum, perfecta doctrina christi
proponeretur in terris: secundum quod apostolus dicit, ad gal.: at ubi uenit
plenitudo temporis, misit deus filium suum in terris. et ibidem dicitur quod lex
paedagogus noster fuit in christo, sed iam non sumus sub paedagogo. simul etiam
considerandum est quod, sicut aduentum magni regis oportet aliquos nuntios
praecedere, ut praeparentur subditi ad eum reuerentius suscipiendum; ita
oportuit aduentum dei in terras multa praecedere, quibus homines essent parati
ad deum incarnatum suscipiendum. quod quidem factum est dum per praecedentia
promissa et documenta hominum mentes dispositae sunt, ut facilius ei crederent
qui ante praenuntiatus erat, et desiderantius susciperetur propter priora
promissa. et licet aduentus dei incarnati in mundum esset maxime necessarius
humanae saluti, tamen non fuit necessarium quod usque ad finem mundi cum
hominibus conuersaretur, ut decima ratio proponebat. hoc enim derogasset
reuerentiae quam homines debebant deo incarnato exhibere: dum, uidentes ipsum
carne indutum aliis hominibus similem, nihil de eo ultra alios homines
aestimassent. sed eo, post mira quae gessit in terris, suam praesentiam
hominibus subtrahente, magis ipsum reuereri coeperunt. propter quod etiam suis
discipulis plenitudinem spiritus sancti non dedit quandiu cum eis conuersatus
fuit, quasi per eius absentiam eorum animis ad spiritualia munera magis
praeparatis. unde ipse eis dicebat: si non abiero, paraclitus non ueniet ad uos:
si autem abiero, mittam eum ad uos. non oportuit autem deum carnem impassibilem
et immortalem suscipere, secundum quod undecima ratio proponebat: sed magis
passibilem et mortalem. primo quidem, quia necessarium erat hominibus quod
beneficium incarnationis cognoscerent, ut ex hoc ad diuinum amorem
inflammarentur. oportuit autem, ad ueritatem incarnationis manifestandam, quod
carnem similem aliis hominibus sumeret, scilicet passibilem et mortalem. si enim
impassibilem et immortalem carnem suscepisset, uisum fuisset hominibus, qui
talem carnem non nouerant, quod aliquod phantasma esset, et non ueritas carnis.
secundo, quia necessarium fuit deum carnem assumere ut pro peccato humani
generis satisfaceret. contingit autem unum pro alio satisfacere, ut in tertio
ostensum est, ita tamen quod poenam pro peccato alteri debitam ipse, sibi non
debitam, uoluntarie assumat. poena autem consequens humani generis peccatum est
mors et aliae passibilitates uitae praesentis, sicut supra dictum est: unde et
apostolus dicit, ad rom.: per unum hominem peccatum in hunc mundum intrauit, et
per peccatum mors. oportuit igitur ut carnem passibilem et mortalem deus
assumeret absque peccato, ut sic, patiendo et moriendo, pro nobis satisfaceret
et peccatum auferret. et hoc est quod apostolus dicit, ad rom., quod deus misit
filium suum in similitudinem carnis peccati, idest, habentem carnem similem
peccatoribus, scilicet passibilem et mortalem; et subdit, ut de peccato damnaret
peccatum in carne, idest, ut per poenam quam in carne pro peccato nostro
sustinuit, peccatum a nobis auferret. tertio, quia per hoc quod carnem
passibilem et mortalem habuit, efficacius dedit nobis exempla uirtutis,
passiones carnis fortiter superando, et eis uirtuose utendo. quarto, quia per
hoc magis ad spem immortalitatis erigimur, quod ipse de statu carnis passibilis
et mortalis mutatus est in impassibilitatem et immortalitatem carnis: quod etiam
de nobis sperare possumus, qui carnem gerimus passibilem et mortalem. si uero a
principio carnem impassibilem et immortalem assumpsisset, nulla daretur occasio
immortalitatem sperandi his qui in seipsis mortalitatem et corruptibilitatem
experiuntur. hoc etiam mediatoris officium requirebat quod, cum communem haberet
nobiscum passibilem carnem et mortalem, cum deo uero uirtutem et gloriam: ut
auferens a nobis quod nobiscum commune habebat, scilicet passionem et mortem, ad
id nos duceret quod sibi et deo erat commune. fuit enim mediator ad coniungendum
nos deo. similiter etiam non fuit expediens quod deus incarnatus uitam in hoc
mundo ageret opulentam et honoribus seu dignitatibus sublimem, ut duodecima
ratio concludebat. primo quidem, quia ad hoc uenerat ut mentes hominum, terrenis
deditas, a terrenis abstraheret et ad diuina eleuaret. unde oportuit, ut suo
exemplo homines in contemptum diuitiarum et aliorum quae mundani desiderant
duceret, quod inopem et priuatam uitam ageret in hoc mundo. secundo quia, si
diuitiis abundasset et in aliqua maxima dignitate constitutus fuisset, id quod
diuine gessit magis potentiae saeculari quam uirtuti diuinitatis fuisset
attributum. unde efficacissimum argumentum suae diuinitatis fuit quod absque
adminiculo potentiae saecularis totum mundum in melius commutauit. unde patet
etiam solutio ad id quod decimotertio obiiciebatur. non est autem procul a uero
quod filius dei incarnatus obediens praecepto patris mortem sustinuit, secundum
doctrinam apostoli. praeceptum enim dei est ad homines de operibus uirtutum: et
quanto aliquis perfectius actum uirtutis exequitur, tanto magis deo obedit.
inter alias autem uirtutes praecipua caritas est, ad quam omnes aliae
referuntur. christus igitur, dum actum caritatis perfectissime impleuit, deo
maxime obediens fuit. nullus enim est actus caritatis perfectior quam quod homo
pro amore alicuius etiam mortem sustineat: secundum quod ipsemet dominus dicit:
maiorem caritatem nemo habet quam quod animam suam ponat quis pro amicis suis.
sic igitur inuenitur christus, mortem sustinens pro salute hominum et ad gloriam
dei patris, deo maxime obediens fuisse, actum caritatis perfectum exequendo. nec
hoc repugnat diuinitati ipsius, ut quartadecima ratio procedebat. sic enim facta
est unio in persona ut proprietas utriusque naturae maneret, diuinae scilicet et
humanae, ut supra habitum est. et ideo, patiente christo etiam mortem et alia
quae humanitatis sunt, diuinitas impassibilis mansit, quamuis, propter unitatem
personae, dicamus deum passum et mortuum. cuius exemplum aliqualiter in nobis
apparet, quia, moriente carne, anima remanet immortalis. sciendum est etiam
quod, licet uoluntas dei non sit ad mortem hominum, ut quintadecima ratio
proponebat, est tamen ad uirtutem, per quam homo mortem fortiter sustinet, et ex
caritate periculis mortis se obiicit. et sic uoluntas dei fuit de morte christi,
inquantum christus eam ex caritate suscepit et fortiter sustinuit. unde patet
quod non fuit impium et crudele quod deus pater christum mori uoluit, ut
sextadecima ratio concludebat. non enim coegit inuitum, sed complacuit ei
uoluntas qua ex caritate christus mortem suscepit. et hanc etiam caritatem in
eius anima operatus est. similiter etiam non inconuenienter dicitur quod propter
humilitatem demonstrandam christus mortem crucis uoluit pati. et reuera quidem
humilitas in deum non cadit, ut decimaseptima ratio proponebat: quia uirtus
humilitatis in hoc consistit ut aliquis infra suos terminos se contineat, ad ea
quae supra se sunt non se extendens, sed superiori se subiiciat; unde patet quod
deo humilitas conuenire non potest, qui superiorem non habet, sed ipse super
omnia existit. si autem aliquis uel aequali uel inferiori se ex humilitate
aliquando subiiciat, hoc est quia secundum aliquid eum qui simpliciter uel
aequalis uel inferior est, superiorem se arbitratur. quamuis igitur christo
secundum diuinam naturam humilitatis uirtus non competat, competit tamen sibi
secundum humanam naturam, et eius humilitas ex eius diuinitate laudabilior
redditur: dignitas enim personae adiicit ad laudem humilitatis; puta quando, pro
aliqua necessitate, expedit aliquem magnum aliqua infima pati. nulla autem tanta
dignitas esse potest hominis quam quod sit deus. unde hominis dei humilitas
maxime laudabilis inuenitur, dum abiecta sustinuit quae pro salute hominum ipsum
pati expediebat. erant enim homines, propter superbiam, mundanae gloriae
amatores. ut igitur hominum animos ab amore mundanae gloriae in amorem diuinae
gloriae transmutaret, uoluit mortem sustinere, non qualemcumque, sed
abiectissimam. sunt enim quidam qui, etsi mortem non timeant, abhorrent tamen
mortem abiectam. ad quam etiam contemnendam dominus homines animauit suae mortis
exemplo. et licet homines ad humilitatem informari potuerint diuinis sermonibus
instructi, ut decimaoctaua ratio proponebat: tamen ad agendum magis prouocant
facta quam uerba et tanto efficacius facta mouent, quanto certior opinio
bonitatis habetur de eo qui huiusmodi operatur. unde, licet aliorum hominum
multa humilitatis exempla inuenirentur, tamen expedientissimum fuit ut ad hoc
hominis dei prouocarentur exemplo, quem constat errare non potuisse; et cuius
humilitas tanto est mirabilior quanto maiestas sublimior. manifestum est etiam
ex praedictis quod oportuit christum mortem pati, non solum ut exemplum
praeberet mortem contemnendi propter ueritatis amorem, sed ut etiam aliorum
peccata purgaret. quod quidem factum est dum ipse, qui absque peccato erat,
mortem peccato debitam pati uoluit, ut in se poenam aliis debitam, pro aliis
satisfaciendo, susciperet. et quamuis sola dei gratia sufficiat ad remittendum
peccata, ut decimanona ratio proponebat, tamen in remissione peccati exigitur
etiam aliquid ex parte eius cui peccatum remittitur: ut scilicet satisfaciat ei
quem offendit. et quia alii homines pro seipsis hoc facere non poterant,
christus hoc pro omnibus fecit, mortem uoluntariam ex caritate patiendo. et
quamuis in puniendo peccata oportet illum puniri qui peccauit, ut uigesima ratio
proponebat, tamen in satisfaciendo unus potest alterius poenam ferre. quia dum
poena pro peccato infligitur, pensatur eius qui punitur iniquitas: in
satisfactione uero, dum quis, ad placandum eum quem offendit, uoluntarie poenam
assumit, satisfacientis caritas et beneuolentia aestimatur, quae maxime apparet
cum quis pro alio poenam assumit. et ideo deus satisfactionem unius pro alio
acceptat, ut etiam in tertio libro ostensum est. satisfacere autem pro toto
humano genere, ut supra ostensum est, nullus homo purus poterat: nec ad hoc
angelus sufficiebat, ut uigesimaprima ratio procedebat. angelus enim, licet
quantum ad aliquas proprietates naturales sit homine potior, tamen quantum ad
beatitudinis participationem, in quam per satisfactionem reducendus erat, est ei
aequalis. et iterum: non plene redintegraretur hominis dignitas, si angelo pro
homine satisfacienti obnoxius redderetur. sciendum autem est quod mors christi
uirtutem satisfaciendi habuit ex caritate ipsius, qua uoluntarie mortem
sustinuit, non ex iniquitate occidentium, qui eum occidendo peccauerunt: quia
peccatum non deletur peccato, ut uigesimasecunda ratio proponebat. et quamuis
mors christi pro peccato satisfactoria fuerit, non tamen toties eum mori
oportuit quoties homines peccant, ut uigesimatertia ratio concludebat. quia mors
christi sufficiens fuit ad omnium expianda peccata: tum propter eximiam
caritatem qua mortem sustinuit; tum propter dignitatem personae satisfacientis,
quae fuit deus et homo. manifestum est autem etiam in rebus humanis quod, quanto
persona est altior, tanto poena quam sustinet pro maiori computatur, siue ad
humilitatem et caritatem patientis, siue ad culpam inferentis. ad satisfaciendum
autem pro peccato totius humani generis mors christi sufficiens fuit. quia,
quamuis secundum humanam naturam solum mortuus fuerit, ut uigesimaquarta ratio
proponebat, tamen ex dignitate personae patientis, quae est persona filii dei,
mors eius redditur pretiosa. quia, ut supra dictum est, sicut maioris est
criminis alicui personae inferre iniuriam quae maioris dignitatis existit, ita
uirtuosius est, et ex maiori caritate procedens, quod maior persona pro aliis se
subiiciat uoluntariae passioni. quamuis autem christus pro peccato originali sua
morte sufficienter satisfecerit, non est tamen inconueniens quod poenalitates ex
peccato originali consequentes remaneant adhuc in omnibus qui etiam redemptionis
christi participes fiunt: ut uigesimaquinta ratio procedebat. hoc enim
congruenter et utiliter factum est ut poena remaneret, etiam culpa sublata.
primo quidem, ut esset conformitas fidelium ad christum, sicut membrorum ad
caput. unde sicut christus prius multas passiones sustinuit, et sic ad
immortalitatis gloriam peruenit; sic decuit ut fideles eius prius passionibus
subiacerent, et sic ad immortalitatem peruenirent, quasi portantes in seipsis
insignia passionis christi, ut similitudinem gloriae eius consequerentur; sicut
apostolus, ad rom., dicit: heredes quidem dei, coheredes autem christi. si tamen
compatimur, ut et simul glorificemur. secundo quia, si homines uenientes ad
iesum statim immortalitatem et impassibilitatem consequerentur, plures homines
ad christum accederent magis propter haec corporalia beneficia quam propter
spiritualia bona. quod est contra intentionem christi, uenientis in mundum ut
homines ab amore corporalium ad spiritualia transferret. tertio quia, si
accedentes ad christum statim impassibiles et immortales redderentur, hoc
quodammodo compelleret homines ad fidem christi suscipiendam. et sic meritum
fidei minueretur. quamuis autem sufficienter pro peccatis humani generis sua
morte satisfecerit, ut uigesimasexta ratio proponebat, sunt tamen unicuique
remedia propriae salutis quaerenda. mors enim christi est quasi quaedam
uniuersalis causa salutis: sicut peccatum primi hominis fuit quasi uniuersalis
causa damnationis. oportet autem uniuersalem causam applicari ad unumquemque
specialiter, ut effectum uniuersalis causae percipiat. effectus igitur peccati
primi parentis peruenit ad unumquemque per carnis originem: effectus autem
mortis christi pertingit ad unumquemque per spiritualem regenerationem, per quam
homo christo quodammodo coniungitur et incorporatur. et ideo oportet quod
unusquisque quaerat regenerari per christum, et alia suscipere in quibus uirtus
mortis christi operatur. ex quo patet quod effluxus salutis a christo in homines
non est per naturae propaginem, sed per studium bonae uoluntatis, qua homo
christo adhaeret. et sic quod a christo unusquisque consequitur, est personale
bonum. unde non deriuatur ad posteros, sicut peccatum primi parentis, quod cum
naturae propagine producitur. et inde est quod, licet parentes sint a peccato
originali mundati per christum, non tamen est inconueniens quod eorum filii cum
peccato originali nascantur, et sacramentis salutis indigeant, ut
uigesimaseptima ratio concludebat. sic igitur ex praemissis aliquatenus patet
quod ea quae circa mysterium incarnationis fides catholica praedicat, neque
impossibilia neque incongrua inueniuntur. de necessitate sacramentorum. quia
uero, sicut iam dictum est, mors christi est quasi uniuersalis causa humanae
salutis; uniuersalem autem causam oportet applicari ad unumquemque effectum:
necessarium fuit exhiberi hominibus quaedam remedia per quae eis beneficium
mortis christi quodammodo coniungeretur. huiusmodi autem esse dicuntur ecclesiae
sacramenta. huiusmodi autem remedia oportuit cum aliquibus uisibilibus signis
tradi. primo quidem, quia sicut ceteris rebus ita etiam homini deus prouidet
secundum eius conditionem. est autem talis hominis conditio quod ad spiritualia
et intelligibilia capienda naturaliter per sensibilia deducitur. oportuit igitur
spiritualia remedia hominibus sub signis sensibilibus dari. secundo quia
instrumenta oportet esse primae causae proportionata. prima autem et uniuersalis
causa humanae salutis est uerbum incarnatum, ut ex praemissis apparet. congruum
igitur fuit ut remedia quibus uniuersalis causae uirtus pertingit ad homines,
illius causae similitudinem haberent: ut scilicet in eis uirtus diuina
inuisibiliter operaretur sub uisibilibus signis. tertio, quia homo in peccatum
lapsus erat rebus uisibilibus indebite inhaerendo. ne igitur crederetur
uisibilia ex sui natura mala esse, et propter hoc eis inhaerentes peccasse, per
ipsa uisibilia congruum fuit quod hominibus remedia salutis adhiberentur: ut sic
appareret ipsa uisibilia ex sui natura bona esse, uelut a deo creata, sed
hominibus noxia fieri secundum quod eis inordinate inhaerent, salutifera uero
secundum quod ordinate eis utuntur. ex hoc autem excluditur error quorundam
haereticorum qui omnia huiusmodi uisibilia a sacramentis ecclesiae uolunt esse
remouenda. nec mirum, quia ipsi iidem opinantur omnia uisibilia ex sui natura
mala esse, et ex malo auctore producta: quod in secundo libro reprobauimus. nec
est inconueniens quod per res uisibiles et corporales spiritualis salus
ministretur: quia huiusmodi uisibilia sunt quasi quaedam instrumenta dei
incarnati et passi; instrumentum autem non operatur ex uirtute suae naturae, sed
ex uirtute principalis agentis, a quo applicatur ad operandum. sic igitur et
huiusmodi res uisibiles salutem spiritualem operantur, non ex proprietate suae
naturae, sed ex institutione ipsius christi, ex qua uirtutem instrumentalem
consequuntur. de distinctione sacramentorum ueteris et nouae legis. deinde
considerandum est quod, cum huiusmodi uisibilia sacramenta ex passione christi
efficaciam habeant et ipsam quodammodo repraesentent, talia ea esse oportet ut
congruant saluti factae per christum. haec autem salus, ante christi
incarnationem et mortem, erat quidem promissa, sed non exhibita: sed uerbum
incarnatum et passum est salutem huiusmodi operatum. sacramenta igitur quae
incarnationem christi praecesserunt, talia esse oportuit ut significarent et
quodammodo repromitterent salutem: sacramenta autem quae christi passionem
consequuntur, talia esse oportet ut salutem hominibus exhibeant, et non solum
significando demonstrent. per hoc autem euitatur iudaeorum opinio, qui credunt
sacramenta legalia, propter hoc quod a deo sunt instituta, in perpetuum esse
seruanda: cum deus non poeniteat, non mutetur. fit autem absque mutatione
disponentis uel poenitentia, quod diuersa disponat secundum congruentiam
temporum diuersorum: sicut paterfamilias alia praecepta tradit filio paruulo, et
alia iam adulto. sic et deus congruenter alia sacramenta et praecepta ante
incarnationem tradidit, ad significandum futura: alia post incarnationem, ad
exhibendum praesentia et rememorandum praeterita. magis autem irrationabilis est
nazaraeorum et ebionitarum error qui sacramenta legalia simul cum euangelio
dicebant esse seruanda, quia huiusmodi error quasi contraria implicat. dum enim
seruant euangelica sacramenta, profitentur incarnationem et alia christi
mysteria iam esse perfecta: dum autem etiam sacramenta legalia seruant,
profitentur ea esse futura. de numero sacramentorum nouae legis. quia uero, ut
dictum est, remedia spiritualis salutis sub signis sensibilibus sunt hominibus
tradita, conueniens etiam fuit ut distinguerentur remedia quibus prouideretur
spirituali uitae, secundum similitudinem corporalis. in uita autem corporali
duplicem ordinem inuenimus: sunt enim propagatores et ordinatores corporalis
uitae in aliis; et sunt qui propagantur et ordinantur secundum corporalem uitam.
uitae autem corporali et naturali tria sunt per se necessaria, et quartum per
accidens. oportet enim primo, quod per generationem seu natiuitatem res aliqua
uitam accipiat; secundo, quod per augmentum ad debitam quantitatem et robur
perueniat; tertio, ad conseruationem uitae per generationem adeptae, et ad
augmentum, est necessarium nutrimentum. et haec quidem sunt per se necessaria
naturali uitae: quia sine his uita corporalis perfici non potest; unde et animae
uegetatiuae quae est uiuendi principium, tres uires naturales assignantur,
scilicet generatiua, augmentatiua, et nutritiua. sed quia contingit aliquod
impedimentum circa uitam corporalem, ex quo res uiua infirmatur, per accidens
necessarium est quartum, quod est sanatio rei uiuentis aegrotae. sic igitur et
in uita spirituali primum est spiritualis generatio, per baptismum; secundum est
spirituale augmentum perducens ad robur perfectum, per sacramentum
confirmationis; tertium est spirituale nutrimentum, per eucharistiae
sacramentum. restat quartum, quod est spiritualis sanatio, quae fit uel in anima
tantum per poenitentiae sacramentum; uel ex anima deriuatur ad corpus, quando
fuerit opportunum, per extremam unctionem. haec igitur pertinent ad eos qui in
uita spirituali propagantur et conseruantur. propagatores autem et ordinatores
corporalis uitae secundum duo attenduntur: scilicet secundum originem naturalem,
quod ad parentes pertinet; et secundum regimen politicum, per quod uita hominis
pacifica conseruatur, et hoc pertinet ad reges et principes. sic igitur est et
in spirituali uita. sunt enim quidam propagatores et conseruatores spiritualis
uitae secundum spirituale ministerium tantum, ad quod pertinet ordinis
sacramentum; et secundum corporalem et spiritualem simul, quod fit per
sacramentum matrimonii, quo uir et mulier conueniunt ad prolem generandam et
educandam ad cultum diuinum. de baptismo. secundum hoc igitur apparere potest
circa sacramenta singula et effectus proprius uniuscuiusque et materia
conueniens. et primo quidem circa spiritualem generationem, quae per baptismum
fit, considerandum est quod generatio rei uiuentis est mutatio quaedam de non
uiuente ad uitam. uita autem spirituali priuatus est homo in sua origine per
peccatum originale, ut supra dictum est; et adhuc quaecumque peccata sunt addita
abducunt a uita. oportuit igitur baptismum, qui est spiritualis generatio, talem
uirtutem habere quod et peccatum originale, et omnia actualia peccata commissa
tollat. et quia signum sensibile sacramenti congruum debet esse ad
repraesentandum spiritualem sacramenti effectum, foeditatis autem ablutio in
rebus corporalibus facilius et communius fit per aquam: idcirco baptismus
conuenienter in aqua confertur per uerbum dei sanctificata. et quia generatio
unius est alterius corruptio; et quod generatur priorem formam amittit et
proprietates ipsam consequentes: necesse est quod per baptismum, qui est
spiritualis generatio, non solum peccata tollantur, quae sunt spirituali uitae
contraria, sed etiam omnes peccatorum reatus. et propter hoc baptismus non solum
a culpa abluit, sed etiam ab omni reatu poenae absoluit. unde baptizatis
satisfactio non iniungitur pro peccatis. item, cum per generationem res formam
acquirat, simul acquirit et operationem consequentem formam, et locum ei
congruentem: ignis enim, mox generatus, tendit sursum sicut in proprium locum.
et ideo, cum baptismus sit spiritualis generatio, statim baptizati idonei sunt
ad spirituales actiones, sicut ad susceptionem aliorum sacramentorum, et ad alia
huiusmodi; et statim eis debetur locus congruus spirituali uitae, qui est
beatitudo aeterna. et propter hoc baptizati, si decedant, statim in beatitudine
recipiuntur. unde dicitur quod baptismus aperit ianuam caeli. considerandum est
etiam quod unius rei est una tantum generatio. unde, cum baptismus sit
spiritualis generatio, unus homo est semel tantum baptizandus. manifestum est
etiam quod infectio, quae per adam in mundum intrauit, semel tantum hominem
inquinat. unde et baptismus, qui contra eam principaliter ordinatur, iterari non
debet. hoc etiam commune est, quod, ex quo res aliqua semel consecrata est,
quandiu manet, ulterius consecrari non debet, ne consecratio inefficax uideatur.
unde, cum baptismus sit quaedam consecratio hominis baptizati, non est iterandum
baptisma. per quod excluditur error donatistarum, uel rebaptizantium. de
confirmatione. perfectio autem spiritualis roboris in hoc proprie consistit,
quod homo fidem christi confiteri audeat coram quibuscumque, nec inde retrahatur
propter confusionem aliquam uel terrorem: fortitudo enim inordinatum timorem
repellit. sacramentum igitur quo spirituale robur regenerato confertur, eum
quodammodo instituit pro fide christi propugnatorem. et quia pugnantes sub
aliquo principe eius insignia deferunt, hi qui confirmationis sacramentum
suscipiunt signo christi insigniuntur, uidelicet signo crucis, quo pugnauit et
uicit. hoc autem signum in fronte suscipiunt, in signum quod publice fidem
christi confiteri non erubescant. haec autem insignitio fit ex confectione olei
et balsami, quae chrisma uocatur, non irrationabiliter. nam per oleum spiritus
sancti uirtus designatur, quo et christus unctus nominatur, ut sic a christo
christiani dicantur, quasi sub ipso militantes. in balsamo autem, propter
odorem, bona fama ostenditur, quam necesse est habere eos qui inter mundanos
conuersantur, ad fidem christi publice confitendam, quasi in campum certaminis
de secretis ecclesiae sinibus producti. conuenienter etiam hoc sacramentum a
solis pontificibus confertur, qui sunt quodammodo duces exercitus christiani:
nam et apud saecularem militiam ad ducem exercitus pertinet ad militiam eligendo
quosdam adscribere; ut sic qui hoc sacramentum suscipiunt, ad spiritualem
militiam quodammodo uideantur adscripti. unde et eis manus imponitur, ad
designandam deriuationem uirtutis a christo. de eucharistia. sicut autem
corporalis uita materiali alimento indiget, non solum ad quantitatis augmentum,
sed etiam ad naturam corporis sustentandam, ne propter resolutiones continuas
dissoluatur et eius uirtus depereat; ita necessarium fuit in spirituali uita
spirituale alimentum habere, quo regenerati et in uirtutibus conseruentur, et
crescant. et quia spirituales effectus sub similitudine uisibilium congruum fuit
nobis tradi, ut dictum est, huiusmodi spirituale alimentum nobis traditur sub
speciebus illarum rerum quibus homines communius ad corporale alimentum utuntur.
huiusmodi autem sunt panis et uinum. et ideo sub speciebus panis et uini hoc
traditur sacramentum. sed considerandum est quod aliter generans generato
coniungitur et aliter nutrimentum nutrito in corporalibus rebus. generans enim
non oportet secundum substantiam generato coniungi, sed solum secundum
similitudinem et uirtutem: sed alimentum oportet nutrito secundum substantiam
coniungi. unde, ut corporalibus signis spirituales effectus respondeant,
mysterium uerbi incarnati aliter nobis coniungitur in baptismo, qui est
spiritualis regeneratio; atque aliter in hoc eucharistiae sacramento, quod est
spirituale alimentum. in baptismo enim continetur uerbum incarnatum solum
secundum uirtutem: sed in eucharistiae sacramento confitemur ipsum secundum
substantiam contineri. et quia complementum nostrae salutis factum est per
passionem christi et mortem, per quam eius sanguis a carne separatus est,
separatim nobis traditur sacramentum corporis eius sub specie panis, et
sanguinis sub specie uini; ut sic in hoc sacramento passionis dominicae memoria
et repraesentatio habeatur. et secundum hoc impletur quod dominus dixit, ioan.
6-56: caro mea uere est cibus, et sanguis meus uere est potus. de errore
infidelium circa sacramentum eucharistiae. sicut autem, christo proferente haec
uerba, quidam discipulorum turbati sunt, dicentes, durus est hic sermo. quis
potest eum audire? ita et contra doctrinam ecclesiae insurrexerunt haeretici
ueritatem huius negantes. dicunt enim in hoc sacramento non realiter esse corpus
et sanguinem christi, sed significatiue tantum: ut sic intelligatur quod
christus dixit, demonstrato pane, hoc est corpus meum, ac si diceret, hoc est
signum, uel figura corporis mei; secundum quem modum et apostolus dixit, i cor.
10-4, petra autem erat christus, idest, christi figura; et ad hunc intellectum
referunt quicquid in scripturis inuenitur similiter dici. huius autem opinionis
occasionem assumunt ex uerbis domini, qui de sui corporis comestione et
sanguinis potatione, ut scandalum discipulorum quod obortum fuerat sopiretur,
quasi seipsum exponens, dixit: uerba quae ego locutus sum uobis, spiritus et
uita sunt: quasi ea quae dixerat, non ad litteram, sed secundum spiritualem
sensum intelligenda essent. inducuntur etiam ad dissentiendum ex multis
difficultatibus quae ad hanc ecclesiae doctrinam sequi uidentur, propter quas
hic sermo christi et ecclesiae durus eis apparet. et primo quidem, difficile
uidetur quomodo uerum corpus christi in altari esse incipiat. aliquid enim
incipit esse ubi prius non fuit, dupliciter: uel per motum localem, uel per
conuersionem alterius in ipsum; ut patet in igne, qui alicubi esse incipit uel
quia ibi de nouo accenditur, uel quia illuc de nouo apportatur. manifestum est
autem uerum corpus christi non semper in hoc altari fuisse: confitetur enim
ecclesia christum in suo corpore ascendisse in caelum. uidetur autem impossibile
dici quod aliquid hic de nouo conuertatur in corpus christi. nihil enim uidetur
conuerti in praeexistens: cum id in quod aliquid conuertitur, per huiusmodi
conuersionem esse incipiat. manifestum est autem corpus christi praeextitisse,
utpote in utero uirginali conceptum. non igitur uidetur esse possibile quod in
altari de nouo esse incipiat per conuersionem alterius in ipsum. similiter
autem, nec per loci mutationem. quia omne quod localiter mouetur, sic incipit
esse in uno loco quod desinit esse in alio, in quo prius fuit. oportebit igitur
dicere quod, cum christus incipit esse in hoc altari, in quo hoc sacramentum
peragitur, desinat esse in caelo, quo ascendendo peruenerat. amplius. nullus
motus localis terminatur simul ad duo loca. manifestum est autem hoc sacramentum
simul in diuersis altaribus celebrari. non est ergo possibile, quod per motum
localem corpus christi, ibi esse incipiat. secunda difficultas ex loco accidit.
non enim semotim partes alicuius in diuersis locis continentur, ipso integro
permanente. manifestum est autem in hoc sacramento seorsum esse panem et uinum
in locis separatis. si igitur caro christi sit sub specie panis, et sanguis sub
specie uini, uidetur sequi quod christus non remaneat integer, sed semper cum
hoc sacramentum agitur, eius sanguis a corpore separetur. adhuc. impossibile
uidetur quod maius corpus in loco minoris includatur. manifestum est autem uerum
corpus christi esse maioris quantitatis quam panis qui in altari offertur.
impossibile igitur uidetur quod uerum corpus christi totum et integrum sit ubi
uidetur esse panis. si autem ibi est non totum, sed aliqua pars eius, redibit
primum inconueniens, quod semper dum hoc sacramentum agitur, corpus christi per
partes discerpatur. amplius. impossibile est unum corpus in pluribus locis
existere. manifestum est autem hoc sacramentum in pluribus locis celebrari.
impossibile igitur uidetur quod corpus christi in hoc sacramento ueraciter
contineatur. nisi forte quis dicat quod secundum aliquam particulam est hic, et
secundum aliam alibi. ad quod iterum sequitur quod per celebrationem huius
sacramenti corpus christi diuidatur in partes: cum tamen nec quantitas corporis
christi sufficere uideatur ad tot particulas ex eo diuidendas, in quot locis hoc
sacramentum peragitur. tertia difficultas est ex his quae in hoc sacramento
sensu percipimus. sentimus enim manifeste, etiam post consecrationem, in hoc
sacramento omnia accidentia panis et uini, scilicet colorem, saporem, odorem,
figuram, quantitatem et pondus: circa quae decipi non possumus, quia sensus
circa propria sensibilia non decipitur. huiusmodi autem accidentia in corpore
christi esse non possunt sicut in subiecto; similiter etiam nec in aere
adiacenti: quia, cum plurima eorum sint accidentia naturalia, requirunt
subiectum determinatae naturae, non qualis est natura corporis humani uel aeris.
nec possunt per se subsistere: cum accidentis esse sit inesse. accidentia etiam,
cum sint formae, indiuiduari non possunt nisi per subiectum. unde remoto
subiecto, essent formae uniuersales. relinquitur igitur huiusmodi accidentia
esse in suis determinatis subiectis, scilicet in substantia panis et uini. est
igitur ibi substantia panis et uini, et non substantia corporis christi: cum
impossibile uideatur duo corpora esse simul. quarta difficultas accidit ex
passionibus et actionibus quae apparent in pane et uino post consecrationem
sicut et ante. nam uinum, si in magna quantitate sumeretur, calefaceret, et
inebriaret: panis autem et confortaret et nutriret. uidentur etiam, si diu et
incaute seruentur, putrescere; et a muribus comedi; comburi etiam possunt et in
cinerem redigi et uaporem; quae omnia corpori christi conuenire non possunt; cum
fides ipsum impassibilem praedicet. impossibile igitur uidetur quod corpus
christi in hoc sacramento substantialiter contineatur. quinta difficultas
uidetur specialiter accidere ex fractione panis: quae quidem sensibiliter
apparet, nec sine subiecto esse potest. absurdum etiam uidetur dicere quod
illius fractionis subiectum sit corpus christi. non igitur uidetur ibi esse
corpus christi, sed solum substantia panis et uini. haec igitur et huiusmodi
sunt propter quae doctrina christi et ecclesiae circa hoc sacramentum dura esse
uidetur. solutio praemissarum difficultatum, et primo quoad conuersionem panis
in corpus christi. licet autem diuina uirtus sublimius et secretius in hoc
sacramento operetur quam ab homine perquiri possit, ne tamen doctrina ecclesiae
circa hoc sacramentum, infidelibus impossibilis uideatur, conandum est ad hoc
quod omnis impossibilitas excludatur. prima igitur occurrit consideratio, per
quem modum uerum christi corpus esse sub hoc sacramento incipiat. impossibile
autem est quod hoc fiat per motum localem corporis christi. tum quia sequeretur
quod in caelo esse desineret quandocumque hoc agitur sacramentum. tum quia non
posset simul hoc sacramentum agi, nisi in uno loco: cum unus motus localis non
nisi ad unum terminum finiatur. tum etiam quia motus localis instantaneus esse
non potest, sed tempore indiget. consecratio autem perficitur in ultimo instanti
prolationis uerborum. relinquitur igitur dicendum quod uerum corpus christi esse
incipiat in hoc sacramento per hoc quod substantia panis conuertitur in
substantiam corporis christi, et substantia uini in substantiam sanguinis eius.
ex hoc autem apparet falsam esse opinionem, tam eorum qui dicunt substantiam
panis simul cum substantia corporis christi in hoc sacramento existere; quam
etiam eorum qui ponunt substantiam panis in nihilum redigi, uel in primam
materiam resolui. ad utrumque enim sequitur quod corpus christi in hoc
sacramento esse incipere non possit nisi per motum localem: quod est
impossibile, ut ostensum est. praeterea, si substantia panis simul est in hoc
sacramento cum uero corpore christi, potius christo dicendum fuit, hic est
corpus meum, quam, hoc est corpus meum: cum per hic demonstretur substantia quae
uidetur, quae quidem est substantia panis, si in sacramento cum corpore christi
remaneat. similiter etiam impossibile uidetur quod substantia panis omnino in
nihilum redeat. multum enim de natura corporea primo creata iam in nihilum
rediisset ex frequentatione huius mysterii. nec est decens ut in sacramento
salutis diuina uirtute aliquid in nihilum redigatur. neque etiam in materiam
primam substantiam panis est possibile resolui: cum materia prima sine forma
esse non possit. nisi forte per materiam primam prima elementa corporea
intelligantur. in quae quidem si substantia panis resolueretur, necesse esset
hoc ipsum percipi sensu: cum elementa corporea sensibilia sint. esset etiam ibi
localis transmutatio et corporalis alteratio contrariorum, quae instantanea esse
non possunt. sciendum tamen est quod praedicta conuersio panis in corpus christi
alterius modi est ab omnibus conuersionibus naturalibus. nam in qualibet
conuersione naturali manet subiectum, in quo succedunt sibi diuersae formae, uel
accidentales, sicut cum album in nigrum conuertitur, uel substantiales, sicut
cum aer in ignem: unde conuersiones formales nominantur. sed in conuersione
praedicta subiectum transit in subiectum, et accidentia manent: unde haec
conuersio substantialis nominatur. et quidem qualiter haec accidentia maneant et
quare, posterius perscrutandum est. nunc autem considerare oportet quomodo
subiectum in subiectum conuertatur. quod quidem natura facere non potest. omnis
enim naturae operatio materiam praesupponit per quam substantia indiuiduatur;
unde natura facere non potest quod haec substantia fiat illa, sicut quod hic
digitus fiat ille digitus. sed materia subiecta est uirtuti diuinae: cum per
ipsam producatur in esse. unde diuina uirtute fieri potest quod haec indiuidua
substantia in illam praeexistentem conuertatur. sicut enim uirtute naturalis
agentis, cuius operatio se extendit tantum ad immutationem formae, et existentia
subiecti supposita, hoc totum in illud totum conuertitur secundum uariationem
speciei et formae, utpote hic aer in hunc ignem generatum: ita uirtute diuina,
quae materiam non praesupponit, sed eam producit, et haec materia conuertitur in
illam, et per consequens hoc indiuiduum in illud: indiuiduationis enim
principium materia est, sicut forma est principium speciei. hinc autem
manifestum est quod in conuersione praedicta panis in corpus christi non est
aliquod subiectum commune permanens post conuersionem: cum transmutatio fiat
secundum primum subiectum, quod est indiuiduationis principium. necesse est
tamen aliquid remanere, ut uerum sit quod dicitur, hoc est corpus meum, quae
quidem uerba sunt huius conuersionis significatiua et factiua. et quia
substantia panis non manet, nec aliqua prior materia, ut ostensum est: necesse
est dicere quod maneat id quod est praeter substantiam panis. huiusmodi autem
est accidens panis. remanent igitur accidentia panis, etiam post conuersionem
praedictam. inter accidentia uero quidam ordo considerandus est. nam inter omnia
accidentia propinquius inhaeret substantiae quantitas dimensiua. deinde
qualitates in substantia recipiuntur quantitate mediante, sicut color mediante
superficie: unde et per diuisionem quantitatis, per accidens diuiduntur.
ulterius autem qualitates sunt actionum et passionum principia; et relationum
quarundam, ut sunt pater et filius, dominus et seruus, et alia huiusmodi.
quaedam uero relationes immediate ad quantitates consequuntur: ut maius et
minus, duplum et dimidium, et similia. sic igitur accidentia panis, post
conuersionem praedictam, remanere ponendum est ut sola quantitas dimensiua sine
subiecto subsistat, et in ipsa qualitates fundentur sicut in subiecto, et per
consequens actiones, passiones et relationes. accidit igitur in hac conuersione
contrarium ei quod in naturalibus mutationibus accidere solet, in quibus
substantia manet ut mutationis subiectum, accidentia uero uariantur: hic autem e
conuerso accidens manet, et substantia transit. huiusmodi autem conuersio non
potest proprie dici motus, sicut a naturali consideratur, ut subiectum requirat,
sed est quaedam substantialis successio, sicut in creatione est successio esse
et non esse, ut in secundo dictum est. haec igitur est una ratio quare accidens
panis remanere oportet: ut inueniatur aliquod manens in conuersione praedicta.
est autem et propter aliud necessarium. si enim substantia panis in corpus
christi conuerteretur et panis accidentia transirent, ex tali conuersione non
sequeretur quod corpus christi, secundum suam substantiam, esset ubi prius fuit
panis: nulla enim relinqueretur habitudo corporis christi ad locum praedictum.
sed cum quantitas dimensiua panis remanet post conuersionem, per quam panis hunc
locum sortiebatur, substantia panis in corpus christi mutata fit corpus christi
sub quantitate dimensiua panis; et per consequens locum panis quodammodo
sortitur, mediantibus tamen dimensionibus panis. possunt et aliae rationes
assignari. et quantum ad fidei rationem quae de inuisibilibus est. et eius
meritum quod circa hoc sacramentum tanto maius est quanto inuisibilius agitur,
corpore christi sub panis accidentibus occultato. et propter commodiorem et
honestiorem usum huius sacramenti. esset enim horrori sumentibus, et
abominationi uidentibus, si corpus christi in sua specie a fidelibus sumeretur.
unde sub specie panis et uini, quibus communius homines utuntur ad esum et
potum, corpus christi proponitur manducandum, et sanguis potandus. solutio eorum
quae obiiciebantur ex parte loci. his igitur consideratis circa modum
conuersionis, ad alia soluenda nobis aliquatenus uia patet. dictum est enim quod
locus in quo hoc agitur sacramentum, attribuitur corpori christi ratione
dimensionum panis, remanentium post conuersionem substantiae panis in corpus
christi. secundum hoc igitur ea quae christi sunt necesse est esse in loco
praedicto, secundum quod exigit ratio conuersionis praedictae. considerandum est
igitur in hoc sacramento aliquid esse ex ui conuersionis, aliquid autem ex
naturali concomitantia. ex ui quidem conuersionis est in hoc sacramento illud ad
quod directe conuersio terminatur: sicut sub speciebus panis corpus christi, in
quod substantia panis conuertitur, ut per uerba consecrationis patet, cum
dicitur, hoc est corpus meum; et similiter sub specie uini est sanguis christi,
cum dicitur, hic est calix sanguinis mei etc.. sed ex naturali concomitantia
sunt ibi omnia alia ad quae conuersio non terminatur, sed tamen ei in quod
terminatur sunt realiter coniuncta. manifestum est enim quod conuersio panis non
terminatur in diuinitatem christi, neque in eius animam; sed tamen sub specie
panis est anima christi et eius diuinitas propter unionem utriusque ad corpus
christi. si uero in triduo mortis christi hoc sacramentum celebratum fuisset,
non fuisset sub specie panis anima christi, quia realiter non erat corpori eius
unita: et similiter nec sub specie panis fuisset sanguis, nec sub specie uini
corpus, propter separationem utriusque in morte. nunc autem, quia corpus christi
in sua natura non est sine sanguine, sub utraque specie continetur corpus et
sanguis: sed sub specie panis continetur corpus ex ui conuersionis, sanguis
autem ex naturali concomitantia: sub specie autem uini e conuerso. per eadem
etiam patet solutio ad id quod obiiciebatur de inaequalitate corporis christi ad
locum panis. substantia enim panis directe conuertitur in substantiam corporis
christi: dimensiones autem corporis christi sunt in sacramento ex naturali
concomitantia, non autem ex ui conuersionis, cum dimensiones panis remaneant.
sic igitur corpus christi non comparatur ad hunc locum mediantibus dimensionibus
propriis, ut eis oporteat adaequari locum: sed mediantibus dimensionibus panis
remanentibus, quibus locus adaequatur. inde etiam patet solutio ad id quod
obiiciebatur de pluralitate locorum. corpus enim christi per suas proprias
dimensiones in uno tantum loco existit: sed mediantibus dimensionibus panis in
ipsum transeuntis in tot locis in quot huiusmodi conuersio fuerit celebrata: non
quidem diuisum per partes, sed integrum in unoquoque; nam quilibet panis
consecratus in integrum corpus christi conuertitur. solutio eorum quae
obiiciebantur ex parte accidentium. sic igitur difficultate soluta quae ex loco
accidit, inspiciendum est de ea quae ex accidentibus remanentibus esse uidetur.
non enim negari potest accidentia panis et uini remanere: cum sensus hoc
infallibiliter demonstret. neque his corpus christi aut sanguis afficitur: quia
hoc sine eius alteratione esse non posset, nec talium accidentium capax est.
similiter autem et substantia aeris. unde relinquitur quod sint sine subiecto.
tamen per modum praedictum: ut scilicet sola quantitas dimensiua sine subiecto
subsistat, et ipsa aliis accidentibus praebeat subiectum. nec est impossibile
quod accidens uirtute diuina subsistere possit sine subiecto. idem enim est
iudicandum de productione rerum, et conseruatione earum in esse. diuina autem
uirtus potest producere effectus quarumcumque causarum secundarum sine ipsis
causis secundis: sicut potuit formare hominem sine semine, et sanare febrem sine
operatione naturae. quod accidit propter infinitatem uirtutis eius, et quia
omnibus causis secundis largitur uirtutem agendi. unde et effectus causarum
secundarum conseruare potest in esse sine causis secundis. et hoc modo in hoc
sacramento accidens conseruat in esse, sublata substantia quae ipsum
conseruabat. quod quidem praecipue dici potest de quantitatibus dimensiuis: quas
etiam platonici posuerunt per se subsistere, propter hoc quod secundum
intellectum separantur. manifestum est autem quod plus potest deus in operando
quam intellectus in apprehendendo. habet autem et hoc proprium quantitas
dimensiua inter accidentia reliqua, quod ipsa secundum se indiuiduatur. quod
ideo est, quia positio, quae est ordo partium in toto, in eius ratione
includitur: est enim quantitas positionem habens. ubicumque autem intelligitur
diuersitas partium eiusdem speciei, necesse est intelligi indiuiduationem: nam
quae sunt unius speciei, non multiplicantur nisi secundum indiuiduum; et inde
est quod non possunt apprehendi multae albedines nisi secundum quod sunt in
diuersis subiectis; possunt autem apprehendi multae lineae, etiam si secundum se
considerentur: diuersus enim situs, qui per se lineae inest, ad pluralitatem
linearum sufficiens est. et quia sola quantitas dimensiua de sui ratione habet
unde multiplicatio indiuiduorum in eadem specie possit accidere, prima radix
huiusmodi multiplicationis ex dimensione esse uidetur: quia et in genere
substantiae multiplicatio fit secundum diuisionem materiae; quae nec intelligi
posset nisi secundum quod materia sub dimensionibus consideratur; nam, remota
quantitate, substantia omnis indiuisibilis est, ut patet per philosophum in i
physicorum. manifestum est autem quod in aliis generibus accidentium,
multiplicantur indiuidua eiusdem speciei ex parte subiecti. et sic relinquitur
quod, cum in huiusmodi sacramento ponamus dimensiones per se subsistere; et alia
accidentia in eis sicut in subiecto fundari: non oportet nos dicere quod
accidentia huiusmodi indiuiduata non sint; remanet enim in ipsis dimensionibus
indiuiduationis radix. solutio eorum quae obiiciebantur ex parte actionis et
passionis. his autem consideratis, quae ad quartam difficultatem pertinent
consideranda sunt. circa quae aliquid quidem est quod de facili expediri potest:
aliquid quidem est quod maiorem difficultatem praetendit. quod enim in hoc
sacramento eaedem actiones appareant quae prius in substantia panis et uini
apparebant, puta quod similiter immutent sensum, similiter etiam alterent aerem
circumstantem, uel quodlibet aliud, odore aut colore: satis conueniens uidetur
ex his quae posita sunt. dictum est enim quod in hoc sacramento remanent
accidentia panis et uini: inter quae sunt qualitates sensibiles, quae sunt
huiusmodi actionum principia. rursus, circa passiones aliquas, puta quae fiunt
secundum alterationes huiusmodi accidentium, non magna etiam difficultas
accidit, si praemissa supponantur. cum enim praemissum sit quod alia accidentia
in dimensionibus fundantur sicut in subiecto, per eundem modum circa huiusmodi
subiectum alteratio aliorum accidentium considerari potest, sicut si esset ibi
substantia; ut puta si uinum esset calefactum et infrigidaretur, aut mutaret
saporem, aut aliquod huiusmodi. sed maxima difficultas apparet circa
generationem et corruptionem quae in hoc sacramento uidetur accidere. nam si
quis in magna quantitate hoc sacramentali cibo uteretur, sustentari posset, et
uino etiam inebriari, secundum illud apostoli i cor. 11-21, alius esurit, alius
ebrius est: quae quidem accidere non possent nisi ex hoc sacramento caro et
sanguis generaretur; nam nutrimentum conuertitur in substantiam nutriti; -
quamuis quidam dicant hominem sacramentali cibo non posse nutriri, sed solum
confortari et refocillari, sicut cum ad odorem uini confortatur. sed haec quidem
confortatio ad horam accidere potest: non autem sufficit ad sustentandum
hominem, si diu sine cibo permaneat. experimento autem de facili inueniretur
hominem diu sacramentali cibo sustentari posse. mirandum etiam uidetur cur
negent hominem hoc sacramentali cibo posse nutriri, refugientes hoc sacramentum
in carnem et sanguinem posse conuerti: cum ad sensum appareat quod per
putrefactionem uel combustionem in aliam substantiam, scilicet cineris et
pulueris, conuertatur. quod quidem difficile tamen uidetur: eo quod nec uideatur
possibile quod ex accidentibus fiat substantia: nec credi fas sit quod
substantia corporis christi, quae est impassibilis, in aliam substantiam
conuertatur. si quis autem dicere uelit quod, sicut miraculose panis in corpus
christi conuertitur, ita miraculose accidentia in substantiam conuertuntur:
primum quidem, hoc non uidetur miraculo esse conueniens, quod hoc sacramentum
putrescat, uel per combustionem dissoluatur; deinde, quia putrefactio et
combustio consueto naturae ordine huic sacramento accidere inueniuntur: quod non
solet esse in his quae miraculose fiunt. ad hanc dubitationem tollendam quaedam
famosa positio est adinuenta, quae a multis tenetur. dicunt enim quod, cum
contingit hoc sacramentum in carnem conuerti aut sanguinem per nutrimentum, uel
in cinerem per combustionem aut putrefactionem, non conuertuntur accidentia in
substantiam; neque substantia corporis christi; sed redit, diuino miraculo,
substantia panis quae prius fuerat, et ex ea generantur illa in quae hoc
sacramentum conuerti inuenitur. sed hoc quidem omnino stare non potest. ostensum
est enim supra quod substantia panis in substantiam corporis christi
conuertitur. quod autem in aliquid conuersum est, redire non potest nisi e
conuerso illud reconuertatur in ipsum. si igitur substantia panis redit,
sequitur quod substantia corporis christi reconuertitur in panem. quod est
absurdum. adhuc, si substantia panis redit, necesse est quod uel redeat
speciebus panis manentibus; uel speciebus panis iam destructis. speciebus quidem
panis durantibus, substantia panis redire non potest: quia quandiu species
manent, manet sub eis substantia corporis christi; sequeretur ergo quod simul
esset ibi substantia panis et substantia corporis christi. similiter etiam
neque, corruptis speciebus panis, substantia panis redire potest: tum quia
substantia panis non est sine propriis speciebus; tum quia, destructis speciebus
panis, iam generata est alia substantia, ad cuius generationem ponebatur quod
substantia panis rediret. melius igitur dicendum uidetur quod in ipsa
consecratione, sicut substantia panis in corpus christi miraculose conuertitur,
ita miraculose accidentibus confertur quod subsistant, quod est proprium
substantiae: et per consequens quod omnia possint facere et pati quae substantia
posset facere et pati, si substantia adesset. unde sine nouo miraculo, et
inebriare et nutrire, et incinerari et putrefieri possunt, eodem modo et ordine
ac si substantia panis et uini adesset. solutio eorum quae obiiciebantur ex
parte fractionis. restat autem ea quae ad quintam difficultatem pertinent
speculari. manifestum est autem secundum praedicta, quod fractionis subiectum
ponere possumus dimensiones per se subsistentes. nec tamen, huiusmodi
dimensionibus fractis, frangitur substantia corporis christi: eo quod totum
corpus christi sub qualibet portione remaneat. quod quidem, etsi difficile
uideatur tamen secundum ea quae praemissa sunt, expositionem habet. dictum est
enim supra quod corpus christi est in hoc sacramento per substantiam suam ex ui
sacramenti; dimensiones autem corporis christi sunt ibi ex naturali
concomitantia quam ad substantiam habent; e contrario ei secundum quod corpus
naturaliter est in loco; nam corpus naturale est in loco mediantibus
dimensionibus quibus loco commensuratur. alio autem modo se habet aliquid
substantiale ad id in quo est; et alio modo aliquid quantum. nam quantum totum
ita est in aliquo toto quod totum non est in parte, sed pars in parte, sicut
totum in toto. unde et corpus naturale sic est in toto loco totum quod non est
totum in qualibet parte loci, sed partes corporis partibus loci aptantur: eo
quod est in loco mediantibus dimensionibus. si autem aliquid substantiale sit in
aliquo toto totum, etiam totum est in qualibet parte eius: sicut tota natura et
species aquae in qualibet parte aquae est, et tota anima est in qualibet
corporis parte. quia igitur corpus christi est in sacramento ratione suae
substantiae, in quam conuersa est substantia panis dimensionibus eius
manentibus; sicut tota species panis erat sub qualibet parte dimensionum, ita
integrum corpus christi est sub qualibet parte earundem. non igitur fractio
illa, seu diuisio, attingit ad corpus christi, ut sit in illo sicut in subiecto:
sed subiectum eius sunt dimensiones panis uel uini remanentes, sicut et aliorum
accidentium ibidem remanentium diximus eas esse subiectum. solutio auctoritatis
inductae. his igitur difficultatibus remotis, manifestum est quod id quod
ecclesiastica traditio habet circa sacramentum altaris, nihil continet
impossibile deo, qui omnia potest. nec etiam contra ecclesiae traditionem est
uerbum domini dicentis ad discipulos, qui de hac doctrina scandalizati
uidebantur: uerba quae ego locutus sum uobis, spiritus et uita sunt. non enim
per hoc dedit intelligere quod uera caro sua in hoc sacramento manducanda
fidelibus non traderetur: sed quia non traditur manducanda carnaliter, ut
scilicet, sicut alii cibi carnales, in propria specie dilacerata sumeretur; sed
quia quodam spirituali modo sumitur, praeter consuetudinem aliorum ciborum
carnalium. ex quali pane et uino debet confici hoc sacramentum. quia uero, ut
supra dictum est, ex pane et uino hoc sacramentum conficitur, necesse est eas
conditiones seruari in pane et uino, ut ex eis hoc sacramentum confici possit,
quae sunt de ratione panis et uini. uinum autem non dicitur nisi liquor qui ex
uuis exprimitur: nec panis proprie dicitur nisi qui ex granis tritici
conficitur. alii uero qui dicuntur panes, pro defectu panis triticei, ad eius
supplementum, in usum uenerunt: et similiter alii liquores in usum uini. unde
nec ex alio pane nec ex alio uino hoc sacramentum confici posset: neque etiam si
pani et uino tanta alienae materiae admixtio fieret quod species solueretur. si
qua uero huiusmodi pani et uino accidunt quae non sunt de ratione panis et uini,
manifestum est quod, his praetermissis, potest uerum confici sacramentum. unde,
cum esse fermentatum uel azymum non sit de ratione panis, sed utrolibet
existente species panis saluetur, ex utrolibet pane potest confici sacramentum.
et propter hoc diuersae ecclesiae diuersum in hoc usum habent: et utrumque
congruere potest significationi sacramenti. nam, ut gregorius dicit in registro:
romana ecclesia offert azymos panes, propterea quod dominus sine ulla
commixtione carnem suscepit. sed caeterae ecclesiae offerunt fermentatum: pro eo
quod uerbum patris indutum est carne, et est uerus deus et uerus homo, sicut et
fermentum commiscetur farinae. congruit tamen magis puritati corporis mystici,
idest ecclesiae, quae in hoc sacramento configuratur, usus azymi panis: secundum
illud apostoli, i cor. 5-7 pascha nostrum immolatus est christus. itaque
epulemur in azymis sinceritatis et ueritatis. per hoc autem excluditur error
quorundam graecorum, qui dicunt in azymo sacramentum hoc celebrari non posse.
quod etiam euidenter euangelii auctoritate destruitur. dicitur enim matth.
25-17; et marc. 14-12; et luc. 22-7, quod dominus prima die azymorum pascha cum
discipulis suis comedit, et tunc hoc sacramentum instituit. cum autem non esset
licitum secundum legem quod prima die azymorum fermentatum in domibus iudaeorum
inueniretur, ut patet exodi 12-15, dominus autem, quandiu fuit in mundo, legem
seruauit: manifestum est quod panem azymum in corpus suum conuertit, et
discipulis sumendum dedit. stultum est igitur improbare in usu ecclesiae
latinorum quod dominus in ipsa institutione huius sacramenti seruauit. sciendum
tamen quod quidam dicunt ipsum praeuenisse diem azymorum, propter passionem
imminentem: et tunc fermentato pane eum usum fuisse. quod quidem ostendere
nituntur ex duobus. primo ex hoc quod dicitur ioan. 13-1 quod ante diem festum
paschae dominus cum discipulis cenam celebrauit, in qua corpus suum consecrauit,
sicut apostolus tradit i cor. 11-23. unde uidetur quod christus cenam
celebrauerit ante diem azymorum: et sic in consecratione sui corporis usus
fuerit pane fermentato. hoc etiam confirmare uolunt per hoc quod habetur ioan.
18-28, quod sexta feria, qua christus est crucifixus, iudaei non intrauerunt
praetorium pilati, ut non contaminarentur, sed manducarent pascha. pascha autem
dicuntur azyma. ergo concludunt quod cena fuit celebrata ante azyma. ad hoc
autem respondetur quod, sicut dominus mandat exodi 12, festum azymorum septem
diebus celebrabatur, inter quos dies prima erat sancta atque solemnis praecipue
inter alias, quod erat quintadecima die mensis. sed quia apud iudaeos
solemnitates a praecedenti uespere incipiebant, ideo quartadecima die ad
uesperam incipiebant comedere azyma, et comedebant per septem subsequentes dies.
et ideo dicitur in eodem capitulo: primo mense, quartadecima die mensis ad
uesperam, comedetis azyma, usque ad diem uigesimam primam eiusdem mensis ad
uesperam. septem diebus fermentatum non inuenietur in domibus uestris. et eadem
quartadecima die ad uesperas immolabatur agnus paschalis. prima ergo dies
azymorum a tribus euangelistis, matthaeo, marco, luca, dicitur quartadecima dies
mensis: quia ad uesperam comedebant azyma, et tunc immolabatur pascha, idest
agnus paschalis: et hoc erat secundum ioannem, ante diem festum paschae, idest
ante diem quintam decimam diem mensis, qui erat solemnior inter omnes, in quo
iudaei uolebant comedere pascha, idest panes azymos paschales, non autem agnum
paschalem. et sic nulla discordia inter euangelistas existente, planum est quod
christus ex azymo pane corpus suum consecrauit in cena. unde manifestum fit quod
rationabiliter latinorum ecclesia pane azymo utitur in hoc sacramento. de
sacramento poenitentiae. et primo, quod homines post gratiam sacramentalem
acceptam peccare possunt. quamuis autem per praedicta sacramenta hominibus
gratia conferatur, non tamen per acceptam gratiam impeccabiles fiunt. gratuita
enim dona recipiuntur in anima sicut habituales dispositiones: non enim homo
secundum ea semper agit. nihil autem prohibet eum qui habitum habet, agere
secundum habitum uel contra eum: sicut grammaticus potest secundum grammaticam
recte loqui, uel etiam contra grammaticam loqui incongrue. et ita est etiam de
habitibus uirtutum moralium: potest enim qui iustitiae habitum habet, et contra
iustitiam agere. quod ideo est quia usus habituum in nobis ex uoluntate est:
uoluntas autem ad utrumque oppositorum se habet. manifestum est igitur quod
suscipiens gratuita dona peccare potest contra gratiam agendo. adhuc.
impeccabilitas in homine esse non potest sine immutabilitate uoluntatis.
immutabilitas autem uoluntatis non potest homini competere nisi secundum quod
attingit ultimum finem. ex hoc enim uoluntas immutabilis redditur quod totaliter
impletur, ita quod non habet quo diuertat ab eo in quo est firmata. impletio
autem uoluntatis non competit homini nisi ut finem ultimum attingenti: quandiu
enim restat aliquid ad desiderandum, uoluntas impleta non est. sic igitur homini
impeccabilitas non competit antequam ad ultimum finem perueniat. quod quidem non
datur homini in gratia quae in sacramentis confertur: quia sacramenta sunt in
adiutorium hominis secundum quod est in uia ad finem. non igitur ex gratia in
sacramentis percepta aliquis impeccabilis redditur. amplius. omne peccatum ex
quadam ignorantia contingit: unde dicit philosophus quod omnis malus est
ignorans; et in prouerbiis dicitur: errant qui operantur malum. tunc igitur
solum homo securus potest esse a peccato secundum uoluntatem, quando secundum
intellectum securus est ab ignorantia et errore. manifestum est autem quod homo
non redditur immunis ab omni ignorantia et errore per gratiam in sacramentis
perceptam: hoc enim est hominis secundum intellectum illam ueritatem
inspicientis quae est certitudo omnium ueritatum; quae quidem inspectio est
ultimus hominis finis, ut in tertio ostensum est. non igitur per gratiam
sacramentorum homo impeccabilis redditur. item. ad alterationem hominis quae est
secundum malitiam et uirtutem, multum operatur alteratio quae est secundum
animae passiones: nam ex eo quod ratione passiones animae refrenantur et
ordinantur, homo uirtuosus fit uel in uirtute conseruatur: ex eo uero quod ratio
sequitur passiones, homo redditur uitiosus. quandiu igitur homo est alterabilis
secundum animae passiones, est etiam alterabilis secundum uitium et uirtutem.
alteratio autem quae est secundum animae passiones, non tollitur per gratiam in
sacramentis collatam, sed manet in homine quandiu anima passibili corpori
unitur. manifestum est igitur quod per sacramentorum gratiam homo impeccabilis
non redditur. praeterea. superfluum uidetur eos admonere ne peccent qui peccare
non possunt. sed per euangelicam et apostolicam doctrinam admonentur fideles iam
per sacramenta spiritus sancti gratiam consecuti: dicitur enim hebr. 12-15:
contemplantes ne quis desit gratiae dei, ne qua radix amaritudinis, sursum
germinans, impediat; et ephes. 4-30: nolite contristare spiritum sanctum dei, in
quo signati estis; et i cor. 10-12: qui se existimat stare, uideat ne cadat.
ipse etiam apostolus de se dicit: castigo corpus meum et in seruitutem redigo:
ne forte, cum aliis praedicauerim, ipse reprobus efficiar. per hoc excluditur
quorundam haereticorum error, qui dicunt quod homo, postquam gratiam spiritus
percepit, peccare non potest: et si peccat, nunquam gratiam spiritus sancti
habuit. assumunt autem in fulcimentum sui erroris quod dicitur i cor. 13-8:
caritas nunquam excidit. et i ioan. 3-6 dicitur: omnis qui in eo manet non
peccat; et omnis qui peccat, non uidit nec cognouit eum. et infra expressius:
omnis qui est ex deo, peccatum non facit: quoniam semen ipsius in eo manet, et
non potest peccare, quoniam ex deo natus est. sed haec ad eorum propositum
ostendendum efficacia non sunt. non enim dicitur quod caritas nunquam excidit,
propter hoc quod ille qui habet caritatem, eam quandoque non amittat, cum
dicatur apoc. 2-4, habeo aduersum te pauca, quod caritatem tuam primam
reliquisti. sed ideo dictum est quod caritas nunquam excidit, quia, cum cetera
dona spiritus sancti de sui ratione imperfectionem habentia, utpote spiritus
prophetiae et huiusmodi, euacuentur cum uenerit quod perfectum est, caritas in
illo perfectionis statu remanebit. ea uero quae ex epistola ioannis inducta
sunt, ideo dicuntur quia dona spiritus sancti quibus homo adoptatur uel
renascitur in filium dei, quantum est de se, tantam habent uirtutem quod hominem
sine peccato conseruare possunt, nec homo peccare potest secundum ea uiuens.
potest tamen contra ea agere, et ab eis discedendo peccare. sic enim dictum est,
qui natus est ex deo, non potest peccare, sicut si diceretur quod calidum non
potest infrigidare: id tamen quod est calidum, potest fieri frigidum, et sic
infrigidabit. uel sicut si diceretur, iustus non iniusta agit: scilicet,
inquantum est iustus. quod homo peccans post sacramentorum gratiam potest
conuerti per gratiam. ex praemissis autem apparet ulterius quod homo post
sacramentalem gratiam susceptam in peccatum cadens, iterum reparari potest ad
gratiam. ut enim ostensum est, quandiu hic uiuitur, uoluntas mutabilis est
secundum uitium et uirtutem. sicut igitur post acceptam gratiam potest peccare,
ita et a peccato, ut uidetur, potest ad uirtutem redire. item. manifestum est
bonum esse potentius malo: nam malum non agit nisi in uirtute boni, ut supra in
tertio est ostensum. si igitur uoluntas hominis a statu gratiae per peccatum
auertitur, multo magis per gratiam potest a peccato reuocari. adhuc. immobilitas
uoluntatis non competit alicui quandiu est in uia. sed quandiu hic homo uiuit,
est in uia tendendi in ultimum finem. non igitur habet immobilem uoluntatem in
malo, ut non possit per diuinam gratiam reuerti ad bonum. amplius. manifestum
est quod a peccatis quae quis ante gratiam perceptam in sacramentis commisit,
per sacramentorum gratiam liberatur: dicit enim apostolus, i ad cor. 6-9 neque
fornicarii, neque idolis seruientes, neque adulteri, etc., regnum dei
possidebunt. et hoc quidem fuistis aliquando, sed abluti estis, sed sanctificati
estis, sed iustificati estis in nomine domini nostri iesu christi, et in spiritu
dei nostri. manifestum est etiam quod gratia in sacramentis collata naturae
bonum non minuit, sed auget. pertinet autem hoc ad bonum naturae, quod a peccato
reducibilis sit in statum iustitiae: nam potentia ad bonum quoddam bonum est.
igitur, si contingat peccare post gratiam perceptam, adhuc homo reducibilis erit
ad statum iustitiae. adhuc. si peccantes post baptismum ad gratiam redire non
possunt, tollitur eis spes salutis. desperatio autem est uia ad libere
peccandum: dicitur enim ad ephes. 4-19 de quibusdam quod desperantes tradiderunt
semetipsos impudicitiae, in operationem omnis immunditiae et auaritiae.
periculosissima est igitur haec positio, quae in tantam sentinam uitiorum
homines inducit. praeterea. ostensum est supra quod gratia in sacramentis
percepta non constituit hominem impeccabilem. si igitur post gratiam in
sacramentis perceptam peccans ad statum iustitiae redire non posset, periculosum
esset sacramenta percipere. quod patet esse inconueniens. non igitur peccantibus
post sacramenta percepta reditus ad iustitiam denegatur. hoc etiam auctoritate
sacrae scripturae confirmatur. dicitur enim i ioan. 2-1: filioli mei, haec
scribo uobis ut non peccetis. sed et si quis peccauerit, aduocatum habemus apud
patrem, iesum christum iustum, et ipse est propitiatio pro peccatis nostris:
quae quidem uerba manifestum est quod fidelibus iam renatis proponebantur.
paulus etiam de corinthio fornicario scribit ii cor. 2-6 sufficit illi qui
eiusmodi est obiurgatio haec quae fit a pluribus, ita ut e contrario magis
doleatis et consolemini. et infra, 7-9, dicit: gaudeo, non quia contristati
estis, sed quia contristati estis ad poenitentiam. dicitur etiam ier. 3-1: tu
autem fornicata es cum amatoribus multis: tamen reuertere ad me, dicit dominus.
et thren. ult.: conuerte nos, domine, ad te, et conuertemur, innoua dies nostros
sicut a principio. ex quibus omnibus apparet quod, si fideles post gratiam lapsi
fuerint, iterum patet eis reditus ad salutem. per hoc autem excluditur error
nouatianorum, qui peccantibus post baptismum indulgentiam denegabant. ponebant
autem sui erroris occasionem ex eo quod dicitur hebr. 6-4 impossibile est eos
qui semel sunt illuminati, et gustauerunt donum caeleste, et participes sunt
facti spiritus sancti, gustauerunt nihilominus bonum uerbum dei, uirtutesque
saeculi uenturi, et prolapsi sunt renouari rursum ad poenitentiam. sed ex quo
sensu hoc apostolus dixerit, apparet ex hoc quod subditur: rursus crucifigentes
sibimetipsis filium dei, et ostentui habentes. ea igitur ratione qui prolapsi
sunt post gratiam perceptam renouari rursus ad poenitentiam non possunt, quia
filius dei rursus crucifigendus non est. denegatur igitur illa renouatio in
poenitentiam per quam homo simul crucifigitur christo. quod quidem est per
baptismum: dicitur enim rom. 6-3: quicumque baptizati sumus in christo iesu, in
morte ipsius baptizati sumus. sicut igitur christus non est iterum
crucifigendus, ita qui peccat post baptismum, non est rursus baptizandus. potest
tamen rursus conuerti ad gratiam per poenitentiam. unde et apostolus non dixit
quod impossibile sit eos qui semel lapsi sunt, rursus reuocari uel conuerti ad
poenitentiam, sed quod impossibile sit renouari, quod baptismo attribuere solet,
ut patet tit. 3-5: secundum misericordiam suam saluos nos fecit, per lauacrum
regenerationis et renouationis spiritus sancti. de necessitate poenitentiae et
partium eius. ex hoc igitur apparet quod, si aliquis post baptismum peccet,
remedium sui peccati per baptismum habere non potest. et quia abundantia diuinae
misericordiae, et efficacia gratiae christi, hoc non patitur ut absque remedio
dimittatur, institutum est aliud sacramentale remedium, quo peccata purgentur.
et hoc est poenitentiae sacramentum, quod est quaedam uelut spiritualis sanatio.
sicut enim qui uitam naturalem per generationem adepti sunt, si aliquem morbum
incurrant qui sit contrarius perfectioni uitae, a morbo curari possunt, non
quidem sic ut iterato nascantur, sed quadam alteratione sanantur; ita baptismus,
qui est spiritualis regeneratio, non reiteratur contra peccata post baptismum
commissa, sed poenitentia, quasi quadam spirituali alteratione, sanantur.
considerandum est autem quod corporalis sanatio quandoque quidem ab intrinseco
totaliter est: sicut quando aliquis sola uirtute naturae curatur. quandoque
autem ab intrinseco et extrinseco simul: ut puta quando naturae operatio iuuatur
exteriori beneficio medicinae. quod autem totaliter ab extrinseco curetur, non
contingit: habet enim adhuc in seipso principia uitae, ex quibus sanitas
quodammodo in ipso causatur. in spirituali uero curatione accidere non potest
quod totaliter ab intrinseco fiat: ostensum est enim in tertio quod a culpa homo
liberari non potest nisi auxilio gratiae. similiter etiam neque potest esse quod
spiritualis curatio sit totaliter ab exteriori: non enim restitueretur sanitas
mentis nisi ordinati motus uoluntatis in homine causarentur. oportet igitur in
poenitentiae sacramento spiritualem salutem et ab interiori et ab exteriori
procedere. hoc autem sic contingit. ad hoc enim quod aliquis a morbo corporali
curetur perfecte, necesse est quod ab omnibus incommodis liberetur quae per
morbum incurrit. sic igitur et spiritualis curatio poenitentiae perfecta non
esset nisi homo ab omnibus detrimentis subleuaretur in quae inductus est per
peccatum. primum autem detrimentum quod homo ex peccato sustinet, est
deordinatio mentis: secundum quod mens auertitur ab incommutabili bono, scilicet
a deo, et conuertitur ad peccatum. secundum autem est quod reatum poenae
incurrit: ut enim in tertio ostensum est, a iustissimo rectore deo pro qualibet
culpa poena debetur. tertium est quaedam debilitatio naturalis boni: secundum
quod homo peccando redditur pronior ad peccandum, et tardior ad bene agendum.
primum igitur quod in poenitentia requiritur, est ordinatio mentis: ut scilicet
mens conuertatur ad deum, et auertatur a peccato, dolens de commisso, et
proponens non committendum: quod est de ratione contritionis. haec uero mentis
reordinatio sine gratia esse non potest: nam mens nostra debite ad deum conuerti
non potest sine caritate, caritas autem sine gratia haberi non potest, ut patet
ex his quae in tertio dicta sunt. sic igitur per contritionem et offensa dei
tollitur et a reatu poenae aeternae liberatur, qui cum gratia et caritate esse
non potest: non enim aeterna poena est nisi per separationem a deo, cui gratia
et caritate homo coniungitur. haec igitur mentis reordinatio, quae in
contritione consistit, ex interiori procedit, idest a libero arbitrio, cum
adiutorio diuinae gratiae. quia uero supra ostensum est quod meritum christi pro
humano genere patientis ad expiationem omnium peccatorum operatur, necesse est
ad hoc quod homo de peccato sanetur, quod non solum mente deo adhaereat, sed
etiam mediatori dei et hominum iesu christo, in quo datur remissio omnium
peccatorum: nam in conuersione mentis ad deum salus spiritualis consistit, quam
quidem salutem consequi non possumus nisi per medicum animarum nostrarum iesum
christum, qui saluat populum suum a peccatis eorum. cuius quidem meritum
sufficiens est ad omnia peccata totaliter tollenda, ipse est enim qui tollit
peccata mundi, ut dicitur ioan. 1-29: sed tamen non omnes effectum remissionis
perfecte consequuntur, sed unusquisque in tantum consequitur in quantum christo
pro peccatis patienti coniungitur. quia igitur coniunctio nostri ad christum in
baptismo non est secundum operationem nostram, quasi ab interiori, quia nulla
res seipsam generat ut sit; sed a christo, qui nos regenerat in spem uiuam:
remissio peccatorum in baptismo fit secundum potestatem ipsius christi nos sibi
coniungentis perfecte et integre, ut non solum impuritas peccati tollatur, sed
etiam soluatur penitus omnis poenae reatus; nisi forte per accidens in his qui
non consequuntur effectum sacramenti propter hoc quod ficte accedunt. in hac
uero spirituali sanatione christo coniungimur secundum operationem nostram
diuina gratia informatam. unde non semper totaliter, nec omnes aequaliter
remissionis effectum per hanc coniunctionem consequimur. potest enim esse
conuersio mentis in deum et ad meritum christi, et in detestationem peccati, tam
uehemens quod perfecte remissionem peccati homo consequitur non solum quantum ad
expurgationem culpae, sed etiam quantum ad remissionem totius poenae. hoc autem
non semper contingit. unde quandoque, per contritionem amota culpa, et reatu
poenae aeternae soluto, ut dictum est, remanet obligatio ad aliquam poenam
temporalem, ut iustitia dei saluetur, secundum quam culpa ordinatur per poenam.
cum autem subire poenam pro culpa iudicium quoddam requirat, oportet quod
poenitens, qui se christo sanandum commisit, christi iudicium in taxatione
poenae expectet: quod quidem per suos ministros exhibet christus, sicut et
cetera sacramenta. nullus autem potest iudicare de culpis quas ignorat.
necessarium igitur fuit confessionem institui, quasi secundam partem huius
sacramenti, ut culpa poenitentis innotescat christi ministro. oportet igitur
ministrum cui fit confessio, iudiciariam potestatem habere uice christi, qui
constitutus est iudex uiuorum et mortuorum. ad iudiciariam autem potestatem duo
requiruntur: scilicet auctoritas cognoscendi de culpa, et potestas absoluendi
uel condemnandi. et haec duo dicuntur duae claues ecclesiae, scilicet scientia
discernendi, et potentia ligandi et soluendi, quas dominus petro commisit, iuxta
illud matth. 16-19: tibi dabo claues regni caelorum. non autem sic intelligitur
petro commisisse ut ipse solus haberet, sed ut per eum deriuarentur ad alios:
alias non esset sufficienter fidelium saluti prouisum. huiusmodi autem claues a
passione christi efficaciam habent, per quam scilicet christus nobis aperuit
ianuam regni caelestis. et ideo, sicut sine baptismo, in quo operatur passio
christi, non potest hominibus esse salus, uel realiter suscepto, uel secundum
propositum desiderato, quando necessitas, non contemptus, sacramentum excludit;
ita peccantibus post baptismum salus esse non potest nisi clauibus ecclesiae se
subiiciant, uel actu confitendo et iudicium ministrorum ecclesiae subeundo, uel
saltem huius rei propositum habendo, ut impleatur tempore opportuno, quia, ut
dicit petrus, act. 4-12 non est aliud nomen datum hominibus, in quo oporteat nos
saluos fieri, nisi in nomine domini nostri iesu christi. per hoc autem
excluditur quorundam error qui dixerunt hominem posse peccatorum ueniam consequi
sine confessione et proposito confitendi: uel quod per praelatos ecclesiae
dispensari potest quod ad confessionem aliquis non teneatur. non enim hoc
possunt praelati ecclesiae, ut claues frustrentur ecclesiae, in quibus tota
eorum potestas consistit: neque ut sine sacramento a passione christi uirtutem
habente, aliquis remissionem peccatorum consequatur; hoc enim est solius
christi, qui est sacramentorum institutor et auctor. sicut igitur dispensari non
potest per praelatos ecclesiae ut aliquis sine baptismo saluetur, ita nec quod
aliquis remissionem sine confessione et absolutione consequatur. considerandum
tamen est quod sicut baptismus efficaciam aliquam habet ad remissionem peccati
etiam antequam actu suscipiatur, dum est in proposito ipsum suscipiendi - licet
postmodum pleniorem effectum conferat et in adeptione gratiae et in remissione
culpae, cum actu suscipitur; et quandoque in ipsa susceptione baptismi confertur
gratia, et remittitur culpa, ei cui prius remissa non fuit, - sic et claues
ecclesiae efficaciam habent in aliquo antequam eis se actu subiiciat, si tamen
habeat propositum ut se eis subiiciat; pleniorem tamen gratiam et remissionem
consequitur dum se eis actu subiicit confitendo, et absolutionem percipiendo; et
nihil prohibet quin aliquando uirtute clauium alicui confesso in ipsa
absolutione gratia conferatur, per quam ei culpa dimittitur. quia igitur etiam
in ipsa confessione et absolutione plenior effectus gratiae et remissionis
confertur ei qui prius, propter bonum propositum, utrumque obtinuit; manifestum
est quod uirtute clauium minister ecclesiae, absoluendo, aliquid de poena
temporali dimittit, cuius debitor remansit poenitens post contritionem. ad
residuum uero sua iniunctione obligat poenitentem: cuius quidem obligationis
impletio satisfactio dicitur, quae est tertia poenitentiae pars; per quam homo
totaliter a reatu poenae liberatur, dum poenam exsoluit quam debuit; et ulterius
debilitas naturalis boni curatur, dum homo a malis abstinet et bonis assuescit;
deo spiritum subiiciendo per orationem, carnem uero domando per ieiunium, ut sit
subiecta spiritui; et rebus exterioribus, per eleemosynarum largitionem,
proximos sibi adiungendo, a quibus fuit separatus per culpam. sic igitur patet
quod minister ecclesiae in usu clauium iudicium quoddam exercet. nulli autem
iudicium committitur nisi in sibi subiectos. unde manifestum est quod non
quilibet sacerdos quemlibet potest absoluere a peccato, ut quidam mentiuntur:
sed eum tantum in quem accepit potestatem. de sacramento extremae unctionis.
quia uero corpus est animae instrumentum; instrumentum autem est ad usum
principalis agentis: necesse est quod talis sit dispositio instrumenti ut
competat principali agenti; unde et corpus disponitur secundum quod congruit
animae. ex infirmitate igitur animae, quae est peccatum, interdum infirmitas
deriuatur ad corpus, hoc diuino iudicio dispensante. quae quidem corporalis
infirmitas interdum utilis est ad animae sanitatem: prout homo infirmitatem
corporalem sustinet humiliter et patienter, et ei quasi in poenam satisfactoriam
computatur. est etiam quandoque impeditiua spiritualis salutis, prout ex
infirmitate corporali impediuntur uirtutes. conueniens igitur fuit ut contra
peccatum aliqua spiritualis medicina adhiberetur, secundum quod ex peccato
deriuatur infirmitas corporalis, per quam quidem spiritualem medicinam sanatur
infirmitas corporalis aliquando, cum scilicet expedit ad salutem. et ad hoc
ordinatum est sacramentum extremae unctionis, de quo dicitur iacob. 5-14
infirmatur quis in uobis: inducat presbyteros ecclesiae, et orent super eum,
ungentes eum oleo in nomine domini; et oratio fidei sanabit infirmum. nec
praeiudicat uirtuti sacramenti si aliquando infirmi quibus hoc sacramentum
confertur, non ex toto ab infirmitate corporali curantur: quia quandoque sanari
corporaliter, etiam digne hoc sacramentum sumentibus, non est utile ad
spiritualem salutem. nec tamen inutiliter sumunt, quamuis corporalis sanitas non
sequatur. cum enim hoc sacramentum sic ordinetur contra infirmitatem corporis
inquantum consequitur ex peccato, manifestum est quod contra alias sequelas
peccati hoc sacramentum ordinatur, quae sunt pronitas ad malum et difficultas ad
bonum: et tanto magis quanto huiusmodi infirmitates animae sunt propinquiores
peccato quam infirmitas corporalis. et quidem huiusmodi infirmitates spirituales
per poenitentiam sunt curandae, prout poenitens per opera uirtutis, quibus
satisfaciendo utitur, a malis retrahitur et ad bonum inclinatur. sed quia homo,
uel per negligentiam, aut propter occupationes uarias uitae, aut etiam propter
temporis breuitatem, aut propter alia huiusmodi, praedictos defectus in se
perfecte non curat, salubriter ei prouidetur, ut per hoc sacramentum praedicta
curatio compleatur, et a reatu poenae temporalis liberetur, ut sic nihil in eo
remaneat quod in exitu animae a corpore eam possit a perceptione gloriae
impedire. et ideo iacobus addit: et alleuiabit eum dominus. contingit etiam quod
homo omnium peccatorum quae commisit, notitiam uel memoriam non habet, ut
possint per poenitentiam singula expurgari. sunt etiam quotidiana peccata, sine
quibus praesens uita non agitur. a quibus oportet hominem in suo exitu per hoc
sacramentum emundari, ut nihil inueniatur in eo quod perceptioni gloriae
repugnet. et ideo addit iacobus quod, si in peccatis sit, dimittentur ei. unde
manifestum est quod hoc sacramentum est ultimum, et quodammodo consummatiuum
totius spiritualis curationis, quo homo quasi ad percipiendam gloriam
praeparatur. unde et extrema unctio nuncupatur. ex quo manifestum est quod hoc
sacramentum non quibuscumque infirmantibus est exhibendum, sed illis tantum qui
ex infirmitate uidentur propinquare ad finem. qui tamen, si conualuerint,
iterato potest hoc sacramentum eis conferri, si ad similem statum deuenerint.
non enim huius sacramenti unctio est ad consecrandum, sicut unctio
confirmationis, ablutio baptismi, et quaedam aliae unctiones, quae ideo nunquam
iterantur quia consecratio semper manet, dum res consecrata durat, propter
efficaciam diuinae uirtutis consecrantis. ordinatur autem huius sacramenti
inunctio ad sanandum: medicina autem sanatiua toties iterari debet quoties
infirmitas iteratur. et licet aliqui sint in statu propinquo morti etiam absque
infirmitate, ut patet in his qui damnantur ad mortem, qui tamen spiritualibus
effectibus huius sacramenti indigerent: non tamen est exhibendum, nisi
infirmanti, cum sub specie corporalis medicinae exhibeatur, quae non competit
nisi corporaliter infirmato; oportet enim in sacramentis significationem
seruari. sicut igitur requiritur in baptismo ablutio corpori exhibita, ita in
hoc sacramento requiritur medicatio infirmitati corporali apposita. unde etiam
oleum est specialis materia huius sacramenti, quia habet efficaciam ad sanandum
corporaliter mitigando dolores: sicut aqua, quae corporaliter abluit, est
materia sacramenti in quo fit spiritualis ablutio. inde etiam manifestum est
quod, sicut medicatio corporalis adhibenda est ad infirmitatis originem, ita
haec unctio illis partibus corporis adhibetur ex quibus infirmitas peccati
procedit: sicut sunt instrumenta sensuum et manus et pedes, quibus opera peccati
exercentur, et, secundum quorundam consuetudinem, renes, in quibus uis libidinis
uiget. quia uero per hoc sacramentum peccata dimittuntur; peccatum autem non
dimittitur, nisi per gratiam: manifestum est quod in hoc sacramento gratia
confertur. ea uero, in quibus gratia illuminans mentem confertur exhibere solum
pertinet ad sacerdotes, quorum ordo est illuminatiuus, ut dionysius dicit. nec
requiritur ad hoc sacramentum episcopus: cum per hoc sacramentum non conferatur
excellentia status, sicut in illis quorum est minister episcopus. quia tamen hoc
sacramentum perfectae curationis effectum habet, et in eo requiritur copia
gratiae; competit huic sacramento quod multi sacerdotes intersint, et quod
oratio totius ecclesiae ad effectum huius sacramenti coadiuuet. unde iacobus
dicit: inducat presbyteros ecclesiae, et oratio fidei sanabit infirmum. si tamen
unus solus presbyter adsit, intelligitur hoc sacramentum perficere in uirtute
totius ecclesiae, cuius minister existit, et cuius personam gerit. impeditur
autem huius sacramenti effectus per fictionem suscipientis, sicut contingit in
aliis sacramentis. de sacramento ordinis. manifestum est autem ex praedictis,
quod in omnibus sacramentis de quibus iam actum est, spiritualis confertur
gratia sub sacramento uisibilium rerum. omnis autem actio debet esse
proportionata agenti. oportet igitur quod praedictorum dispensatio sacramentorum
fiat per homines uisibiles, spiritualem uirtutem habentes. non enim angelis
competit sacramentorum dispensatio, sed hominibus uisibili carne indutis: unde
et apostolus dicit, ad hebr. 5-1: omnis pontifex, ex hominibus assumptus, pro
hominibus constituitur in his quae sunt ad deum. huius etiam ratio aliunde sumi
potest. sacramentorum enim institutio et uirtus a christo initium habet: de ipso
enim dicit apostolus, ad ephes. 5, quod christus dilexit ecclesiam, et seipsum
tradidit pro ea, ut illam sanctificaret, mundans eam lauacro aquae in uerbo
uitae. manifestum est etiam quod christus sacramentum sui corporis et sanguinis
in cena dedit, et frequentandum instituit; quae sunt principalia sacramenta.
quia igitur christus corporalem sui praesentiam erat ecclesiae subtracturus,
necessarium fuit ut alios institueret sibi ministros, qui sacramenta fidelibus
dispensarent: secundum illud apostoli i ad cor. 4-1: sic nos existimet homo ut
ministros christi, et dispensatores mysteriorum dei. unde discipulis
consecrationem sui corporis et sanguinis commisit, dicens: hoc facite in meam
commemorationem; eisdem potestatem tribuit peccata remittendi, secundum illud
ioan. 20-23: quorum remiseritis peccata, remittuntur eis; eisdem etiam docendi
et baptizandi iniunxit officium, dicens matth. ult.: euntes docete omnes gentes,
baptizantes eos. minister autem comparatur ad dominum sicut instrumentum ad
principale agens: sicut enim instrumentum mouetur ab agente ad aliquid
efficiendum, sic minister mouetur imperio domini ad aliquid exequendum. oportet
autem instrumentum esse proportionatum agenti. unde et ministros christi oportet
esse ei conformes. christus autem, ut dominus, auctoritate et uirtute propria
nostram salutem operatus est, inquantum fuit deus et homo: ut secundum id quod
homo est, ad redemptionem nostram pateretur; secundum autem quod deus, passio
eius nobis fieret salutaris. oportet igitur et ministros christi homines esse,
et aliquid diuinitatis eius participare secundum aliquam spiritualem potestatem:
nam et instrumentum aliquid participat de uirtute principalis agentis. de hac
autem potestate apostolus dicit, ii ad cor. ult., quod potestatem dedit ei
dominus in aedificationem, et non in destructionem. non est autem dicendum quod
potestas huiusmodi sic data sit christi discipulis quod per eos ad alios
deriuanda non esset: data est enim eis ad ecclesiae aedificationem, secundum
apostoli dictum. tandiu igitur oportet hanc potestatem perpetuari, quandiu
necesse est aedificari ecclesiam. hoc autem necesse est post mortem discipulorum
christi usque ad saeculi finem. sic igitur data fuit discipulis christi
spiritualis potestas ut per eos deueniret ad alios. unde et dominus discipulos
in persona aliorum fidelium alloquebatur: ut patet per id quod habetur marc.
13-37: quod uobis dico, omnibus dico; et matth. ult., dominus discipulis dixit:
ecce, ego uobiscum sum usque ad consummationem saeculi. quia igitur haec
spiritualis potestas a christo in ministros ecclesiae deriuatur; spirituales
autem effectus in nos a christo deriuati, sub quibusdam sensibilibus signis
explentur, ut ex supra dictis patet: oportuit etiam quod haec spiritualis
potestas sub quibusdam sensibilibus signis hominibus traderetur. huiusmodi autem
sunt certae formae uerborum et determinati actus, utputa impositio manuum,
inunctio, et porrectio libri uel calicis, aut alicuius huiusmodi quod ad
executionem spiritualis pertinet potestatis. quandocunque autem aliquid
spirituale sub signo corporali traditur, hoc dicitur sacramentum. manifestum est
igitur quod in collatione spiritualis potestatis quoddam sacramentum peragitur,
quod dicitur ordinis sacramentum. ad diuinam autem liberalitatem pertinet ut cui
confertur potestas ad aliquid operandum, conferantur etiam ea sine quibus
huiusmodi operatio conuenienter exerceri non potest. administratio autem
sacramentorum, ad quae ordinatur spiritualis potestas, conuenienter non fit nisi
aliquis ad hoc a diuina gratia adiuuetur. et ideo in hoc sacramento confertur
gratia: sicut et in aliis sacramentis. quia uero potestas ordinis ad
dispensationem sacramentorum ordinatur; inter sacramenta autem nobilissimum et
consummatiuum aliorum est eucharistiae sacramentum, ut ex dictis patet: oportet
quod potestas ordinis consideretur praecipue secundum comparationem ad hoc
sacramentum; nam unumquodque denominatur a fine. eiusdem autem uirtutis esse
uidetur aliquam perfectionem tribuere, et ad susceptionem illius materiam
praeparare: sicut ignis uirtutem habet et ut formam suam transfundat in alterum,
et ut materiam disponat ad formae susceptionem. cum igitur potestas ordinis ad
hoc se extendat ut sacramentum corporis christi conficiat et fidelibus tradat,
oportet quod eadem potestas ad hoc se extendat quod fideles aptos reddat et
congruos ad huius sacramenti perceptionem. redditur autem aptus et congruus
fidelis ad huius sacramenti perceptionem per hoc quod est a peccato immunis: non
enim potest aliter christo spiritualiter uniri, cui sacramentaliter coniungitur
hoc sacramentum percipiendo. oportet igitur quod potestas ordinis se extendat ad
remissionem peccatorum, per dispensationem illorum sacramentorum quae ordinantur
ad peccati remissionem, cuiusmodi sunt baptismus et poenitentia, ut ex dictis
patet. unde, ut dictum est, dominus discipulis, quibus commisit sui corporis
consecrationem, dedit etiam potestatem remittendi peccata. quae quidem potestas
per claues intelligitur, de quibus dominus petro, matth. 16-19, dixit: tibi dabo
claues regni caelorum. caelum enim unicuique clauditur et aperitur per hoc quod
peccato subiacet, uel a peccato purgatur: unde et usus harum clauium dicitur
esse ligare et soluere, scilicet a peccatis. de quibus quidem clauibus supra
dictum est. de distinctione ordinum. considerandum est autem quod potestas quae
ordinatur ad aliquem principalem effectum, nata est habere sub se inferiores
potestates sibi deseruientes. quod manifeste in artibus apparet: arti enim quae
formam artificialem inducit, deseruiunt artes quae disponunt materiam; et illa
quae formam inducit, deseruit arti ad quam pertinet artificiati finis; et
ulterius quae ordinatur ad citeriorem finem, deseruit illi ad quam pertinet
ultimus finis: sicut ars quae caedit ligna, deseruit nauifactiuae; et haec
gubernatoriae; quae iterum deseruit oeconomicae, uel militari, aut alicui
huiusmodi, secundum quod nauigatio ad diuersos fines ordinari potest. quia
igitur potestas ordinis principaliter ordinatur ad corpus christi consecrandum
et fidelibus dispensandum, et ad fideles a peccatis purgandos; oportet esse
aliquem principalem ordinem, cuius potestas ad hoc principaliter se extendat, et
hic est ordo sacerdotalis; alios autem qui eidem seruiant aliqualiter materiam
disponendo, et hi sunt ordines ministrantium. quia uero sacerdotalis potestas,
ut dictum est, se extendit ad duo, scilicet ad corporis christi consecrationem,
et ad reddendum fideles idoneos per absolutionem a peccatis ad eucharistiae
perceptionem; oportet quod inferiores ordines ei deseruiant uel in utroque, uel
in altero tantum. et manifestum est quod tanto aliquis inter inferiores ordines
superior est, quanto sacerdotali ordini deseruit in pluribus, uel in aliquo
digniori. infimi igitur ordines deseruiunt sacerdotali ordini solum in populi
praeparatione: ostiarii quidem arcendo infideles a coetu fidelium; lectores
autem instruendo catechumenos de fidei rudimentis, unde eis scriptura ueteris
testamenti legenda committitur; exorcistae autem purgando eos qui iam instructi
sunt, sed aliqualiter a daemone impediuntur a perceptione sacramentorum.
superiores uero ordines sacerdotali deseruiunt et in praeparatione populi, et ad
consummationem sacramenti. nam acolythi habent ministerium super uasa non sacra,
in quibus sacramenti materia praeparatur: unde eis urceoli in sua ordinatione
traduntur. subdiaconi autem habent ministerium super uasa sacra, et super
dispositionem materiae nondum consecratae. diaconi autem ulterius habent aliquod
ministerium super materiam iam consecratam, prout sanguinem christi dispensant
fidelibus. et ideo hi tres ordines, scilicet sacerdotum, diaconorum et
subdiaconorum, sacri dicuntur, quia accipiunt ministerium super aliqua sacra.
deseruiunt etiam superiores ordines in praeparatione populi. unde et diaconibus
committitur euangelica doctrina populo proponenda; subdiaconibus apostolica;
acolythis ut circa utrumque exhibeant quod pertinet ad solemnitatem doctrinae,
ut scilicet luminaria deferant, et alia huiusmodi administrent. de episcopali
potestate: et quod in ea unus sit summus. quia uero omnium horum ordinum
collatio cum quodam sacramento perficitur, ut dictum est; sacramenta uero
ecclesiae sunt per aliquos ministros ecclesiae dispensanda: necesse est aliquam
superiorem potestatem esse in ecclesia alicuius altioris ministerii, quae
ordinis sacramentum dispenset. et haec est episcopalis potestas, quae, etsi
quidem quantum ad consecrationem corporis christi non excedat sacerdotis
potestatem; excedit tamen eam in his quae pertinent ad fideles. nam et ipsa
sacerdotalis potestas ab episcopali deriuatur; et quicquid arduum circa populum
fidelem est agendum episcopis reseruatur; quorum auctoritate etiam sacerdotes
possunt hoc quod eis agendum committitur. unde et in his quae sacerdotes agunt,
utuntur rebus per episcopum consecratis: ut in eucharistiae consecratione
utuntur consecratis per episcopum calice, altari et pallis. sic igitur
manifestum est quod summa regiminis fidelis populi ad episcopalem pertinet
dignitatem. manifestum est autem quod quamuis populi distinguantur per diuersas
dioeceses et ciuitates, tamen, sicut est una ecclesia, ita oportet esse unum
populum christianum. sicut igitur in uno speciali populo unius ecclesiae
requiritur unus episcopus, qui sit totius populi caput; ita in toto populo
christiano requiritur quod unus sit totius ecclesiae caput. item. ad unitatem
ecclesiae requiritur quod omnes fideles in fide conueniant. circa uero ea quae
fidei sunt, contingit quaestiones moueri. per diuersitatem autem sententiarum
diuideretur ecclesia, nisi in unitate per unius sententiam conseruaretur.
exigitur igitur ad unitatem ecclesiae conseruandam quod sit unus qui toti
ecclesiae praesit. manifestum est autem, quod christus ecclesiae in necessariis
non defecit, quam dilexit, et pro qua sanguinem suum fudit: cum et de synagoga
dicatur per dominum: quid ultra debui facere uineae meae, et non feci? isaiae
5-4. non est igitur dubitandum quin ex ordinatione christi unus toti ecclesiae
praesit. adhuc. nulli dubium esse debet quin ecclesiae regimen sit optime
ordinatum: utpote per eum dispositum per quem reges regnant et legum conditores
iusta decernunt. optimum autem regimen multitudinis est ut regatur per unum:
quod patet ex fine regiminis, qui est pax; pax enim et unitas subditorum est
finis regentis; unitatis autem congruentior causa est unus quam multi.
manifestum est igitur regimen ecclesiae sic esse dispositum ut unus toti
ecclesiae praesit. amplius. ecclesia militans a triumphanti ecclesia per
similitudinem deriuatur: unde et ioannes in apocalypsi, uidit ierusalem
descendentem de caelo; et moysi dictum est quod faceret omnia secundum exemplar
ei in monte monstratum. in triumphanti autem ecclesia unus praesidet, qui etiam
praesidet in toto uniuerso, scilicet deus: dicitur enim apoc. 21-3: ipsi populus
eius erunt, et ipse cum eis erit eorum deus. ergo et in ecclesia militante unus
est qui praesidet uniuersis. hinc est quod oseae 1-11 dicitur: congregabuntur
filii iuda et filii israel pariter, et ponent sibi caput unum. et dominus dicit,
ioan. 10-16: fiet unum ouile et unus pastor. si quis autem dicat quod unum caput
et unus pastor est christus, qui est unus unius ecclesiae sponsus: non
sufficienter respondet. manifestum est enim quod omnia ecclesiastica sacramenta
ipse christus perficit: ipse enim est qui baptizat; ipse qui peccata remittit;
ipse est uerus sacerdos, qui se obtulit in ara crucis, et cuius uirtute corpus
eius in altari quotidie consecratur: et tamen, quia corporaliter non cum omnibus
fidelibus praesentialiter erat futurus, elegit ministros, per quos praedicta
fidelibus dispensaret, ut supra dictum est. eadem igitur ratione, quia
praesentiam corporalem erat ecclesiae subtracturus, oportuit ut alicui
committeret qui loco sui uniuersalis ecclesiae gereret curam. hinc est quod
petro dixit ante ascensionem: pasce oues meas, ioan. ult.; et ante passionem: tu
iterum conuersus, confirma fratres tuos lucae 22-32; et ei soli promisit: tibi
dabo claues regni caelorum; ut ostenderetur potestas clauium per eum ad alios
deriuanda, ad conseruandam ecclesiae unitatem. non potest autem dici quod, etsi
petro hanc dignitatem dederit, tamen ad alios non deriuatur. manifestum est enim
quod christus ecclesiam sic instituit ut esset usque ad finem saeculi duratura:
secundum illud isaiae 9-7: super solium dauid, et super regnum eius sedebit, ut
confirmet illud et corroboret in iudicio et iustitia, amodo et usque in
sempiternum. manifestum est igitur quod ita illos qui tunc erant in ministerio
constituit, ut eorum potestas deriuaretur ad posteros, pro utilitate ecclesiae,
usque ad finem saeculi: praesertim cum ipse dicat, matth. ult.: ecce, ego
uobiscum sum usque ad consummationem saeculi. per hoc autem excluditur quorundam
praesumptuosus error, qui se subducere nituntur ab obedientia et subiectione
petri, successorem eius romanum pontificem uniuersalis ecclesiae pastorem non
recognoscentes. quod per malos ministros sacramenta dispensari possunt. ex his
quae praemissa sunt manifestum est quod ministri ecclesiae potentiam quandam in
ordinis susceptione diuinitus suscipiunt ad sacramenta fidelibus dispensanda.
quod autem alicui rei per consecrationem acquiritur, perpetuo in eo manet: unde
nihil consecratum iterato consecratur. potestas igitur ordinis perpetuo in
ministris ecclesiae manet. non ergo tollitur per peccatum. possunt ergo etiam a
peccatoribus, et malis, dummodo ordinem habeant, ecclesiastica sacramenta
conferri. item. nihil potest in id quod eius facultatem excedit nisi accepta
aliunde potestate. quod tam in naturalibus quam in ciuilibus patet: non enim
aqua calefacere potest nisi accipiat uirtutem calefaciendi ab igne; neque
baliuus ciues coercere potest nisi accepta potestate a rege. ea autem quae in
sacramentis aguntur, facultatem humanam excedunt, ut ex praemissis patet. ergo
nullus potest sacramenta dispensare, quantumcumque sit bonus, nisi potestatem
accipiat dispensandi. bonitati autem hominis malitia opponitur et peccatum. ergo
nec per peccatum ille qui potestatem accepit, impeditur quo minus sacramenta
dispensare possit. adhuc. homo dicitur bonus uel malus secundum uirtutem uel
uitium, quae sunt habitus quidam. habitus autem a potentia in hoc differt quod
per potentiam sumus potentes aliquid facere: per habitum autem non reddimur
potentes uel impotentes ad aliquid faciendum, sed habiles uel inhabiles ad id
quod possumus bene uel male agendum. per habitum igitur neque datur neque
tollitur nobis aliquid posse: sed hoc per habitum acquirimus, ut bene uel male
aliquid agamus. non igitur ex hoc quod aliquis est bonus uel malus, est potens
uel impotens ad dispensandum sacramenta, sed idoneus uel non idoneus ad bene
dispensandum. amplius. quod agit in uirtute alterius, non assimilat sibi
patiens, sed principali agenti: non enim domus assimilatur instrumentis quibus
artifex utitur, sed arti ipsius. ministri autem ecclesiae in sacramentis non
agunt in uirtute propria, sed in uirtute christi, de quo dicitur ioan. 1-33: hic
est qui baptizat. unde et sicut instrumentum ministri agere dicuntur: minister
enim est sicut instrumentum animatum. non igitur malitia ministrorum impedit
quin fideles salutem per sacramenta consequantur a christo. praeterea. de
bonitate uel malitia alterius hominis homo iudicare non potest: hoc enim solius
dei est, qui occulta cordis rimatur. si igitur malitia ministri impedire posset
sacramenti effectum, non posset homo habere fiduciam certam de sua salute, nec
conscientia eius remaneret libera a peccato. inconueniens etiam uidetur quod
spem suae salutis in bonitate puri hominis quis ponat: dicitur enim ierem. 17-5:
maledictus homo qui confidit in homine. si autem homo salutem consequi per
sacramenta non speraret nisi a bono ministro dispensata, uideretur spem suae
salutis aliqualiter in homine ponere. ut ergo spem nostrae salutis in christo
ponamus, qui est deus et homo, confitendum est quod sacramenta sunt salutaria ex
uirtute christi, siue per bonos siue per malos ministros dispensentur. hoc etiam
apparet per hoc quod dominus etiam malis praelatis obedire docet, quorum tamen
non sunt opera imitanda: dicit enim matthaeus 23-2 super cathedram moysi
sederunt scribae et pharisaei. quae ergo dixerint uobis, seruate et facite;
secundum autem opera eorum nolite facere. multo autem magis obediendum est
aliquibus propter hoc quod suscipiunt ministerium a christo, quam propter
cathedram moysi. est ergo etiam malis ministris obediendum. quod non esset nisi
in eis ordinis potestas maneret, propter quam eis obeditur. habent ergo
potestatem dispensandi sacramenta etiam mali. per hoc autem excluditur quorundam
error dicentium quod omnes boni possunt sacramenta ministrare, et nulli mali. de
sacramento matrimonii. quamuis autem homines per sacramenta restaurentur ad
gratiam, non tamen mox restaurantur ad immortalitatem: cuius rationem supra,
ostendimus. quaecumque autem corruptibilia sunt, perpetuari non possunt nisi per
generationem. quia igitur populum fidelium perpetuari oportebat usque ad mundi
finem, necessarium fuit hoc per generationem fieri, per quam etiam humana
species perpetuatur. considerandum est autem quod, quando aliquid ad diuersos
fines ordinatur, indiget habere diuersa dirigentia in finem: quia finis est
proportionatus agenti. generatio autem humana ordinatur ad multa: scilicet ad
perpetuitatem speciei; et ad perpetuitatem alicuius boni politici, puta ad
perpetuitatem populi in aliqua ciuitate; ordinatur etiam ad perpetuitatem
ecclesiae, quae in fidelium collectione consistit. unde oportet quod huiusmodi
generatio a diuersis dirigatur. inquantum igitur ordinatur ad bonum naturae,
quod est perpetuitas speciei, dirigitur in finem a natura inclinante in hunc
finem: et sic dicitur esse naturae officium. inquantum uero ordinatur ad bonum
politicum, subiacet ordinationi ciuilis legis. inquantum igitur ordinatur ad
bonum ecclesiae, oportet quod subiaceat regimini ecclesiastico. ea autem quae
populo per ministros ecclesiae dispensantur, sacramenta dicuntur. matrimonium
igitur secundum quod consistit in coniunctione maris et feminae intendentium
prolem ad cultum dei generare et educare est ecclesiae sacramentum: unde et
quaedam benedictio nubentibus per ministros ecclesiae adhibetur. et sicut in
aliis sacramentis per ea quae exterius aguntur, spirituale aliquid figuratur;
sic et in hoc sacramento per coniunctionem maris et feminae coniunctio christi
et ecclesiae figuratur: secundum illud apostoli, ad ephes. 5-32: sacramentum hoc
magnum est: ego autem dico in christo et ecclesia. et quia sacramenta efficiunt
quod figurant, credendum est quod nubentibus per hoc sacramentum gratia
conferatur, per quam ad unionem christi et ecclesiae pertineant: quod eis maxime
necessarium est, ut sic carnalibus et terrenis intendant quod a christo et
ecclesia non disiungantur. quia igitur per coniunctionem maris et feminae
christi et ecclesiae coniunctio designatur, oportet quod figura significato
respondeat. coniunctio autem christi et ecclesiae est unius ad unam perpetuo
habendam: est enim una ecclesia, secundum illud cant. 6-8: una est columba mea,
perfecta mea; nec unquam christus a sua ecclesia separabitur, dicit enim ipse
matth. ult.: ecce, ego uobiscum sum usque ad consummationem saeculi; et
ulterius: semper cum domino erimus, ut dicitur i ad thess. 4-17. necesse est
igitur quod matrimonium, secundum quod est ecclesiae sacramentum, sit unius ad
unam indiuisibiliter habendam. et hoc pertinet ad fidem, qua sibi inuicem uir et
uxor obligantur. sic igitur tria sunt bona matrimonii, secundum quod est
ecclesiae sacramentum: scilicet proles, ad cultum dei suscipienda et educanda;
fides, prout unus uir uni uxori obligatur; et sacramentum, secundum quod
indiuisibilitatem habet matrimonialis coniunctio, inquantum est coniunctionis
christi et ecclesiae sacramentum. cetera autem quae in matrimonio consideranda
sunt, supra in tertio libro pertractauimus. quod per christum resurrectio
corporum sit futura. quia uero supra ostensum est quod per christum liberati
sumus ab his quae per peccatum primi hominis incurrimus; peccante autem primo
homine, non solum in nos peccatum deriuatum est, sed etiam mors, quae est poena
peccati, secundum illud apostoli, ad rom. 5-12: per unum hominem peccatum in
hunc mundum intrauit, et per peccatum mors: necessarium est quod per christum ab
utroque liberemur, et a culpa scilicet et a morte. unde ibidem dicit apostolus:
si in unius delicto mors regnauit per unum, multo magis accipientes abundantiam
donationis et iustitiae, in uitam regnabunt per unum iesum christum. ut igitur
utrumque nobis in seipso demonstraret, et mori et resurgere uoluit: mori quidem
uoluit ut nos a peccato purgaret, unde apostolus dicit, hebr. 9-27: quemadmodum
statutum est hominibus semel mori, sic et christus semel oblatus est ad multorum
exhaurienda peccata; resurgere autem uoluit ut nos a morte liberaret unde
apostolus, i cor. 15-20 christus resurrexit a mortuis, primitiae dormientium.
quoniam quidem per hominem mors, et per hominem resurrectio mortuorum. effectum
igitur mortis christi in sacramentis consequimur quantum ad remissionem culpae:
dictum est enim supra quod sacramenta in uirtute passionis christi operantur.
effectum autem resurrectionis christi quantum ad liberationem a morte in fine
saeculi consequemur, quando omnes per christi uirtutem resurgemus. unde dicit
apostolus, i cor. 15-12 si christus praedicatur quod resurrexit a mortuis,
quomodo quidam dicunt in uobis quoniam resurrectio mortuorum non est? si autem
resurrectio mortuorum non est, neque christus resurrexit, si autem christus non
resurrexit, inanis est praedicatio nostra, inanis est et fides nostra. est
igitur de necessitate fidei credere resurrectionem mortuorum futuram. quidam
uero hoc peruerse intelligentes, resurrectionem corporum futuram non credunt:
sed quod de resurrectione legitur in scripturis, ad spiritualem resurrectionem
referre conantur, secundum quod aliqui a morte peccati resurgunt per gratiam.
hic autem error ab ipso apostolo reprobatur. dicit enim ii tim. 2-16 profana et
uaniloquia deuita, multum enim proficiunt ad impietatem, et sermo eorum ut
cancer serpit: ex quibus est hymenaeus et philetus, qui a ueritate fidei
exciderunt, dicentes resurrectionem iam factam esse: quod non poterat intelligi
nisi de resurrectione spirituali. est ergo contra ueritatem fidei ponere
resurrectionem spiritualem, et negare corporalem. praeterea. manifestum est ex
his quae apostolus corinthiis dicit, quod praemissa uerba de resurrectione
corporali sunt intelligenda. nam post pauca subdit: seminatur corpus animale,
surget corpus spirituale, ubi manifeste corporis resurrectionem tangit; et
postmodum subdit: oportet corruptibile hoc induere incorruptionem, et mortale
hoc induere immortalitatem. hoc autem corruptibile et mortale est corpus. corpus
igitur est quod resurget. adhuc. dominus, ioan. 5-25, utramque resurrectionem
promittit. dicit enim: amen, amen dico uobis, quia uenit hora, et nunc est,
quando mortui audient uocem filii dei, et qui audierint, uiuent: quod ad
resurrectionem spiritualem animarum pertinere uidetur, quae tunc iam fieri
incipiebat, dum aliqui per fidem christo adhaerebant. sed postmodum corporalem
resurrectionem exprimit dicens: uenit hora in qua omnes qui in monumentis sunt
audient uocem filii dei. manifestum est enim quod animae in monumentis non sunt,
sed corpora. praedicitur ergo hic corporum resurrectio. expresse etiam corporum
resurrectio praenuntiatur a iob. dicitur enim iob 19-25: scio quod redemptor
meus uiuit, et in nouissimo die de terra surrecturus sum, et rursus circumdabor
pelle mea et in carne mea uidebo deum. ad ostendendum etiam resurrectionem
carnis futuram euidens ratio suffragatur, suppositis his quae in superioribus
sunt ostensa. ostensum est enim in secundo animas hominum immortales esse.
remanent igitur post corpora a corporibus absolutae. manifestum est etiam ex his
quae in secundo dicta sunt, quod anima corpori naturaliter unitur: est enim
secundum suam essentiam corporis forma. est igitur contra naturam animae absque
corpore esse. nihil autem quod est contra naturam, potest esse perpetuum. non
igitur perpetuo erit anima absque corpore. cum igitur perpetuo maneat, oportet
eam corpori iterato coniungi: quod est resurgere. immortalitas igitur animarum
exigere uidetur resurrectionem corporum futuram. adhuc. ostensum est supra, in
tertio, naturale hominis desiderium ad felicitatem tendere. felicitas autem
ultima est felicis perfectio. cuicumque igitur deest aliquid ad perfectionem,
nondum habet felicitatem perfectam, quia nondum eius desiderium totaliter
quietatur: omne enim imperfectum perfectionem consequi naturaliter cupit. anima
autem a corpore separata est aliquo modo imperfecta, sicut omnis pars extra suum
totum existens: anima enim naturaliter est pars humanae naturae. non igitur
potest homo ultimam felicitatem consequi nisi anima iterato corpori coniungatur:
praesertim cum ostensum sit quod in hac uita homo non potest ad felicitatem
ultimam peruenire. item. sicut in tertio ostensum est, ex diuina prouidentia
peccantibus poena debetur, et bene agentibus praemium. in hac autem uita homines
ex anima et corpore compositi peccant uel recte agunt. debetur igitur hominibus
et secundum animam et secundum corpus praemium uel poena. manifestum est autem
quod in hac uita praemium ultimae felicitatis consequi non possunt, ex his quae
in tertio ostensa sunt. multoties etiam peccata in hac uita non puniuntur:
quinimmo, ut dicitur iob 21-7: hic impii uiuunt, confortati sunt, sublimatique
diuitiis. necessarium est igitur ponere iteratam animae ad corpus coniunctionem,
ut homo in corpore et anima praemiari et puniri possit. obiectiones contra
resurrectionem. sunt autem quaedam quae resurrectionis fidem impugnare uidentur.
in nullo enim naturalium rerum inuenitur id quod corruptum est idem numero
redire in esse: sicut nec ab aliqua priuatione ad habitum uidetur posse rediri.
et ideo, quia quae corrumpuntur eadem numero iterari non possunt, natura
intendit ut id quod corrumpitur idem specie per generationem conseruetur. cum
igitur homines per mortem corrumpantur, ipsumque corpus hominis usque ad prima
elementa resoluatur: non uidetur quod idem numero homo possit reparari ad uitam.
item. impossibile est esse idem numero cuius aliquod essentialium principiorum
idem numero esse non potest: nam essentiali principio uariato, uariatur essentia
rei, per quam res, sicut est, ita et una est. quod autem omnino redit in
nihilum, idem numero resumi non potest: potius enim erit nouae rei creatio quam
eiusdem reparatio. uidentur autem plura principiorum essentialium hominis per
eius mortem in nihilum redire. et primo quidem ipsa corporeitas, et forma
mixtionis: cum corpus manifeste dissoluatur. deinde pars animae sensitiuae et
nutritiua, quae sine corporeis organis esse non possunt. ulterius autem in
nihilum uidetur redire ipsa humanitas, quae dicitur esse forma totius, anima a
corpore separata. impossibile igitur uidetur quod homo idem numero resurgat.
adhuc. quod non est continuum, idem numero esse non uidetur. quod quidem non
solum in magnitudinibus et motibus manifestum est, sed etiam in qualitatibus et
formis: si enim post sanitatem aliquis infirmatus, iterato sanetur, non redibit
eadem sanitas numero. manifestum est autem quod per mortem esse hominis
aufertur: cum corruptio sit mutatio de esse in non esse. impossibile est igitur
quod esse hominis idem numero reiteretur. neque igitur erit idem homo numero:
quae enim sunt eadem numero, secundum esse sunt idem. amplius. si idem hominis
corpus reparatur ad uitam, pari ratione oportet quod quicquid in corpore hominis
fuit, eidem restituatur. ad hoc autem maxima indecentia sequitur: non solum
propter capillos et ungues et pilos, qui manifeste quotidiana praecisione
tolluntur; sed etiam propter alias partes corporis, quae occulte per actionem
naturalis caloris resoluuntur; quae omnia si restituantur homini resurgenti,
indecens magnitudo consurget. non uidetur igitur quod homo sit post mortem
resurrecturus. praeterea. contingens est quandoque aliquos homines carnibus
humanis uesci; et solum tali nutrimento nutriri; et sic nutritos filios
generare. caro igitur eadem in pluribus hominibus inuenitur. non est autem
possibile quod in pluribus resurgat. nec aliter uidetur esse uniuersalis
resurrectio et integra, si unicuique non restituetur quod hic habuit. uidetur
igitur impossibile quod sit hominum resurrectio futura. item. illud quod est
commune omnibus existentibus in aliqua specie uidetur esse naturale illi
speciei. non est autem hominis resurrectio naturalis: non enim aliqua uirtus
naturalis agentis sufficit ad hoc agendum. non igitur communiter omnes homines
resurgent. adhuc. si per christum liberamur et a culpa et a morte, quae est
peccati effectus, illi soli uidentur liberandi esse a morte per resurrectionem
qui fuerunt participes mysteriorum christi, quibus liberarentur a culpa. hoc
autem non est omnium hominum. non igitur omnes homines resurgent, ut uidetur.
solutio praemissarum obiectionum. ad horum igitur solutionem, considerandum est
quod deus, sicut supra dictum est, in institutione humanae naturae, aliquid
corpori humano attribuit supra id quod ei ex naturalibus principiis debebatur:
scilicet incorruptibilitatem quandam, per quam conuenienter suae formae
coaptaretur, ut sicut animae uita perpetua est, ita corpus per animam posset
perpetuo uiuere. et talis quidem incorruptibilitas, etsi non esset naturalis
quantum ad actiuum principium, erat tamen quodammodo naturalis ex ordine ad
finem, ut scilicet materia proportionaretur suae naturali formae, quae est finis
materiae. anima igitur, praeter ordinem suae naturae, a deo auersa, subtracta
est dispositio quae eius corpori diuinitus indita erat, ut sibi proportionaliter
responderet, et secuta est mors. est igitur mors quasi per accidens superueniens
homini per peccatum, considerata institutione humanae naturae. hoc autem
accidens sublatum est per christum, qui merito suae passionis mortem moriendo
destruxit. ex hoc igitur consequitur quod diuina uirtute, quae corpori
incorruptionem dedit, iterato corpus de morte ad uitam reparetur. secundum hoc
igitur ad primum dicendum quod uirtus naturae deficiens est a uirtute diuina,
sicut uirtus instrumenti a uirtute principalis agentis. quamuis igitur
operatione naturae hoc fieri non possit, ut corpus corruptum reparetur ad uitam,
tamen uirtute diuina id fieri potest. nam quod natura hoc facere non possit,
ideo est quia natura semper per formam aliquam operatur. quod autem habet
formam, iam est. cum uero corruptum est, formam amisit, quae poterat esse
actionis principium. unde operatione naturae, quod corruptum est idem numero
reparari non potest. sed diuina uirtus, quae res produxit in esse, sic per
naturam operatur quod absque ea effectum naturae producere potest, ut superius
est ostensum. unde, cum uirtus diuina maneat eadem etiam rebus corruptis, potest
corrupta in integrum reparare. quod uero secundo obiicitur, impedire non potest
quin homo idem numero resurgere possit. nullum enim principiorum essentialium
hominis per mortem omnino cedit in nihilum: nam anima rationalis, quae est
hominis forma, manet post mortem, ut superius est ostensum; materia etiam manet,
quae tali formae fuit subiecta, sub dimensionibus eisdem ex quibus habebat ut
esset indiuidualis materia. ex coniunctione igitur eiusdem animae numero ad
eandem materiam numero, homo reparabitur. corporeitas autem dupliciter accipi
potest. uno modo, secundum quod est forma substantialis corporis, prout in
genere substantiae collocatur. et sic corporeitas cuiuscumque corporis nihil est
aliud quam forma substantialis eius, secundum quam in genere et specie
collocatur, ex qua debetur rei corporali quod habeat tres dimensiones. non enim
sunt diuersae formae substantiales in uno et eodem, per quarum unam collocetur
in genere supremo, puta substantiae; et per aliam in genere proximo, puta in
genere corporis uel animalis; et per aliam in specie puta hominis aut equi. quia
si prima forma faceret esse substantiam, sequentes formae iam aduenirent ei quod
est hoc aliquid in actu et subsistens in natura: et sic posteriores formae non
facerent hoc aliquid, sed essent in subiecto quod est hoc aliquid sicut formae
accidentales. oportet igitur, quod corporeitas, prout est forma substantialis in
homine, non sit aliud quam anima rationalis, quae in sua materia hoc requirit,
quod habeat tres dimensiones: est enim actus corporis alicuius. alio modo
accipitur corporeitas prout est forma accidentalis, secundum quam dicitur corpus
quod est in genere quantitatis. et sic corporeitas nihil aliud est quam tres
dimensiones, quae corporis rationem constituunt. etsi igitur haec corporeitas in
nihilum cedit, corpore humano corrupto, tamen impedire non potest quin idem
numero resurgat: eo quod corporeitas primo modo dicta non in nihilum cedit, sed
eadem manet. similiter etiam forma mixti dupliciter accipi potest. uno modo ut
per formam mixti intelligatur forma substantialis corporis mixti. et sic, cum in
homine non sit alia forma substantialis quam anima rationalis, ut ostensum est:
non poterit dici quod forma mixti, prout est forma substantialis, homine
moriente cedat in nihilum. alio modo dicitur forma mixti qualitas quaedam
composita et contemperata ex mixtione simplicium qualitatum, quae ita se habet
ad formam substantialem corporis mixti sicut se habet qualitas simplex ad formam
substantialem corporis simplicis. unde etsi forma mixtionis sic dicta in nihilum
cedat, non praeiudicat unitati corporis resurgentis. sic etiam dicendum est et
de parte nutritiua, et sensitiua. si enim per partem sensitiuam et nutritiuam
intelligantur ipsae potentiae, quae sunt proprietates naturales animae, uel
magis compositi, corrupto corpore corrumpuntur: nec tamen per hoc impeditur
unitas resurgentis. si uero per partes praedictas intelligatur ipsa substantia
animae sensitiuae et nutritiuae, utraque earum est eadem cum anima rationali.
non enim sunt in homine tres animae, sed una tantum, ut in secundo libro
ostensum est. de humanitate uero, non est intelligendum quod sit quaedam forma
consurgens ex coniunctione formae ad materiam, quasi realiter sit alia ab
utroque: quia, cum per formam materia fiat hoc aliquid actu, ut dicitur ii de
anima, illa tertia forma consequens non esset substantialis, sed accidentalis.
dicunt autem quidam quod forma partis eadem est et forma totius: sed dicitur
forma partis secundum quod facit materiam esse in actu; forma uero totius
dicitur secundum quod complet speciei rationem. et secundum hoc, humanitas non
est aliud realiter quam anima rationalis. unde patet quod, corrupto corpore, non
cedit in nihilum. sed quia humanitas est essentia hominis; essentia autem rei
est quam significat definitio; definitio autem rei naturalis non significat
tantum formam, sed formam et materiam: necessarium est quod humanitas aliquid
significet compositum ex materia et forma, sicut et homo. differenter tamen. nam
humanitas significat principia essentialia speciei, tam formalia quam
materialia, cum praecisione principiorum indiuidualium, dicitur enim humanitas
secundum quam aliquis est homo; homo autem non est aliquis ex hoc quod habet
principia indiuidualia, sed ex hoc solum quod habet principia essentialia
speciei. humanitas igitur significat sola principia essentialia speciei. unde
significatur per modum partis. homo autem significat quidem principia
essentialia speciei, sed non excludit principia indiuiduantia a sui
significatione: nam homo dicitur qui habet humanitatem, ex quo non excluditur
quin alia habere possit. et propter hoc homo significatur per modum totius:
significat enim principia speciei essentialia in actu, indiuiduantia uero in
potentia. socrates uero significat utraque in actu, sicut et differentiam genus
habet potestate, species uero actu. unde patet quod et homo redit idem numero in
resurrectione, et humanitas eadem numero, propter animae rationalis permanentiam
et materiae unitatem. quod uero tertio obiicitur, quod esse non est unum quia
non est continuum: falso innititur fundamento. manifestum est enim quod materiae
et formae unum est esse: non enim materia habet esse in actu nisi per formam.
differt tamen quantum ad hoc anima rationalis ab aliis formis. nam esse aliarum
formarum non est nisi in concretione ad materiam: non enim excedunt materiam
neque in esse, neque in operari. anima uero rationalis, manifestum est quod
excedit materiam in operari: habet enim aliquam operationem absque
participatione organi corporalis, scilicet intelligere. unde et esse suum non
est solum in concretione ad materiam. esse igitur eius, quod erat compositi,
manet in ipsa corpore dissoluto: et reparato corpore in resurrectione, in idem
esse reducitur quod remansit in anima. quod etiam quarto obiicitur, resurgentis
unitatem non tollit. quod enim non impedit unitatem secundum numerum in homine
dum continue uiuit, manifestum est quod non potest impedire unitatem
resurgentis. in corpore autem hominis, quandiu uiuit, non semper sunt eaedem
partes secundum materiam, sed solum secundum speciem; secundum uero materiam
partes fluunt et refluunt: nec propter hoc impeditur quin homo sit unus numero a
principio uitae usque in finem. cuius exemplum accipi potest ex igne, qui, dum
continue ardet, unus numero dicitur, propter hoc quod species eius manet, licet
ligna consumantur et de nouo apponantur. sic etiam est in humano corpore. nam
forma et species singularium partium eius continue manet per totam uitam: sed
materia partium et resoluitur per actionem caloris naturalis, et de nouo
adgeneratur per alimentum. non est igitur alius numero homo secundum diuersas
aetates, quamuis non quicquid materialiter est in homine secundum unum statum
sit in eo secundum alium. sic igitur non requiritur ad hoc quod resurgat homo
numero idem, quod quicquid fuit materialiter in eo secundum totum tempus uitae
suae resumatur: sed tantum ex eo quantum sufficit ad complementum debitae
quantitatis; et praecipue illud resumendum uidetur quod perfectius fuit sub
forma et specie humanitatis consistens. si quid uero defuit ad complementum
debitae quantitatis, uel quia aliquis praeuentus est morte antequam natura ipsum
ad perfectam quantitatem deduceret, uel quia forte aliquis mutilatus est membro;
aliunde hoc diuina supplebit potentia. nec tamen hoc impediet resurgentis
corporis unitatem: quia etiam opere naturae super id quod puer habet, aliquid
additur aliunde, ut ad perfectam perueniat quantitatem, nec talis additio facit
alium numero; idem enim numero est homo et puer et adultus. ex quo etiam patet
quod nec resurrectionis fidem impedire potest etiam si aliqui carnibus humanis
uescantur, ut quinto obiiciebatur. non enim est necessarium, ut ostensum est,
quod quicquid fuit in homine materialiter, resurgat in eo: et iterum, si aliquid
deest, suppleri potest per potentiam dei. caro igitur comesta resurget in eo in
quo primo fuit anima rationalis perfecta. in secundo uero, si non solis carnibus
humanis est pastus sed et aliis cibis, resurgere poterit in eo tantum de alio
quod ei materialiter aduenit, quod erit necessarium ad debitam quantitatem
corporis restaurandam. si uero solis humanis carnibus sit pastus, resurget in eo
quod a generantibus traxit: et quod defuerit, supplebitur omnipotentia
creatoris. quod et si parentes ex solis humanis carnibus pasti fuerint, ut sic
et eorum semen, quod est superfluum alimenti, ex carnibus alienis generatum sit:
resurget quidem semen in eo qui est natus ex semine, loco cuius ei cuius carnes
comestae sunt, supplebitur aliunde. hoc enim in resurrectione seruabitur: quod
si aliquid materialiter fuit in pluribus hominibus, resurget in eo ad cuius
perfectionem magis pertinebat. unde si fuit in uno ut radicale semen ex quo est
generatus, in alio uero sicut superueniens nutrimentum, resurget in eo qui est
generatus ex hoc sicut ex semine. si uero in uno fuit ut pertinens ad
perfectionem indiuidui, in alio ut deputatum ad perfectionem speciei: resurget
in eo ad quem pertinebat secundum perfectionem indiuidui. unde semen resurget in
genito, et non in generante: et costa adae resurget in eua, non in adam, in quo
fuit sicut in naturae principio. si autem secundum eundem perfectionis modum
fuit in utroque, resurget in eo in quo primitus fuit. ad id uero quod sexto
obiectum est, ex his quae dicta sunt iam patet solutio. resurrectio enim quantum
ad finem naturalis est, inquantum naturale est animae esse corpori unitam: sed
principium eius actiuum non est naturale, sed sola uirtute diuina causatur. nec
etiam negandum est omnium resurrectionem esse futuram, quamuis non omnes per
fidem christo adhaereant, nec eius mysteriis sint imbuti. filius enim dei
propter hoc naturam humanam assumpsit ut eam repararet. id igitur quod est
defectus naturae, in omnibus reparabitur, unde omnes a morte redibunt ad uitam.
sed defectus personae non reparabitur nisi in illis qui christo adhaeserunt: uel
per proprium actum, credendo in ipsum; uel saltem per fidei sacramentum. quod
homines resurgent immortales. ex quo etiam patet quod in futura resurrectione
homines non sic resurgent ut sint iterum morituri. necessitas enim moriendi est
defectus in naturam humanam ex peccato proueniens. christus autem, merito suae
passionis, naturae defectus reparauit qui in ipsam ex peccato prouenerunt. ut
enim dicit apostolus rom. 5-15: non sicut delictum, ita et donum. si enim unius
delicto multi mortui sunt, multo magis gratia dei, in gratia unius hominis iesu
christi in plures abundauit. ex quo habetur quod efficacius est meritum christi
ad tollendum mortem, quam peccatum adae ad inducendum. illi igitur qui per
meritum christi resurgent a morte liberati, mortem ulterius non patientur.
praeterea. illud quod in perpetuum duraturum est, non est destructum. si igitur
homines resurgentes adhuc iterum morientur, ut sic mors in perpetuum duret,
nullo modo mors per mortem christi destructa est. est autem destructa: nunc
quidem in causa quod dominus per osee praedixerat dicens: ero mors tua, o mors,
oseae 13-14; ultimo autem destruetur in actu, secundum illud: nouissime inimica
destruetur mors, i cor. 15-26. est igitur secundum fidem ecclesiae hoc tenendum,
quod resurgentes non iterum morientur. adhuc. effectus similatur suae causae.
resurrectio autem christi causa est futurae resurrectionis, ut dictum est. sic
autem resurrexit christus ut non ulterius moreretur, secundum illud rom. 6-9:
christus resurgens ex mortuis iam non moritur. homines igitur sic resurgent ut
ulterius non moriantur. amplius. si homines resurgentes iterum moriantur, aut
iterum ab illa morte iterato resurgent, aut non. si non resurgent, remanebunt
perpetuo animae separatae, quod est inconueniens, ut supra dictum est, ad quod
euitandum ponuntur primo resurgere: uel, si post secundam mortem non resurgant,
nulla erit ratio quare post primam resurgant. si autem post secundam mortem
iterato resurgent, aut resurgent iterum morituri, aut non. si non iterum
morituri, eadem ratione hoc erit ponendum in prima resurrectione. si uero iterum
morituri, procedet in infinitum alternatio mortis et uitae in eodem subiecto.
quod uidetur inconueniens. oportet enim quod intentio dei ad aliquid
determinatum feratur: ipsa autem mortis et uitae alternatio successiua est quasi
quaedam transmutatio, quae finis esse non potest; est enim contra rationem motus
quod sit finis, cum omnis motus in aliud tendat. praeterea. intentio inferioris
naturae in agendo ad perpetuitatem fertur. omnis enim naturae inferioris actio
ad generationem ordinatur, cuius quidem finis est ut conseruetur esse perpetuum
speciei: unde natura non intendit hoc indiuiduum sicut ultimum finem, sed
speciei conseruationem in ipso. et hoc habet natura inquantum agit in uirtute
dei, quae est prima radix perpetuitatis. unde etiam finis generationis esse
ponitur a philosopho, ut generata participent esse diuinum secundum
perpetuitatem. multo igitur magis actio ipsius dei ad aliquid perpetuum tendit.
resurrectio autem non ordinatur ad perpetuitatem speciei: haec enim per
generationem poterat conseruari. oportet igitur quod ordinetur ad perpetuitatem
indiuidui. non autem secundum animam tantum: hoc enim iam anima habebat ante
resurrectionem. ergo secundum compositum. homo igitur resurgens perpetuo uiuet.
adhuc. anima et corpus diuerso ordine comparari uidentur secundum primam hominis
generationem, et secundum resurrectionem eiusdem. nam secundum generationem
primam, creatio animae sequitur generationem corporis: praeparata enim materia
corporali per uirtutem decisi seminis, deus animam creando infundit. in
resurrectione autem corpus animae praeexistenti coaptatur. prima autem uita,
quam homo per generationem adipiscitur, sequitur conditionem corruptibilis
corporis in hoc quod per mortem priuatur. uita igitur quam homo resurgendo
adipiscitur, erit perpetua, secundum conditionem incorruptibilis animae. item.
si in infinitum succedant sibi in eodem uita et mors, ipsa alternatio uitae et
mortis habebit speciem circulationis cuiusdam. omnis autem circulatio in rebus
generabilibus et corruptibilibus a prima circulatione incorruptibilium corporum
causatur: nam prima circulatio in motu locali inuenitur, et secundum eius
similitudinem ad motus alios deriuatur. causabitur igitur alternatio mortis et
uitae a corpore caelesti. quod esse non potest: quia reparatio corporis mortui
ad uitam facultatem actionis naturae excedit. non igitur est ponenda huiusmodi
alternatio uitae et mortis: nec per consequens, quod resurgentia corpora
moriantur. amplius. quaecumque succedunt sibi in eodem subiecto, habent
determinatam mensuram suae durationis secundum tempus. omnia autem huiusmodi
subiecta sunt motui caeli, quem tempus consequitur. anima autem separata non est
subiecta motui caeli: quia excedit totam naturam corporalem. alternatio igitur
separationis eius et unionis ad corpus non subiacet motui caeli. non igitur est
talis circulatio in alternatione mortis et uitae, qualis sequitur si resurgentes
iterum moriantur. resurgent igitur de cetero non morituri. hinc est quod dicitur
isaiae 25-8: praecipitabit dominus mortem in sempiternum, et apoc. 21-4: mors
ultra non erit. per hoc autem excluditur error quorundam antiquorum gentilium,
qui credebant eadem temporum temporaliumque rerum uolumina repeti, uerbi gratia:
sicut in isto saeculo plato philosophus in urbe atheniensi, et in eadem schola,
quae academica dicta est, discipulos docuit, ita per innumerabilia retro
saecula, multis quidem prolixis interuallis, sed tamen certis, et idem plato, et
eadem ciuitas, et eadem schola, iidemque discipuli repetiti, et per
innumerabilia demum saecula repetendi sunt, ut augustinus introducit in xii de
ciu. dei. ad quod, ut ipse ibidem dicit, quidam referre uolunt illud quod
dicitur eccle. 1-9 quid est quod fuit? ipsum quod futurum est. quid est quod
factum est? ipsum quod faciendum est. nihil sub sole nouum, nec ualet quisquam
dicere, ecce hoc recens est: iam enim praecessit in saeculis quae fuerunt ante
nos. quod quidem non sic intelligendum est quod eadem numero per generationes
uarias repetantur, sed similia specie: ut augustinus ibidem soluit. et
aristoteles, in fine de generatione, hoc ipsum docuit, contra praedictam sectam
loquens. quod in resurgentibus non erit usus ciborum neque uenereorum. ex
praemissis autem ostenditur quod apud homines resurgentes non erit uenereorum et
ciborum usus. remota enim uita corruptibili, necesse est remoueri ea quae
corruptibili uitae deseruiunt. manifestum est autem quod ciborum usus
corruptibili uitae deseruit: ad hoc enim cibos assumimus ut corruptio quae
posset accidere ex consumptione naturalis humidi, euitetur. est etiam in
praesenti ciborum usus necessarius ad augmentum: quod post resurrectionem in
hominibus non erit, quia omnes in debita quantitate resurgent, ut ex dictis
patet. similiter commixtio maris et feminae corruptibili uitae deseruit,
ordinatur enim ad generationem per quam quod perpetuo conseruari non potest
secundum indiuiduum, in specie conseruatur. ostensum est autem quod resurgentium
uita incorruptibilis erit. non igitur in resurgentibus erit ciborum neque
uenereorum usus. adhuc. uita resurgentium non minus ordinata erit quam praesens
uita, sed magis: quia ad illam homo perueniet solo deo agente: hanc autem
consequitur cooperante natura. sed in hac uita ciborum usus ordinatur ad aliquem
finem: ad hoc enim cibus assumitur ut per digestionem conuertatur in corpus. si
igitur tunc erit ciborum usus, oportebit quod ad hoc sit quod conuertatur in
corpus. cum ergo a corpore nihil resoluatur, eo quod corpus erit incorruptibile;
oportebit dicere quod totum quod conuertitur ex alimento, transeat in augmentum.
resurget autem homo in debita quantitate, ut supra dictum est. ergo perueniet ad
immoderatam quantitatem: immoderata est enim quantitas quae debitam quantitatem
excedit. amplius. homo resurgens in perpetuum uiuet. aut igitur semper cibo
utetur: aut non semper, sed per aliquod determinatum tempus. si autem semper
cibo utetur, cum cibus in corpus conuersus a quo nihil resoluitur necesse sit
quod augmentum faciat secundum aliquam dimensionem, oportebit dicere quod corpus
hominis resurgentis in infinitum augeatur. quod non potest esse: quia augmentum
est motus naturalis; intentio autem uirtutis naturalis mouentis nunquam est ad
infinitum, sed semper est ad aliquid certum; quia, ut dicitur in ii de anima,
omnium natura constantium terminus est et magnitudinis et augmenti. si autem non
semper cibo utetur homo resurgens, semper autem uiuet, erit aliquod tempus dare
in quo cibo non utetur. quare hoc a principio faciendum est. non igitur homo
resurgens cibo utetur. si autem non utetur cibo, sequitur quod neque uenereorum
usum habebit, ad quem requiritur decisio seminis. a corpore autem resurgentis
semen decidi non poterit. neque ex substantia eius. tum quia hoc est contra
rationem seminis: esset enim semen ut corruptum et a natura recedens; et sic non
posset esse naturalis actionis principium, ut patet per philosophum in libro de
generatione animalium. tum etiam quia a substantia illorum corporum
incorruptibilium existentium nihil resolui poterit. neque etiam semen esse
poterit superfluum alimenti, si resurgentes cibis non utantur, ut ostensum est.
non igitur in resurgentibus erit uenereorum usus. item. uenereorum usus ad
generationem ordinatur. si igitur post resurrectionem erit uenereorum usus, nisi
sit frustra, sequitur quod tunc etiam erit hominum generatio, sicut et nunc.
multi igitur homines erunt post resurrectionem qui ante resurrectionem non
fuerunt. frustra igitur tantum differtur resurrectio mortuorum, ut omnes simul
uitam accipiant qui eandem habent naturam. amplius. si post resurrectionem erit
hominum generatio, aut igitur illi qui generabuntur iterum corrumpentur: aut
incorruptibiles erunt et immortales. si autem erunt incorruptibiles et
immortales multa inconuenientia sequuntur. primo quidem, oportebit ponere quod
illi homines sine peccato nascantur originali, cum necessitas moriendi sit poena
consequens peccatum originale: quod est contra apostolum dicentem rom. 5-12,
quod per unum hominem peccatum in omnes homines peruenit et mors. deinde
sequitur quod non omnes indigeant redemptione quae est a christo, si aliqui sine
peccato originali et necessitate moriendi nascantur: et sic christus non erit
omnium hominum caput, quod est contra sententiam apostoli dicentis i cor. 15-22,
quod sicut in adam omnes moriuntur, ita et in christo omnes uiuificabuntur.
sequitur etiam et aliud inconueniens, ut quorum est similis generatio, non sit
similis generationis terminus: homines enim per generationem quae est ex semine
nunc quidem consequuntur corruptibilem uitam; tunc autem immortalem. si autem
homines qui tunc nascentur, corruptibiles erunt et morientur: si iterato non
resurgunt, sequetur quod eorum animae perpetuo remanebunt a corporibus
separatae; quod est inconueniens, cum sint eiusdem speciei cum animabus hominum
resurgentium. si autem et ipsi resurgent, debuit et eorum resurrectio ab aliis
expectari, ut simul omnibus qui unam naturam participant, beneficium conferatur
resurrectionis, quod ad naturae reparationem pertinet, ut ex dictis patet. et
praeterea non uidetur esse aliqua ratio quare aliqui expectentur ad simul
resurgendum, si non omnes expectantur. adhuc. si homines resurgentes uenereis
utentur et generabunt, aut hoc erit semper: aut non semper. si semper, sequetur
quod multiplicatio hominum erit in infinitum. intentio autem naturae generantis
post resurrectionem non poterit esse ad alium finem quam ad multiplicationem
hominum: non enim erit ad conseruationem speciei per generationem, cum homines
incorruptibiliter sint uicturi. sequetur igitur quod intentio naturae generantis
sit ad infinitum: quod est impossibile. si uero non semper generabunt, sed ad
aliquod determinatum tempus, post illud igitur tempus non generabunt. quare et a
principio hoc eis attribuendum est, ut uenereis non utantur nec generent. si
quis autem dicat quod in resurgentibus erit usus ciborum et uenereorum, non
propter conseruationem uel augmentum corporis, neque propter conseruationem
speciei uel multiplicationem hominum, sed propter solam delectationem quae in
his actibus existit, ne aliqua delectatio hominibus in ultima remuneratione
desit: - patet quidem multipliciter hoc inconuenienter dici. primo quidem, quia
uita resurgentium ordinatior erit quam uita nostra, ut supra dictum est. in hac
autem uita inordinatum et uitiosum est si quis cibis et uenereis utatur propter
solam delectationem, et non propter necessitatem sustentandi corporis, uel
prolis procreandae. et hoc rationabiliter: nam delectationes quae sunt in
praemissis actionibus, non sunt fines actionum, sed magis e conuerso; natura
enim ad hoc ordinauit delectationes in istis actibus, ne animalia, propter
laborem, ab istis actibus necessariis naturae desisterent: quod contingeret nisi
delectatione prouocarentur. est ergo ordo praeposterus et indecens si
operationes propter solas delectationes exerceantur. nullo igitur modo hoc in
resurgentibus erit, quorum uita ordinatissima ponitur. adhuc. uita resurgentium
ad conseruandam perfectam beatitudinem ordinatur. beatitudo autem et felicitas
hominis non consistit in delectationibus corporalibus, quae sunt delectationes
ciborum et uenereorum, ut in tertio libro ostensum est. non igitur oportet
ponere in uita resurgentium huiusmodi delectationes esse. amplius. actus
uirtutum ordinantur ad beatitudinem sicut ad finem. si igitur in statu futurae
beatitudinis essent delectationes ciborum et uenereorum, quasi ad beatitudinem
pertinentes, sequeretur quod in intentione eorum qui uirtuosa agunt, essent
aliqualiter delectationes praedictae. quod rationem temperantiae excludit: est
enim contra temperantiae rationem ut aliquis a delectationibus nunc abstineat ut
postmodum eis magis frui possit. redderetur igitur omnis castitas impudica, et
omnis abstinentia gulosa. si uero praedictae delectationes erunt, non tamen
quasi ad beatitudinem pertinentes, ut oporteat eas esse intentas ab his qui
uirtuosa agunt: - hoc esse non potest. quia omne quod est, uel est propter
alterum, uel propter seipsum. praedictae autem delectationes non erunt propter
alterum: non enim erunt propter actiones ordinatas ad finem naturae, ut iam
ostensum est. relinquitur igitur, quod erunt propter seipsas. omne autem quod
est huiusmodi, uel est beatitudo uel pars beatitudinis. oportet igitur, si
delectationes praedictae in uita resurgentium erunt, quod ad beatitudinem eorum
pertineant. quod esse non potest, ut ostensum est. nullo igitur modo huiusmodi
delectationes erunt in futura uita. praeterea. ridiculum uidetur delectationes
quaerere corporales, in quibus nobiscum animalia bruta communicant, ubi
expectantur delectationes altissimae, in quibus cum angelis communicamus, quae
erunt in dei uisione, quae nobis et angelis erit communis, ut in tertio libro
ostensum est. nisi forte quis dicere uelit beatitudinem angelorum esse
imperfectam, quia desunt eis delectationes brutorum: quod est omnino absurdum.
hinc est quod dominus dicit, matth. 22-30, quod in resurrectione neque nubent
neque nubentur, sed erunt sicut angeli dei. per hoc autem excluditur error
iudaeorum et saracenorum, qui ponunt quod in resurrectione homines cibis et
uenereis utentur, sicut et nunc. quos etiam quidam christiani haeretici sunt
secuti, ponentes regnum christi futurum in terris terrenum per mille annos, in
quo spatio temporis dicunt eos qui tunc resurrexerint, immoderatissime
carnalibus epulis uacaturos, in quibus sit cibus tantus ac potus ut non solum
nullam modestiam teneant, sed modum quoque ipsius incredulitatis excedant. nullo
autem modo ista possunt nisi a carnalibus credi. hi autem qui spirituales sunt,
istos ista credentes chiliastas appellant, graeco uocabulo, quod, uerbum e uerbo
exprimentes, nos possumus millenarios nuncupare, ut augustinus dicit, xx de
ciuitate dei. sunt autem quaedam quae huic opinioni suffragari uidentur. et
primo quidem, quia adam ante peccatum uitam habuit immortalem: et tamen et cibis
et uenereis uti potuit in illo statu, cum ante peccatum illi sit dictum:
crescite et multiplicamini, et iterum: de omni ligno quod est in paradiso
comede. deinde ipse christus post resurrectionem legitur comedisse et bibisse.
dicitur enim luc. ult., quod cum manducasset coram discipulis, sumens reliquias
dedit eis. et actuum 10, dicit petrus: hunc, scilicet iesum, deus suscitauit
tertia die, et dedit eum manifestum fieri, non omni populo, sed testibus
praeordinatis a deo, nobis, qui manducauimus et bibimus cum illo, postquam
resurrexit a mortuis. sunt etiam quaedam auctoritates quae ciborum usum in
huiusmodi statu hominibus repromittere uidentur. dicitur enim isaiae 25-6:
faciet dominus exercituum omnibus populis in monte hoc conuiuium pinguium
medullatorum, uindemiae defaecatae. et quod intelligatur quantum ad statum
resurgentium, patet ex hoc quod postea subditur: praecipitabit mortem in
sempiternum, et auferet dominus deus omnem lacrymam ab omni facie. dicitur etiam
isaiae 65-13: ecce, serui mei comedent, et uos esurietis. ecce, serui mei
bibent, et uos sitietis. et quod hoc referendum sit ad statum futurae uitae,
patet ex eo quod postea subditur: ecce, ego creabo caelum nouum, et terram nouam
etc.. dominus etiam dicit, matth. 26-29: non bibam amodo de hoc genimine uitis
usque in diem illum cum illud bibam uobiscum nouum in regno patris mei. et luc.
22 dicit: ego dispono uobis, sicut disposuit mihi pater meus, regnum: ut edatis
et bibatis super mensam meam in regno meo. apocalypsis etiam 22-2, dicitur quod
ex utraque parte fluminis, quod erit in ciuitate beatorum, erit lignum uitae,
afferens fructus duodecim. et 20, dicitur: uidi animas decollatorum propter
testimonium iesu, et uixerunt et regnauerunt cum christo mille annis. ceteri
mortuorum non uixerunt donec consummarentur mille anni. ex quibus omnibus
praedictorum haereticorum opinio confirmari uidetur. haec autem non difficile
est soluere. quod enim primo obiicitur, de adam, efficaciam non habet. adam enim
perfectionem quandam habuit personalem, nondum tamen erat natura humana
totaliter perfecta, nondum multiplicato humano genere. institutus ergo fuit adam
in tali perfectione quae competebat principio totius humani generis. et ideo
oportuit quod generaret ad multiplicationem humani generis; et per consequens
quod cibis uteretur. sed perfectio resurgentium erit natura humana totaliter ad
suam perfectionem perueniente, numero electorum iam completo. et ideo generatio
locum non habebit, nec alimenti usus. propter quod et alia erit immortalitas et
incorruptio resurgentium, et alia quae fuit in adam. resurgentes enim sic
immortales erunt et incorruptibiles ut mori non possint, nec ex eorum corporibus
aliquid resolui. adam autem sic fuit immortalis ut posset non mori si non
peccaret, et posset mori si peccaret: et eius immortalitas sic conseruari
poterat, non quod nihil resoluetur ab eius corpore, sed ut contra resolutionem
humidi naturalis ei subueniri posset per ciborum assumptionem, ne ad
corruptionem corpus eius perueniret. de christo autem dicendum est quod post
resurrectionem comedit, non propter necessitatem, sed ad demonstrandum suae
resurrectionis ueritatem. unde cibus ille non fuit conuersus in carnem, sed
resolutus in praeiacentem materiam. haec autem causa comedendi non erit in
resurrectione communi. auctoritates uero quae ciborum usum post resurrectionem
repromittere uidentur, spiritualiter intelligendae sunt. proponit enim nobis
diuina scriptura intelligibilia sub similitudine sensibilium, ut animus noster
ex his quae nouit, discat incognita amare. et secundum hunc modum delectatio
quae est in contemplatione sapientiae, et assumptio ueritatis intelligibilis in
intellectum nostrum, per usum ciborum in sacra scriptura consueuit designari:
secundum illud prouerb. 9, quod de sapientia dicitur: miscuit uinum, et
proposuit mensam suam. et insipientibus locuta est, uenite, comedite panem meum,
et bibite uinum quod miscui uobis. et eccli. 15-3 dicitur: cibabit illum pane
uitae et intellectus, et aqua sapientiae salutaris potabit illum. de ipsa etiam
sapientia dicitur prouerb. 3-18: lignum uitae est his qui apprehenderint eam: et
qui tenuerit eam, beatus. non igitur praedictae auctoritates cogunt dicere quod
resurgentes cibis utantur. hoc tamen quod positum est de uerbis domini quae
habentur matth. 26-29 potest et aliter intelligi: ut referatur ad hoc quod ipse
cum discipulis post resurrectionem comedit, et bibit nouum quidem uinum, idest,
nouo modo, scilicet non propter necessitatem, sed propter resurrectionis
demonstrationem. et dicit, in regno patris mei, quia in resurrectione christi
regnum immortalitatis demonstrari incoepit. quod uero in apocalypsi dicitur de
mille annis et prima resurrectione martyrum, intelligendum est quod prima
resurrectio est animarum, prout a peccatis resurgunt: secundum illud apostoli,
ephes. 5-14: exsurge a mortuis, et illuminabit te christus. per mille autem
annos intelligitur totum tempus ecclesiae, in quo martyres regnant cum christo,
et alii sancti, tam in praesenti ecclesia, quae regnum dei dicitur, quam etiam
in caelesti patria quantum ad animas: millenarius enim perfectionem significat,
quia est numerus cubicus et radix eius est denarius qui solet etiam perfectionem
significare. sic ergo manifestum fit quod resurgentes non uacabunt cibis et
potibus, neque uenereis actibus. ex quo ultimo haberi potest quod omnes
occupationes actiuae uitae cessabunt, quae ordinari uidentur ad usum ciborum et
uenereorum et ad alia quae sunt necessaria corruptibili uitae. sola ergo
occupatio contemplatiuae uitae in resurgentibus remanebit. propter quod luc.
10-42, dicitur de maria contemplante quod optimam partem elegit, quae non
auferetur ab ea. inde est etiam quod dicitur iob 7-9 qui descendit ad inferos,
non ascendet, nec reuertetur ultra in domum suam, neque cognoscet eum amplius
locus eius, in quibus uerbis talem resurrectionem iob negat qualem quidam
posuerunt, dicentes quod post resurrectionem homo redibit ad similes
occupationes quas nunc habet, ut scilicet aedificet domos, et alia huiusmodi
exerceat officia. quod corpora resurgentium erunt eiusdem naturae. occasione
autem praemissorum quidam circa conditiones resurgentium errauerunt. quia enim
corpus ex contrariis compositum uidetur ex necessitate corrumpi, fuerunt aliqui
qui dixerunt homines resurgentes huiusmodi corpora ex contrariis composita non
habere. quorum aliqui posuerunt corpora nostra non in natura corporali
resurgere, sed transmutari in spiritum: moti ex eo quod apostolus dicit, i cor.
15-44: seminatur corpus animale, surget spirituale. alii uero ex eodem uerbo
sunt moti ut dicerent quod corpora nostra in resurrectione erunt subtilia, et
aeri et uentis similia. nam et spiritus aer dicitur: ut sic spiritualia aerea
intelligantur. alii uero dixerunt quod in resurrectione animae resument corpora,
non quidem terrena, sed caelestia: occasionem accipientes ex eo quod apostolus
dicit, i cor. 15-40, de resurrectione loquens: sunt corpora caelestia, et
corpora terrestria. quibus omnibus suffragari uidetur quod apostolus ibidem
dicit, quod caro et sanguis regnum dei non possidebunt. et sic uidetur quod
corpora resurgentium non habebunt carnem et sanguinem, et per consequens nec
aliquos humores. sed harum opinionum error manifeste apparet. nostra enim
resurrectio conformis erit resurrectioni christi, secundum illud apostoli,
philipp. 3-21: reformabit corpus humilitatis nostrae configuratum corpori
claritatis suae. christus autem post resurrectionem habuit corpus palpabile, ex
carnibus et ossibus consistens: quia, ut dicitur lucae ult. post resurrectionem
discipulis dixit: palpate et uidete: quia spiritus carnem et ossa non habet,
sicut me uidetis habere. ergo et alii homines resurgentes corpora palpabilia
habebunt, ex carnibus et ossibus composita. adhuc. anima unitur corpori sicut
forma materiae. omnis autem forma habet determinatam materiam: oportet enim esse
proportionem actus et potentiae. cum igitur anima sit eadem secundum speciem,
uidetur quod habeat eandem materiam secundum speciem. erit ergo idem corpus
secundum speciem post resurrectionem et ante. et sic oportet quod sit consistens
ex carnibus et ossibus, et aliis huiusmodi partibus. amplius. cum in definitione
rerum naturalium, quae significat essentiam speciei, ponatur materia,
necessarium est quod, uariata materia secundum speciem, uarietur species rei
naturalis. homo autem res naturalis est. si igitur post resurrectionem non
habebit corpus consistens ex carnibus et ossibus et huiusmodi partibus, sicut
nunc habet, non erit qui resurget eiusdem speciei, sed dicetur homo tantum
aequiuoce. item. magis distat ab anima unius hominis corpus alterius speciei,
quam corpus humanum alterius hominis. sed anima non potest iterato uniri corpori
alterius hominis, ut in secundo ostensum est. multo igitur minus poterit in
resurrectione uniri corpori alterius speciei. praeterea. ad hoc quod homo idem
numero resurgat, necessarium est quod partes eius essentiales sint eaedem
numero. si igitur corpus hominis resurgentis non erit ex his carnibus et his
ossibus ex quibus nunc componitur, non erit homo resurgens idem numero. has
autem omnes falsas opiniones manifestissime iob excludit, dicens: rursum
circumdabor pelle mea, et in carne mea uidebo deum, quem uisurus sum ego ipse,
et non alius. habent autem et singulae praedictarum opinionum propria
inconuenientia. ponere enim corpus transire in spiritum est omnino impossibile.
non enim transeunt in inuicem nisi quae in materia communicant. spiritualium
autem et corporalium non potest esse communicatio in materia: cum substantiae
spirituales sint omnino immateriales, ut in secundo ostensum est. impossibile
est igitur quod corpus humanum transeat in substantiam spiritualem. item. si
transeat in substantiam spiritualem corpus humanum, aut transibit in ipsam
substantiam spiritualem quae est anima: aut in aliquam aliam. si in ipsam, tunc
post resurrectionem non esset in homine nisi anima, sicut et ante
resurrectionem. non igitur immutaretur conditio hominis per resurrectionem. si
autem transibit in aliam substantiam spiritualem, sequetur quod ex duabus
substantiis spiritualibus efficietur aliquid unum in natura: quod est omnino
impossibile, quia quaelibet substantia spiritualis est per se subsistens.
similiter etiam impossibile est quod corpus hominis resurgentis sit quasi aereum
et uentis simile. oportet enim corpus hominis, et cuiuslibet animalis, habere
determinatam figuram et in toto et in partibus. corpus autem habens determinatam
figuram oportet quod sit in se terminabile: quia figura est quae termino uel
terminis comprehenditur; aer autem non est in se terminabilis, sed solum termino
alieno terminatur. non est ergo possibile quod corpus hominis resurgentis sit
aereum et uentis simile. praeterea. corpus hominis resurgentis oportet esse
tactiuum: quia sine tactu nullum est animal. oportet autem ut resurgens sit
animal, si sit homo. corpus autem aereum non potest esse tactiuum, sicut nec
aliquod aliud corpus simplex: cum oporteat corpus per quod fit tactus, esse
medium inter qualitates tangibiles, ut sit quodammodo in potentia ad eas, ut
philosophus probat in libro de anima. impossibile est igitur quod corpus hominis
resurgentis sit aereum et simile uentis. ex quo etiam apparet quod non poterit
esse corpus caeleste. oportet enim corpus hominis, et cuiuslibet animalis, esse
susceptiuum tangibilium qualitatum, ut iam dictum est. hoc autem corpori
caelesti non potest conuenire quod non est neque calidum neque frigidum, neque
humidum neque siccum, neque aliquid huiusmodi, uel actu uel potentia, ut
probatur in i de caelo. corpus igitur hominis resurgentis non erit corpus
caeleste. adhuc. corpora caelestia sunt incorruptibilia, et transmutari non
possunt a sua naturali dispositione. naturaliter autem eis debetur figura
sphaerica ut probatur in ii de caelo et mundo. non est igitur possibile quod
accipiant figuram quae naturaliter humano corpori debetur. impossibile est
igitur quod corpora resurgentium sint de natura caelestium corporum. quod
corpora resurgentium erunt alterius dispositionis. quamuis autem corpora
resurgentium sint futura eiusdem speciei cuius nunc sunt corpora nostra, tamen
aliam dispositionem habebunt. et primo quidem quantum ad hoc, quod omnia
resurgentium corpora, tam bonorum quam malorum, incorruptibilia erunt. cuius
quidem ratio triplex est: una quidem sumitur ex fine resurrectionis. ad hoc enim
resurgent tam boni quam mali, ut etiam in propriis corporibus praemium
consequantur uel poenam pro his quae gesserunt dum uixerunt in corpore. praemium
autem bonorum, quod est felicitas, erit perpetuum; similiter etiam peccato
mortali debetur poena perpetua: quorum utrumque patet ex his quae in tertio
determinata sunt. oportet igitur quod utrumque corpus incorruptibile recipiatur.
alia ratio potest sumi a causa formali resurgentium, quae est anima. dictum est
enim supra quod, ne anima in perpetuum remaneat a corpore separata, iterato per
resurrectionem corpus resumet. quia igitur in hoc perfectioni animae prouidetur
quod corpus recipiat, conueniens erit ut corpus secundum quod competit animae
disponatur. est autem anima incorruptibilis. unde et corpus ei incorruptibile
reddetur. tertia uero ratio sumi potest ex causa actiua resurrectionis. deus
enim, qui corpora iam corrupta reparabit ad uitam, multo fortius hoc corporibus
praestare poterit, ut recuperata uita in eis perpetuo conseruetur. in cuius rei
exemplum, etiam corpora corruptibilia, cum uoluit, a corruptione seruauit
illaesa, sicut corpora trium puerorum in fornace. sic igitur intelligenda est
incorruptibilitas futuri status, quia hoc corpus, quod nunc corruptibile est,
incorruptibile diuina uirtute reddetur: ita quod anima in ipsum perfecte
dominabitur, quantum ad hoc quod ipsum uiuificet; nec talis communicatio uitae a
quocumque alio poterit impediri. unde et apostolus dicit, i cor. 15-53: oportet
corruptibile hoc induere incorruptionem, et mortale hoc induere immortalitatem.
non igitur per hoc homo resurgens immortalis erit quod aliud corpus
incorruptibile resumat, ut praedictae opiniones posuerunt: sed quia hoc ipsum
corpus quod nunc est corruptibile, incorruptibile fiet. sic igitur intelligendum
est quod apostolus dicit: caro et sanguis regnum dei non possidebunt, quod in
statu resurgentium corruptio tolletur carnis et sanguinis, substantia tamen
carnis et sanguinis remanente. unde subiungit: neque corruptio incorruptelam
possidebit. de qualitate corporum glorificatorum. quamuis autem merito christi
defectus naturae in resurrectione tollatur ab omnibus communiter tam bonis quam
malis, remanebit tamen differentia inter bonos et malos quantum ad ea quae
personaliter utrisque conueniunt. est autem de ratione naturae quod anima humana
sit corporis forma, ipsum uiuificans et in esse conseruans: sed ex personalibus
actibus meretur anima in gloriam diuinae uisionis eleuari, uel ab ordine huius
gloriae propter culpam excludi. disponetur igitur corpus communiter omnium
secundum condecentiam animae: ut scilicet forma incorruptibilis esse
incorruptibile corpori tribuat, contrariorum compositione non obstante: eo quod
materia corporis humani diuina uirtute animae humanae quantum ad hoc subiicietur
omnino. sed ex claritate et uirtute animae ad diuinam uisionem eleuatae, corpus
sibi unitum aliquid amplius consequitur. erit enim totaliter subiectum animae,
diuina uirtute hoc faciente, non solum quantum ad esse, sed etiam quantum ad
actiones et passiones, et motus, et corporeas qualitates. sicut igitur anima
diuina uisione fruens quadam spirituali claritate replebitur, ita per quandam
redundantiam ex anima in corpus, ipsum corpus suo modo claritatis gloriae
induetur. unde dicit apostolus, i cor. 15-43: seminatur corpus in ignobilitate,
surget in gloria: quia corpus nostrum nunc est opacum, tunc autem erit clarum;
secundum illud matth. 13-43: fulgebunt iusti sicut sol in regno patris eorum.
anima etiam quae diuina uisione fruetur, ultimo fini coniuncta, in omnibus
experietur suum desiderium adimpletum. et quia ex desiderio animae mouetur
corpus, consequens erit ut corpus omnino spiritui ad nutum obediat. unde corpora
resurgentium beatorum futura erunt agilia. et hoc est quod apostolus dicit
ibidem: seminatur in infirmitate, surget in uirtute. infirmitatem enim experimur
in corpore quia inualidum inuenitur ad satisfaciendum desiderio animae in
motibus et actionibus quas anima imperat: quae infirmitas totaliter tunc
tolletur, uirtute redundante in corpus ex anima deo coniuncta. propter quod
etiam sap. 3-7, dicitur de iustis, quod tanquam scintillae in arundineto
discurrent: non quod motus sit in eis propter necessitatem, cum nullo indigeant
qui deum habent, sed ad uirtutis demonstrationem. sicut autem anima deo fruens
habebit desiderium adimpletum quantum ad omnis boni adeptionem, ita etiam eius
desiderium impletum erit quantum ad remotionem omnis mali: quia cum summo bono
locum non habet aliquod malum. et corpus igitur perfectum per animam,
proportionaliter animae, immune erit ab omni malo, et quantum ad actum et
quantum ad potentiam. quantum ad actum quidem, quia nulla in eis erit corruptio,
nulla deformitas, nullus defectus. quantum ad potentiam uero, quia non poterunt
pati aliquid quod eis sit molestum. et propter hoc impassibilia erunt. quae
tamen impassibilitas non excludit ab eis passionem quae est de ratione sensus:
utentur enim sensibus ad delectationem secundum illa quae statui incorruptionis
non repugnant. ad hanc igitur eorum impassibilitatem ostendendam apostolus
dicit: seminatur in corruptione, surget in incorruptione. rursus, anima deo
fruens ipsi perfectissime adhaerebit, et eius bonitatem participabit in summo,
secundum suum modum: sic igitur et corpus perfecte subdetur animae, et eius
proprietates participabit quantum possibile est, in perspicuitate sensuum, in
ordinatione corporei appetitus, et in omnimoda perfectione naturae: tanto enim
aliquid perfectius est in natura, quanto eius materia perfectius subditur
formae. et propter hoc dicit apostolus: seminatur corpus animale, surget corpus
spirituale. spirituale quidem corpus resurgentis erit: non quia sit spiritus, ut
quidam male intellexerunt, siue per spiritum intelligatur spiritualis
substantia, siue aer aut uentus: sed quia erit omnino subiectum spiritui; sicut
et nunc dicitur corpus animale, non quia sit anima, sed quia animalibus
passionibus subiacet, et alimonia indiget. patet igitur ex praedictis quod,
sicut anima hominis eleuabitur ad gloriam spirituum caelestium ut deum per
essentiam uideat, sicut in tertio est ostensum; ita eius corpus sublimabitur ad
proprietates caelestium corporum, inquantum erit clarum, impassibile, absque
difficultate et labore mobile, et perfectissime sua forma perfectum. et propter
hoc apostolus dicit resurgentium corpora esse caelestia, non quantum ad naturam,
sed quantum ad gloriam. unde cum dixisset quod sunt corpora caelestia, et sunt
terrestria, subiungit quod alia est caelestium gloria, alia terrestrium. sicut
autem gloria in quam humana anima subleuatur, excedit naturalem uirtutem
caelestium spirituum, ut in tertio est ostensum; ita gloria resurgentium
corporum excedit naturalem perfectionem caelestium corporum, ut sit maior
claritas, impassibilitas firmior, agilitas facilior et dignitas naturae
perfectior. de loco corporum glorificatorum. quia uero locus debet proportionari
locato, consequens est quod, cum corpora resurgentium proprietatem caelestium
corporum consequentur, etiam in caelis locum habeant: uel magis super omnes
caelos, ut simul cum christo sint, cuius uirtute ad hanc gloriam perducentur, de
quo dicit apostolus, ad ephes. 4-10: qui ascendit super omnes caelos, ut
adimpleret omnia. friuolum autem uidetur contra hanc diuinam promissionem ex
naturali elementorum positione argumentari, quasi impossibile sit corpus
hominis, cum sit terrenum et secundum suam naturam infimum locum habens, supra
elementa leuia eleuari. manifestum est enim quod ex uirtute animae est quod
corpus ab ipsa perfectum elementorum inclinationes non sequatur. ipsa enim anima
sua uirtute etiam nunc continet corpus, quandiu uiuimus, ne ex contrarietate
elementorum dissoluatur; et uirtute etiam animae motiuae corpus in altum
eleuatur; et tanto amplius quanto uirtus motiua fortior fuerit. manifestum est
autem quod tunc anima perfectae uirtutis erit, quando deo per uisionem
coniungetur. non igitur debet graue uideri si tunc uirtute animae corpus et ab
omni corruptione seruetur immune, et supra quaecumque corpora eleuetur. neque
etiam huic promissioni diuinae impossibilitatem affert quod corpora caelestia
frangi non possunt, ut super ea gloriosa corpora subleuentur. quia a uirtute
diuina hoc fiet, ut gloriosa corpora simul cum aliis corporibus esse possint:
cuius rei indicium in corpore christi praecessit, dum ad discipulos ianuis
clausis intrauit. de sexu et aetate resurgentium. non est tamen aestimandum quod
in corporibus resurgentium desit sexus femineus, ut aliqui putauerunt. quia, cum
per resurrectionem sint reparandi defectus naturae, nihil eorum quae ad
perfectionem naturae pertinent, a corporibus resurgentium auferetur. sicut autem
alia corporis membra ad integritatem humani corporis pertinent, ita et ea quae
generationi deseruiunt, tam in maribus quam in feminis. resurgent ergo membra
huiusmodi in utrisque. neque tamen huic obuiat quod usus horum membrorum non
erit, ut supra ostensum est. quia si propter hoc haec membra in resurgentibus
non erunt, pari ratione nec omnia membra quae nutrimento deseruiunt, in
resurgentibus essent: quia nec ciborum usus post resurrectionem erit. sic igitur
magna pars membrorum corpori resurgentis deesset. erunt igitur omnia membra
huiusmodi, quamuis eorum usus non sit, ad integritatem naturalis corporis
restituendam. unde frustra non erunt. similiter etiam nec infirmitas feminei
sexus perfectioni resurgentium obuiat. non enim est infirmitas per recessum a
natura, sed a natura intenta. et ipsa etiam naturae distinctio in hominibus
perfectionem naturae demonstrabit et diuinam sapientiam, omnia cum quodam ordine
disponentem. nec etiam cogit ad hoc uerbum apostoli quod dicit ephes. 4-13:
donec occurramus omnes in unitatem fidei et agnitionis filii dei, in uirum
perfectum, in mensuram aetatis plenitudinis christi. non enim hoc ideo dictum
est quia quilibet in illo occursu quo resurgentes exibunt obuiam christo in
aera, sit sexum uirilem habiturus: sed ad designandam perfectionem ecclesiae et
uirtutem. tota enim ecclesia erit quasi uir perfectus christo occurrens: ut ex
praecedentibus et sequentibus patet. in aetate autem christi, quae est aetas
iuuenilis, oportet omnes resurgere, propter perfectionem naturae quae in hac
sola aetate consistit. puerilis enim aetas nondum perfectionem naturae consecuta
est per augmentum: senilis uero aetas iam ab eo recessit, per decrementum. de
qualitate corporum resurgentium in damnatis. ex his autem rationabiliter
considerare possumus qualis futura sit conditio corporum resurgentium in
damnandis. oportet enim et illa corpora animabus damnandorum proportionata esse.
animae autem malorum naturam quidem bonam habent, utpote a deo creatam: sed
uoluntatem habebunt inordinatam, et a fine proprio deficientem. corpora igitur
eorum, quantum ad id quod naturae est, integra reparabuntur: quia uidelicet in
aetate perfecta resurgent, absque omni diminutione membrorum, et absque omni
defectu et corruptione quam error naturae aut infirmitas introduxit. unde
apostolus dicit i cor. 15-52: mortui resurgent incorrupti: quod manifestum est
de omnibus debere intelligi, tam bonis quam malis, ex his quae praecedunt et
sequuntur in littera. quia uero eorum anima erit secundum uoluntatem a deo
auersa, et fine proprio destituta, eorum corpora non erunt spiritualia, quasi
spiritui omnino subiecta, sed magis eorum anima per affectum erit carnalis. nec
ipsa corpora erunt agilia, quasi sine difficultate animae obedientia: sed magis
erunt ponderosa et grauia, et quodammodo animae importabilia, sicut et ipsae
animae a deo per inobedientiam sunt auersae. remanebunt etiam passibilia sicut
nunc, uel etiam magis: ita tamen quod patientur quidem a rebus sensibilibus
afflictionem, non tamen corruptionem; sicut et ipsorum animae torquebuntur, a
naturali desiderio beatitudinis totaliter frustratae. erunt etiam eorum corpora
opaca et tenebrosa: sicut et eorum animae a lumine diuinae cognitionis erunt
alienae. et hoc est quod apostolus dicit i cor. 15-51, quod omnes resurgemus,
sed non omnes immutabimur: soli enim boni immutabuntur ad gloriam, malorum uero
corpora absque gloria resurgent. forte autem alicui potest impossibile uideri
quod malorum corpora sint passibilia, non tamen corruptibilia: cum omnis passio,
magis facta abiiciat a substantia: uidemus enim quod, si corpus diu in igne
permaneat, finaliter consumetur; dolor etiam si sit nimis intensus, animam a
corpore separat. sed hoc totum accidit supposita transmutabilitate materiae de
forma in formam. corpus autem humanum post resurrectionem non erit transmutabile
de forma in formam, neque in bonis neque in malis: quia in utrisque totaliter
perficietur ab anima quantum ad esse naturae, ita ut iam non sit possibile hanc
formam a tali corpore remoueri, neque aliam introduci, diuina uirtute corpus
animae totaliter subiiciente. unde et potentia quae est in prima materia ad
omnem formam, in corpore humano remanebit quodammodo ligata per uirtutem animae,
ne possit in actum alterius formae reduci. sed quia damnatorum corpora quantum
ad aliquas conditiones non erunt animae totaliter subiecta, affligentur secundum
sensum a contrarietate sensibilium. affligentur enim ab igne corporeo, inquantum
qualitas ignis propter sui excellentiam contrariatur aequalitati complexionis et
harmoniae quae est sensui connaturalis, licet eam soluere non possit. non tamen
talis afflictio animam a corpore poterit separare: cum corpus semper sub eadem
forma necesse sit remanere. sicut autem corpora beatorum propter innouationem
gloriae supra caelestia corpora eleuabuntur; ita et locus infimus, et
tenebrosus, et poenalis, proportionaliter deputabitur corporibus damnatorum.
unde et in psalm. dicitur: ueniat mors super eos, et descendant in infernum
uiuentes. et apoc. 20 dicitur quod diabolus, qui seducebat eos, missus est in
stagnum ignis et sulphuris, ubi et bestia et pseudopropheta cruciabuntur die ac
nocte in saecula saeculorum. quomodo substantiae incorporeae patiantur ab igne
corporeo. sed potest uenire in dubium quomodo diabolus, qui incorporeus est, et
animae damnatorum ante resurrectionem, ab igne corporali possint pati a quo
patientur in inferno corpora damnatorum sicut et dominus dicit, matth. 25-41:
ite, maledicti, in ignem aeternum qui paratus est diabolo et angelis eius. non
igitur sic aestimandum est quod substantiae incorporeae ab igne corporeo pati
possint quod earum natura corrumpatur per ignem, uel alteretur, aut
qualitercumque aliter transmutetur, sicut nunc nostra corpora corruptibilia
patiuntur ab igne: substantiae enim incorporeae non habent materiam corporalem,
ut possint a rebus corporeis immutari: neque etiam formarum sensibilium
susceptiuae sunt, nisi intelligibiliter; talis autem susceptio non est poenalis,
sed magis perfectiua et delectabilis. neque etiam potest dici quod patiantur ab
igne corporeo afflictionem ratione alicuius contrarietatis, sicut corpora post
resurrectionem patientur, quia substantiae incorporeae organa sensuum non
habent, neque potentiis sensitiuis utuntur. patiuntur igitur ab igne corporeo
substantiae incorporeae per modum alligationis cuiusdam. possunt enim alligari
spiritus corporibus uel per modum formae sicut anima corpori humano alligatur,
ut det ei uitam: uel etiam absque hoc quod sit eius forma, sicut necromantici,
uirtute daemonum, spiritus alligant imaginibus aut huiusmodi rebus. multo igitur
magis uirtute diuina spiritus damnandi igni corporeo alligari possunt. et hoc
ipsum est eis in afflictionem, quod sciunt se rebus infimis alligatos in poenam.
est etiam conueniens quod damnati spiritus poenis corporalibus puniuntur. omne
enim peccatum rationalis creaturae ex hoc est quod deo obediendo non subditur.
poena autem proportionaliter debet culpae respondere: ut uoluntas per poenam in
contrario eius affligatur quod diligendo peccauit. est igitur conueniens poena
naturae rationali peccanti ut rebus se inferioribus, scilicet corporalibus,
quodammodo alligata subdatur. item. peccato quod in deum committitur non solum
poena damni, sed etiam poena sensus debetur, ut in tertio ostensum est: poena
enim sensus respondet culpae quantum ad conuersionem inordinatam ad commutabile
bonum, sicut poena damni respondet culpae quantum ad auersionem ab incommutabili
bono. creatura autem rationalis, et praecipue humana anima, peccat inordinate se
ad corporalia conuertendo. ergo conueniens poena est ut per corporalia
affligatur. praeterea. si poena afflictiua peccato debetur, quam dicimus poenam
sensus, oportet quod ex illo haec poena proueniat quod potest afflictionem
inferre. nihil autem afflictionem infert nisi inquantum est contrarium
uoluntati. non est autem contrarium naturali uoluntati rationalis naturae quod
spirituali substantiae coniungatur: quinimmo hoc est delectabile ei, et ad eius
perfectionem pertinens; est enim coniunctio similis ad simile, et intelligibilis
ad intellectum; nam omnis substantia spiritualis secundum se intelligibilis est.
est autem contrarium naturali uoluntati spiritualis substantiae ut corpori
subdatur, a quo, secundum ordinem suae naturae, libera esse debet. conueniens
est igitur ut substantia spiritualis per corporalia puniatur. hinc etiam apparet
quod, licet corporalia quae de praemiis beatorum in scripturis leguntur,
spiritualiter intelliguntur, sicut dictum est de promissione ciborum et potuum;
quaedam tamen corporalia quae scriptura peccantibus comminatur in poenam,
corporaliter sunt intelligenda, et quasi proprie dicta. non enim est conueniens
quod natura superior per usum inferioris praemietur, sed magis per hoc quod
superiori coniungitur: punitur autem conuenienter natura superior per hoc quod
cum inferioribus deputatur. nihil tamen prohibet quaedam etiam quae de
damnatorum poenis in scripturis dicta corporaliter leguntur, spiritualiter
accipi, et uelut per similitudinem dicta: sicut quod dicitur isaiae ult.: uermis
eorum non morietur: potest enim per uermem intelligi conscientiae remorsus, quo
etiam impii torquebuntur; non enim est possibile quod corporeus uermis
spiritualem corrodat substantiam, neque etiam corpora damnatorum quae
incorruptibilia erunt. fletus etiam et stridor dentium in spiritualibus
substantiis non nisi metaphorice intelligi possunt: quamuis in corporibus
damnatorum, post resurrectionem, nihil prohibeat corporaliter ea intelligi; ita
tamen quod per fletum non intelligatur lacrimarum deductio, quia ab illis
corporibus resolutio nulla fieri potest, sed solum dolor cordis et conturbatio
oculorum et capitis, prout in fletibus esse solet. quod animae statim post
separationem a corpore poenam uel praemium consequuntur. ex his autem accipere
possumus quod statim post mortem animae hominum recipiunt pro meritis uel poenam
uel praemium. sunt enim animae separatae susceptibiles poenarum non solum
spiritualium, sed etiam corporalium, ut ostensum est. quod autem sint
susceptibiles gloriae, manifestum est ex his quae in tertio sunt tractata. ex
hoc enim quod anima separatur a corpore, fit capax uisionis diuinae, ad quam,
dum esset coniuncta corruptibili corpori, peruenire non poterat. in uisione
autem dei ultima hominis beatitudo consistit, quae est uirtutis praemium. nulla
autem ratio esset quare differretur poena et praemium, ex quo utriusque anima
particeps esse potest. statim igitur cum anima separatur a corpore, praemium uel
poenam recipit pro his quae in corpore gessit. adhuc. in uita ista est status
merendi uel demerendi: unde comparatur militiae, et diebus mercenarii, ut patet
iob 7-1: militia est uita hominis super terram: et sicut mercenarii dies eius.
sed post statum militiae et laborem mercenarii statim debetur praemium uel poena
bene uel male certantibus: unde et leuit. 19-13, dicitur: non morabitur opus
mercenarii tui apud te usque mane. dominus etiam dicit ioel ult.: cito uelociter
reddam uicissitudinem uobis super caput uestrum. statim igitur post mortem
animae uel praemium consequuntur uel poenam. amplius. secundum ordinem culpae et
meriti conuenienter est ordo in poena et praemio. meritum autem et culpa non
competit corpori nisi per animam: nihil enim habet rationem meriti uel demeriti
nisi inquantum est uoluntarium. igitur tam praemium quam poena conuenienter ab
anima deriuatur ad corpus: non autem animae conuenit propter corpus. nulla
igitur ratio est quare in punitione uel praemiatione animarum expectetur
resumptio corporum: quin magis conueniens uidetur ut animae, in quibus per prius
fuit culpa et meritum, prius etiam puniantur uel praemientur. item. eadem dei
prouidentia creaturis rationalibus praemia debentur et poena, qua rebus
naturalibus perfectiones eis debitae adhibentur. sic est autem in rebus
naturalibus quod unumquodque statim recipit perfectionem cuius est capax, nisi
sit impedimentum uel ex parte recipientis, uel ex parte agentis. cum igitur
animae statim cum fuerint separatae a corpore sint capaces et gloriae et poenae,
statim utrumque recipient, nec differtur uel bonorum praemium uel malorum poena
quousque animae corpora reassumant. considerandum tamen est quod ex parte
bonorum aliquod impedimentum esse potest, ne animae statim a corpore absolutae
ultimam mercedem recipiant, quae in dei uisione consistit. ad illam enim
uisionem creatura rationalis eleuari non potest nisi totaliter fuerit depurata:
cum illa uisio totam facultatem naturalem creaturae excedat. unde sap. 7-25,
dicitur de sapientia quod nihil inquinatum incurrit in illam et isaiae 35-8,
dicitur: non transibit per eam pollutus. polluitur autem anima per peccatum,
inquantum rebus inferioribus inordinate coniungitur. a qua quidem pollutione
purificatur in hac uita per poenitentiam et alia sacramenta, ut supra dictum
est. quandoque uero contingit quod purificatio talis non totaliter perficitur in
hac uita, sed remanet adhuc debitor poenae: uel propter negligentiam aliquam aut
occupationem; aut etiam quia homo morte praeuenitur. nec tamen propter hoc
meretur totaliter excludi a praemio: quia haec absque peccato mortali contingere
possunt, per quod solum tollitur caritas, cui praemium uitae aeternae debetur,
ut apparet ex his quae in tertio dicta sunt. oportet igitur quod post hanc uitam
purgentur, antequam finale praemium consequantur. purgatio autem haec fit per
poenas, sicut et in hac uita per poenas satisfactorias purgatio completa
fuisset: alioquin melioris conditionis essent negligentes quam solliciti, si
poenam quam hic pro peccatis non implent, non sustineant in futuro. retardantur
igitur animae bonorum qui habent aliquid purgabile in hoc mundo, a praemii
consecutione, quousque poenas purgatorias sustineant. et haec est ratio quare
purgatorium ponimus. huic autem positioni suffragatur dictum apostoli i cor.
3-15: si cuius opus arserit, detrimentum patietur, ipse autem saluus erit, sic
tamen quasi per ignem. ad hoc etiam est consuetudo ecclesiae uniuersalis, quae
pro defunctis orat: quae quidem oratio inutilis esset si purgatorium post mortem
non ponatur. non enim orat ecclesia pro his qui iam sunt in termino boni uel
mali, sed pro his qui nondum ad terminum peruenerunt. quod autem statim post
mortem animae consequantur poenam uel praemium si impedimentum non sit,
auctoritatibus scripturae confirmatur. dicitur enim iob 21-13, de malis: ducunt
in bonis dies suos: et in puncto ad inferna descendunt; et lucae 16-22: mortuus
est diues, et sepultus est in inferno; infernus autem est locus ubi animae
puniuntur. similiter etiam et de bonis patet. ut enim habetur lucae 23-43,
dominus in cruce pendens latroni dixit: hodie mecum eris in paradiso; per
paradisum autem intelligitur praemium quod repromittitur bonis, secundum illud
apoc. 2-7: uincenti dabo edere de ligno uitae quod est in paradiso dei mei.
dicunt autem quidam quod per paradisum non intelligitur ultima remuneratio, quae
erit in caelis, secundum illud matth. 5-12: gaudete et exultate, quoniam merces
uestra copiosa est in caelis; sed aliqualis remuneratio quae erit in terra. nam
paradisus locus quidam terrenus esse uidetur, ex hoc quod dicitur gen. 2-8, quod
plantauerat dominus deus paradisum uoluptatis, in quo posuit hominem quem
formauerat. sed si quis recte uerba sacrae scripturae consideret, inueniet quod
ipsa finalis retributio, quae in caelis promittitur sanctis, statim post hanc
uitam datur. apostolus enim ii cor. 4, cum de finali gloria locutus fuisset,
dicens quod id quod in praesenti est tribulationis nostrae momentaneum et leue,
supra modum in sublimitate aeternum gloriae pondus operatur in nobis, non
contemplantibus nobis ea quae uidentur, sed ea quae non uidentur; quae enim
uidentur temporalia sunt, quae autem non uidentur aeterna, quae manifestum est
de finali gloria dici, quae est in caelis; ut ostenderet quando et qualiter haec
gloria habeatur, subiungit: scimus enim quoniam si terrestris domus nostra huius
habitationis dissoluatur, quod aedificationem ex deo habemus, domum non
manufactam, sed aeternam in caelis; per quod manifeste dat intelligere quod,
dissoluto corpore, anima ad aeternam et caelestem mansionem perducitur, quae
nihil aliud est quam fruitio diuinitatis, sicut angeli fruuntur in caelis. si
quis autem contradicere uelit, dicens apostolum non dixisse, quod statim,
dissoluto corpore, domum aeternam habeamus in caelis in re, sed solum in spe,
tandem habituri in re: manifeste hoc est contra intentionem apostoli: quia etiam
dum hic uiuimus habituri sumus caelestem mansionem secundum praedestinationem
diuinam; et iam eam habemus in spe, secundum illud rom. 8-24: spe enim salui
facti sumus. frustra igitur addidit: si terrena domus nostra huius habitationis
dissoluatur; suffecisset enim dicere: scimus quod aedificationem habemus ex deo
etc.. rursus expressius hoc apparet ex eo quod subditur: scientes quoniam, dum
sumus in corpore, peregrinamur a domino: per fidem enim ambulamus, et non per
speciem. audemus autem, et bonam uoluntatem habemus magis peregrinari a corpore,
et praesentes esse ad dominum. frustra autem uellemus peregrinari a corpore,
idest separari, nisi statim essemus praesentes ad dominum. non autem sumus
praesentes nisi quando uidemus per speciem: quandiu enim ambulamus per fidem et
non per speciem, peregrinamur a domino, ut ibidem dicitur. statim igitur cum
anima sancta a corpore separatur, deum per speciem uidet: quod est ultima
beatitudo, ut in tertio est ostensum. hoc autem idem ostendunt et uerba eiusdem
apostoli, philipp. 1-23, dicentis: desiderium habens dissolui et esse cum
christo. christus autem in caelis est. sperabat igitur apostolus statim post
corporis dissolutionem se peruenturum ad caelum. per hoc autem excluditur error
quorundam graecorum, qui purgatorium negant, et dicunt animas ante corporum
resurrectionem neque ad caelum ascendere, neque in infernum demergi. quod animae
sanctorum post mortem habent uoluntatem immutabilem in bono. ex his autem
apparet quod animae, statim cum a corpore fuerint separatae, immobiles secundum
uoluntatem redduntur: ut scilicet ulterius uoluntas hominis mutari non possit,
neque de bono in malum, neque de malo in bonum. quandiu enim anima de bono in
malum uel de malo in bonum mutari potest, est in statu pugnae et militiae:
oportet enim ut sollicite resistat malo, ne ab ipso uincatur; uel conetur ut ab
eo liberetur. sed statim cum anima a corpore separatur, non erit in statu
militiae uel pugnae, sed recipiendi praemium uel poenam pro eo quod legitime uel
illegitime certauit: ostensum est enim quod statim uel praemium uel poenam
consequitur. non igitur ulterius anima secundum uoluntatem uel de bono in malum,
uel de malo in bonum mutari potest. item. ostensum est in tertio quod beatitudo,
quae in dei uisione consistit, perpetua est: et similiter in eodem ostensum est
quod peccato mortali debetur poena aeterna. sed anima beata esse non potest si
uoluntas eius recta non fuerit: desinit enim esse recta per hoc quod a fine
auertitur; non potest autem simul esse quod a fine auertatur, et fine fruatur.
oportet igitur rectitudinem uoluntatis in anima beata esse perpetuam, ut non
possit transmutari de bono in malum. amplius. naturaliter creatura rationalis
appetit esse beata: unde non potest uelle non esse beata. potest tamen per
uoluntatem deflecti ab eo in quo uera beatitudo consistit, quod est uoluntatem
esse peruersam. et hoc quidem contingit quia id in quo uera beatitudo est, non
apprehenditur sub ratione beatitudinis, sed aliquid aliud, in quo uoluntas
inordinata deflectitur sicut in finem: puta, qui ponit finem suum in
uoluptatibus corporalibus, aestimat eas ut optimum, quod est ratio beatitudinis.
sed illi qui iam beati sunt, apprehendunt id in quo uere beatitudo est sub
ratione beatitudinis et ultimi finis: alias in hoc non quiesceret appetitus, et
per consequens non essent beati. quicumque igitur beati sunt, uoluntatem
deflectere non possunt ab eo in quo est uera beatitudo. non igitur possunt
peruersam uoluntatem habere. item. cuicumque sufficit id quod habet, non quaerit
aliquid extra ipsum. sed quicumque est beatus, sufficit ei id in quo est uera
beatitudo, alias non impleretur eius desiderium. ergo quicunque est beatus,
nihil aliud quaerit quod non pertineat ad id in quo uera beatitudo consistit.
nullus autem habet peruersam uoluntatem nisi per hoc quod uult aliquid quod
repugnat ei in quo uera beatitudo consistit. nullius igitur beati uoluntas
potest mutari in malum. praeterea. peccatum in uoluntate non accidit sine
aliquali ignorantia intellectus: nihil enim uolumus nisi bonum uerum uel
apparens; propter quod dicitur prouerb. 14-22: errant qui operantur malum; et
philosophus iii ethic., dicit quod omnis malus ignorans. sed anima quae est uere
beata, nullo modo potest esse ignorans: cum in deo omnia uideat quae pertinent
ad suam perfectionem. nullo igitur modo potest malam uoluntatem habere:
praecipue cum illa dei uisio semper sit in actu, ut in tertio est ostensum.
adhuc. intellectus noster circa conclusiones aliquas errare potest antequam in
prima principia resolutio fiat, in quae resolutione iam facta, scientia de
conclusionibus habetur, quae falsa esse non potest. sicut autem se habet
principium demonstrationis in speculatiuis, ita se habet finis in appetitiuis.
quandiu igitur finem ultimum non consequimur, uoluntas nostra potest peruerti:
non autem postquam ad fruitionem ultimi finis peruenerit, quod est propter se
ipsum desiderabile, sicut prima principia demonstrationum sunt per se nota.
amplius. bonum, inquantum huiusmodi, diligibile est. quod igitur apprehenditur
ut optimum, est maxime diligibile. sed substantia rationalis beata uidens deum,
apprehendit ipsum ut optimum. ergo maxime ipsum diligit. hoc autem habet ratio
amoris, quod uoluntates se amantium sint conformes. uoluntates igitur beatorum
sunt maxime conformes deo: quod facit rectitudinem uoluntatis, cum diuina
uoluntas sit prima regula omnium uoluntatum. uoluntates igitur deum uidentium
non possunt fieri peruersae. item. quandiu aliquid est natum moueri ad alterum,
nondum habet ultimum finem. si igitur anima beata posset adhuc transmutari de
bono in malum, nondum esset in ultimo fine. quod est contra beatitudinis
rationem. manifestum est igitur quod animae quae statim post mortem fiunt
beatae, redduntur immutabiles secundum uoluntatem. quod animae malorum post
mortem habent uoluntatem immutabilem in malo. similiter etiam et animae quae
statim post mortem efficiuntur in poenis miserae, redduntur immutabiles secundum
uoluntatem. ostensum est enim in tertio quod peccato mortali debetur poena
perpetua. non autem esset poena perpetua animarum quae damnantur, si possent
uoluntatem mutare in melius: quia iniquum esset quod ex quo bonam uoluntatem
haberent, perpetuo punirentur. uoluntas igitur animae damnatae non potest mutari
in bonum. praeterea. ipsa inordinatio uoluntatis quaedam poena est, et maxime
afflictiua: quia, in quantum habet inordinatam uoluntatem aliquis, displicent ei
quae recte fiunt, et damnatis displicebit quod uoluntas dei impletur in omnibus,
cui peccando restiterunt. igitur inordinata uoluntas nunquam ab eis tolletur.
adhuc. uoluntatem a peccato mutari in bonum non contingit nisi per gratiam dei,
ut patet ex his quae in tertio dicta sunt. sicut autem bonorum animae
admittuntur ad perfectam participationem diuinae bonitatis, ita damnatorum
animae a gratia totaliter excluduntur. non igitur poterunt mutare in melius
uoluntatem. praeterea. sicut boni in carne uiuentes omnium suorum operum et
desideriorum finem constituunt in deo, ita mali in aliquo indebito fine
auertente eos a deo. sed animae separatae bonorum immobiliter inhaerebunt fini
quem in hac uita sibi praestituerunt, scilicet deo. ergo et animae malorum
immobiliter inhaerebunt fini quem sibi elegerunt. sicut igitur bonorum uoluntas
non poterit fieri mala, ita nec malorum poterit fieri bona. de immutabilitate
uoluntatis in animabus in purgatorio detentis. sed quia quaedam animae sunt quae
statim post separationem ad beatitudinem non perueniunt, nec tamen sunt
damnatae, sicut illae quae secum aliquid purgabile deferunt, ut dictum est;
ostendendum est quod nec etiam huiusmodi animae separatae possunt secundum
uoluntatem mutari. beatorum enim et damnatorum animae habent immobilem
uoluntatem ex fine cui adhaeserunt, ut ex dictis patet: sed animae quae secum
aliquid purgabile deferunt, in fine non discrepant ab animabus beatis: decedunt
enim cum caritate, per quam inhaeremus deo ut fini. ergo etiam ipsaemet
immobilem uoluntatem habebunt. de immutabilitate uoluntatis communiter in
omnibus animabus post separationem a corpore. quod autem ex fine in omnibus
animabus separatis sequatur immobilitas uoluntatis, sic manifestum esse potest.
finis enim, ut dictum est, se habet in appetitiuis sicut prima principia
demonstrationis in speculatiuis. huiusmodi autem principia naturaliter
cognoscuntur; et error qui circa huiusmodi principia accideret, ex corruptione
naturae proueniret. unde non posset homo mutari de uera acceptione principiorum
in falsam, aut e conuerso, nisi per mutationem naturae: non enim qui errat circa
principia, reuocari potest per aliqua certiora, sicut reuocatur homo ab errore
qui est circa conclusiones. et similiter nec posset aliquis a uera acceptione
principiorum per aliqua magis apparentia seduci. sic igitur et se habet circa
finem. quia unusquisque naturaliter habet desiderium ultimi finis. et hoc quidem
sequitur in uniuersali naturam rationalem, ut beatitudinem appetat: sed quod hoc
uel illud sub ratione beatitudinis et ultimi finis desideret, ex aliqua speciali
dispositione naturae contingit; unde philosophus dicit quod qualis unusquisque
est talis et finis uidetur ei. si igitur dispositio illa per quam aliquid
desideratur ab aliquo ut ultimus finis, ab eo remoueri non possit, non poterit
immutari uoluntas eius quantum ad desiderium finis illius. huiusmodi autem
dispositiones remoueri possunt a nobis quandiu est anima corpori coniuncta. quod
enim aliquid appetatur a nobis ut ultimus finis, contingit quandoque ex eo quod
sic disponimur aliqua passione, quae cito transit: unde et desiderium finis de
facili remouetur, ut in continentibus apparet. quandoque autem disponimur ad
desiderium alicuius finis boni uel mali per aliquem habitum: et ista dispositio
non de facili tollitur, unde et tale desiderium finis fortius manet, ut in
temperatis apparet; et tamen dispositio habitus in hac uita auferri potest. sic
ergo manifestum est quod, dispositione manente qua aliquid desideratur ut
ultimus finis, non potest illius finis desiderium moueri: quia ultimus finis
maxime desideratur; unde non potest aliquis a desiderio ultimi finis reuocari
per aliquid desiderabile magis. anima autem est in statu mutabili quandiu
corpori unitur: non autem postquam fuerit a corpore separata. dispositio enim
animae mouetur per accidens secundum aliquem motum corporis: cum enim corpus
deseruiat animae ad proprias operationes, ad hoc ei naturaliter datum est ut in
ipso existens perficiatur, quasi ad perfectionem mota. quando igitur erit a
corpore separata, non erit in statu ut moueatur ad finem, sed ut in fine adepto
quiescat. immobilis igitur erit uoluntas eius quantum ad desiderium ultimi
finis. ex ultimo autem fine dependet tota bonitas uel malitia uoluntatis: quia
bona quaecumque aliquis uult in ordine ad bonum finem, bene uult: mala autem
quaecumque in ordine ad malum finem, male uult. non est igitur uoluntas animae
separatae mutabilis de bono in malum: licet sit mutabilis de uno uolito in
aliud, seruato tamen ordine ad eundem ultimum finem. ex quo apparet quod talis
immobilitas uoluntatis libero arbitrio non repugnat, cuius actus est eligere:
electio enim est eorum quae sunt ad finem, non autem ultimi finis. sicut igitur
non repugnat nunc libero arbitrio quod immobili uoluntate desideramus
beatitudinem et miseriam fugimus in communi, ita non erit contrarium libero
arbitrio quod uoluntas immobiliter fertur in aliquid determinatum sicut in
ultimum finem: quia sicut nunc immobiliter nobis inhaeret natura communis, per
quam beatitudinem appetimus in communi; ita tunc immobiliter manebit illa
specialis dispositio per quam hoc uel illud desideratur ut ultimus finis.
substantiae autem separatae, scilicet angeli, propinquiores sunt, secundum
naturam in qua creantur, ultimae perfectioni quam animae: quia non indigent
acquirere scientiam ex sensibus, neque peruenire ratiocinando de principiis ad
conclusiones, sicut animae; sed per species inditas statim possunt in
contemplationem ueritatis peruenire. et ideo statim quod debito fini, uel
indebito adhaeserunt, immobiliter in eo permanserunt. non est tamen aestimandum
quod animae, postquam resument corpora in resurrectione, immobilitatem
uoluntatis amittant, sed in ea perseuerant: quia, ut supra dictum est, corpora
in resurrectione disponentur secundum exigentiam animae, non autem animae
immutabuntur per corpora. de finali iudicio. ex praemissis igitur apparet quod
duplex est retributio pro his quae homo in uita gerit: una secundum animam, quam
aliquis percipit statim cum anima fuerit a corpore separata; alia uero
retributio erit in resumptione corporum, secundum quod quidam impassibilia et
gloriosa corpora, quidam uero passibilia resument et ignobilia. et prima quidem
retributio singillatim fit singulis, secundum quod diuisim singuli moriuntur.
secunda autem retributio simul omnibus fiet, secundum quod omnes simul
resurgent. omnis autem retributio qua diuersa redduntur secundum diuersitatem
meritorum, iudicium requirit. necesse est ergo duplex esse iudicium: unum, quo
diuisim singulis quantum ad animam redditur poena uel praemium; aliud autem
commune, secundum quod, quantum ad animam et corpus, reddetur omnibus simul quod
meruerunt. et quia christus sua humanitate, secundum quam passus est et
resurrexit, nobis et resurrectionem et uitam aeternam promeruit; sibi competit
illud commune iudicium, quo resurgentes uel praemiantur uel puniuntur. propterea
de eo dicitur ioan. 5-27: potestatem dedit ei iudicium facere, quia filius
hominis est. oportet autem iudicium proportionale esse his de quibus iudicatur.
et quia finale iudicium erit de praemio uel poena uisibilium corporum,
conueniens est ut illud iudicium uisibiliter agatur. unde etiam christus in
forma humanitatis iudicabit, quam omnes possint uidere, tam boni quam mali.
uisio autem diuinitatis eius beatos facit, ut in tertio est ostensum: unde a
solis bonis poterit uideri. iudicium autem animarum, quia de inuisibilibus est,
inuisibiliter agitur. licet autem christus in illo finali iudicio auctoritatem
habeat iudicandi, iudicabunt tamen simul cum illo, uelut iudicis assessores, qui
ei prae ceteris adhaeserunt, scilicet apostoli, quibus dictum est, matth. 19-28:
uos qui secuti estis me, sedebitis super sedes iudicantes duodecim tribus
israel; quae promissio etiam ad illos extenditur, qui apostolorum uestigia
imitantur. de statu mundi post iudicium. peracto igitur finali iudicio, natura
humana totaliter in suo termino constituetur. quia uero omnia corporalia sunt
quodammodo propter hominem, ut in tertio est ostensum, tunc etiam totius
creaturae corporeae conueniens est ut status immutetur, ut congruat statui
hominum qui tunc erunt. et quia tunc homines incorruptibiles erunt, a tota
creatura corporea tolletur generationis et corruptionis status. et hoc est quod
dicit apostolus, rom. 8-21, quod ipsa creatura liberabitur a seruitute
corruptionis in libertatem gloriae filiorum dei. generatio autem et corruptio in
inferioribus corporibus ex motu caeli causatur. ad hoc igitur quod in
inferioribus cesset generatio et corruptio, oportet etiam quod motus caeli
cesset. et propter hoc dicitur apoc. 10-6, quod tempus amplius non erit. non
debet autem impossibile uideri quod motus caeli cesset. non enim motus caeli sic
est naturalis sicut motus grauium et leuium, ut ab aliquo interiori actiuo
principio inclinetur ad motum: sed dicitur naturalis, inquantum habet in sua
natura aptitudinem ad talem motum; principium autem illius motus est aliquis
intellectus, ut in tertio est ostensum. mouetur igitur caelum sicut ea quae a
uoluntate mouentur. uoluntas autem mouet propter finem. finis autem motus caeli
non potest esse ipsum moueri: motus enim, cum semper in aliud tendat, non habet
rationem ultimi finis. nec potest dici quod finis caelestis motus sit, ut corpus
caeleste reducatur secundum ubi de potentia in actum: quia haec potentia nunquam
potest tota in actum reduci: quia dum corpus caeleste est actu in uno ubi, est
in potentia ad aliud; sicut est et de potentia materiae primae respectu
formarum. sicut igitur finis naturae in generatione non est reducere materiam de
potentia in actum, sed aliquid quod ad hoc consequitur, scilicet perpetuitas
rerum, per quam ad diuinam similitudinem accedunt; ita finis motus caelestis non
est reduci de potentia in actum, sed aliquid consequens ad hanc reductionem,
scilicet assimilari deo in causando. omnia autem generabilia et corruptibilia,
quae causantur per motum caeli, ad hominem ordinantur quodammodo sicut in finem,
ut in tertio est ostensum. motus igitur caeli praecipue est propter generationem
hominum: in hoc enim maxime diuinam similitudinem consequitur in causando, quia
forma hominis, scilicet anima rationalis, immediate creatur a deo, ut in secundo
est ostensum. non autem potest esse finis multiplicatio animarum in infinitum:
quia infinitum contrariatur rationi finis. nihil igitur inconueniens sequitur
si, certo numero hominum completo, ponamus motum caeli desistere. cessante tamen
motu caeli et generatione et corruptione ab elementis, eorum substantia
remanebit, ex immobilitate diuinae bonitatis: creauit enim res ut essent. unde
esse rerum quae aptitudinem habent ad perpetuitatem, in perpetuum remanebit.
habent autem naturam ut sint perpetua, secundum totum et partem, corpora
caelestia; elementa uero secundum totum, licet non secundum partem, quia
secundum partem corruptibilia sunt; homines uero secundum partem, licet non
secundum totum, nam anima rationalis incorruptibilis est, compositum autem
corruptibile. haec igitur secundum substantiam remanebunt in illo ultimo statu
mundi, quae quoquo modo ad perpetuitatem aptitudinem habent, deo supplente sua
uirtute quod eis ex propria infirmitate deest. alia uero animalia, et plantae,
et corpora mixta, quae totaliter sunt corruptibilia, et secundum totum et
partem, nullo modo in illo incorruptionis statu remanebunt. sic igitur
intelligendum est quod apostolus dicit, i cor. 7-31: praeterit figura huius
mundi, quia haec species mundi quae nunc est, cessabit: substantia uero
remanebit. sic etiam intelligitur quod dicitur iob 14-12: homo, cum dormierit,
non resurget donec atteratur caelum: idest, donec ista dispositio caeli cesset
qua mouetur et in aliis motum causat. quia uero inter alia elementa maxime
actiuum est ignis, et corruptibilium consumptiuum; consumptio eorum quae in
futuro statu remanere non debent, conuenientissime fiet per ignem. et ideo
secundum fidem ponitur quod finaliter mundus per ignem purgabitur, non solum a
corruptibilibus corporibus, sed etiam ab infectione quam locus iste incurrit ex
habitatione peccatorum. et hoc est quod dicitur ii petri 3-7: caeli qui nunc
sunt et terra eodem uerbo repositi sunt, igni reseruati, in diem iudicii: ut per
caelos non ipsum firmamentum intelligamus, in quo sunt sidera, siue fixa siue
errantia, sed istos caelos aereos terrae uicinos. quia igitur creatura
corporalis finaliter disponetur per congruentiam ad hominis statum; homines
autem non solum a corruptione liberabuntur, sed etiam gloria induentur, ut ex
dictis patet: oportebit quod etiam creatura corporalis quandam claritatis
gloriam suo modo consequatur. et hinc est quod dicitur apoc. 21-1: uidi caelum
nouum et terram nouam; et isaiae 65-17 ego creabo caelos nouos, et terram nouam,
et non erunt in memoria priora, et non ascendent super cor: sed gaudebitis et
exsultabitis usque in sempiternum. amen. 
