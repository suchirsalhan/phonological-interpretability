ēkal x mār Aššur-dan ēkal Aššur-naṣir-apli šar kiššati šar māt Aššur mār
Tukulti-Ninurta šar māt Aššur mār Adad-nerari šar māt Aššurma ša bīt nathi ša
Ninua Aššur-naṣir-apli šakin Enlil iššak Aššur mār Tukulti-Ninurta šakin Enlil
iššak Aššur mār Adad-nerari šakin Enlil iššak Aššurma kāšid ultu ebertān Idiqlat
adi Labnani u Tamtu-rabitu ša Amurri ša šulmu Šamši Hatte ana sihirtešu qātsu
ikšudu Aššur šar gimrat ilāni rabûti Anu šar Igigi u Anunnaki bēl mātāti Enlil
ṣīru abu ilāni Ea šar apsî mušimmu šīmāti Sin šar agê bēl namrīri Adad gešru
šūturu bēl hegalli Šamaš dayyān šamê u erṣete mumaʾʾer gimri Marduk apkal ilāni
bēl têrēte Ninurta qarrād Igigu u Anunnaki Nergal gitmālu šar tamhāri Nusku nāši
haṭṭi ellete ilu multālu Ninlil hīrti Enlil ummi ilāni rabûti Ištar rēštīti šamê
u erṣete ša paraṣ qardūte šuklulat ina ūmēšuma ina pî ilāni rabûti šarrūtī
bēlūtī ūṣâ ēkallāti ina šiddi mātiya arṣip epinnāti ina šiddi mātiya arkus še’ī
tabkāni ana erišti mātiya eli ša pān ušātir atbuk eli māt Aššur māta eli nišīša
nišī uraddi Ninurta u Nergal ša šangûti irammū būl ṣēri ušatlimūnima epēš
baʾʾuri iqbûni 60 nēšē dannūti ina narkabtiya pattûti ina libbiya ekdi ina
qitrub meṭlūtiya ina pašhi adūk enūma dūru ša tamlê rabê ša ēkal bēlūtiya ša
ištu pāna šarrāni mahrûte ālikūt mahriya ēpušū ēnahma Aššur-bel-kala iššak Aššur
ēpuš itūr ēnahma Tukulti-Ninurta iššak Aššur mār Adad-nerari iššak Aššurma
ašaršu umessi dannassu ikšud uššīšu ina muhhi kiṣir šadê danni addi 3 mē tibkī
ana 20 libnāti rapšāti ištu kīdi eli mahrišu muhhišu uraddi ukabbir ištu uššīšu
adi gabadibbīšu arṣip ušeklil eli mahrî ussime ušarrih narê aškun narê ša
šarrāni abbīya mahrûti šamnī apšuš nīqī aqqi ana ašrišunu utēr rubû arkû enūma
dūru šū ušalbaruma ennahu anhūssu luddiš narê ištu ašrišunu lā ušamsak šamnī
lipšuš nīqa liqqi ana ašrišunu lutēr Aššur Adad ikribēšu išemmû ša šumī šaṭra
ipaššiṭu u narê ištu ašrišunu ušamsaku Aššur Adad šumšu u zēršu ina māti
luhalliqū Aššur-naṣir-apli šarru rabû šarru dannu šar kiššati šar māt Aššur mār
Tukulti-Ninurta šarri rabê šarru dannu šar kiššati šar māt Aššur mār Adad-nerari
šarri rabê šarru dannu šar kiššati šar māt Aššurma ēkal Tukulti-Ninurta šarri
danni šar kiššati šar māt Aššur mār Adad-nerari šar kiššati šar māt Aššur mār
Aššur-dan šar kiššati šar māt Aššurma Aššur-naṣir-apli šakin Enlil iššak Aššur
mār Tukulti-Ninurta šakin Enlil iššak Aššur mār Adad-nerari šakin Enlil iššak
Aššur Aššur Adad Sin u Šamaš Ištar ilāni rabûti ālikūt pān ummānīya enūma Aššur
bēlu nābû šumiya mušarbû šarrūtiya ukallimannima šaniātešu ana māt Nairi alāku
iqbâ ina Simani UD.1.KAM₂ limme Ša-ilima-damqa narkabāti ummānīya adki Idiqlat
ētebir ina šiddi hūliya ana Limale Kalše ultu Apqi attumuš 5 nēšē ina rēš
Malhina ina Hatte ina qaštiya ezzete ušamqit ana Katmuhi ētarba ēkallu ina
Til-uli ussarri maddattu ša Katmuhi ina Til-uli attahar ultu Katmuhi attumuš ina
nērebe ša Ištarate ētarba ina Kibaki assakan bēdāk alpī immerī karānī diqārī
siparri maddattu ša Kibaki attahar ultu Kibaki attumuš ana Matiate aqṭirib
Matiate adi kaprāniša aktašad 2 līm 8 mē ṣābē tidūkišunu ina kakki ušamqit
šallassunu maʾattu ašlula ummānāti ammar ultu pān kakkīya ipparšidūni šēpīya
iṣbutū ālānišunu ušaṣbissunu biltu maddattu urāsī udannini elišunu aškun ṣalam
bunnannîya ēpuš līti kiššūtiya ina libbi alṭuru ina Matiate ušezziz Bunnu-x
dūrāni dannūtu ša Maṣula 2 ālāni ša limētuššu aktašad 3 mē ṣābē tidūkišunu ina
kakki ušamqit šallassunu ašlula ālāni ina išāti assarap ultu Matiate attumuš ana
Zazabuha assakan bēdāk maddattu ša Habhi alpī immerī karānī diqārī taphi siparri
saplī gurpissī siparri attahar ultu Zazabuha attumuš ina Irsia assakan bēdāk
Irsia ina išātāti assarap maddattu ša Šura alpī immerī karānī diqārī ina Irsia
attahar ultu Irsia attumuš ina libbi Kašiyari assakan bēdāk Madaranzu 2 ālāni ša
limētuššu akšud dēktašunu addâk šallassunu assalla ālāni ina išātāti assarap 6
ūmāte ina libbi Kašiyari šadê danni eqel namrāṣi ša ana mētiq narkabāti ummānīya
lā šaknu šadû ina kalabbāte parzilli akkis ina akkullī erî aqqur narkabāti
ummānāti ušēteqi ālāni ša šiddi hūliya ša libbi Kašari alpī immerī karānu
attahar Kašiyaru attabalkat šaniātešu ana māt Nairi attarda ina Šigišu assakan
bēdāk ultu Šigišu attumuš ana Madara āl dannūtišu ša Labṭuri mār Ṭupusi aqṭirib
ālu dān danniš arbaʾu dūrāni labi āla assibe ultu pān kakkīya dannūte iplahūma
makkūrīšunu būšašunu mārīšunu ana šaprūte amhuršunu ana šūzubu napšātišunu
uššeršunu biltu maddattu urāsī elišunu aškun ālu appul aqqur ana tīli u karmē
utēr ultu Madara attumuš ana Tušha ētarba ēkalla ša Tušha ussarri biltu maddattu
ša Nirdun sisê kūdanī diqārī gurpissī alpī immerī karānī ina Tušha attahar 1
šūši ālāni ša dūrāni dannūte ša šēp Kašiyari ša Labṭuri mār Ṭupusi appul aqqur
ana tīli u karmē utēr ina tukulti Aššur bēliya ultu Tušhi attumuš narkabāti
dannātu pīthallu šarissu issiya asseqe ina raksūte Idiqlat ētebir kal mušīte
artedi ana Pitura āl dannūtišunu ša Dirraya aqṭirib ālu marṣi danniš 2 dūrāni
labi kerhušu kīma ubān šadê šaqi ina emūqī ṣīrūti ša Aššur bēliya gipiš ummānīya
u tāhāziya šitmuri issišunu amdahhiṣi ina 2 ūme lām Šamaš napāhi kīma Adad ša
rihṣi elišunu ašgum nablī elišunu ušaznin ina šipṣi u danāni muddahhiṣiya kīma
Anze elišunu išē’ū āla aktašad 8 mē ṣābē muddahhiṣīšunu ina kakkī ušamqit
qaqqadāt unekkis ṣābī balṭūti ma’dūte ina qāti uṣabbita sitātešunu ina išātāti
ašrupu šallassunu kabitta ašlula asîtu ša balṭūti ša qaqqadāti ina pūt
abullišunu arṣip 7 mē ummānāti ina pūt abullišunu ana ziqibī uzaqqibi ālāni
appul aqqur ana tīli u karmē utēr batūlīšunu ana maqlūte aqlu Kukunu ša pî
nērebi ša šadê Matnu šaknu aktašad 7 mē ṣābē tidūkišunu ina kakkī ušamqit
šallassunu maʾattu ašlula 40 ālāni ša Dirraya akšud dēkātišunu adūk šallassunu
ašlula 40 ṣābī balṭūti ina qāti uṣabbita ālāni appul aqqur ina išātāti aqlu
melam bēlūtiya elišunu atbuku ultu Pidara attumuš ana Arbakki ša Habhi ša bētāni
attarda ultu pān melam šarrūtiya iplahūma ālānišunu ša dūrāni dannūti uššerū ana
šūzub napšātišunu ana Matna šadê danni ēliʾū arkišunu artedi 1 līm ṣābī
muqtablīšunu ina qereb šadê marṣi unappiṣ dāmīšunu šadû aṣrup pagrīšunu hurru
natbāku ša šadê umalli 2 mē ṣābī balṭūti ina qāti uṣabbita kappīšunu ubattiq 2
līm šallassunu ašlula alpī ṣēnīšunu ana lā mēna utēra Iyaia Salanibe ālāni
dannūte ša Arbakki akšud dēktašunu adūk šallassunu ašlula 2 mē 50 ālāni ša
dūrāni dannūti ša māt Nairi appul lū aqqur ana tīli u karmē utēr eṣādi mātišunu
ēṣidi šeʾī u tibnī ina Tušha atbuk Amma-baʾli mar-Zamani rabûtišu ibbalkitūma
idūkūšu ana turru gimelli ša Ammi-paʾli allik ultu pān namurrat kakkīya šurbat
bēlūtiya ēdurūma 40 narkabāti rakissu halluptu ummānāti sisê arbaʾu mē 1 šūši
sisê ṣimdat nīrišu 2 bilat kaspi 2 bilat hurāṣī 1 mē bilat annakī 2 mē bilat
siparri 3 mē bilat parzilli 1 līm diqārī siparri 2 līm kappī siparri saplī
agannāte ša siparri 1 līm lubulte birme kitê paššurī pitnī nēmattāte šinnī
hurāṣi uhhuzūte niṣirte ēkallišu 2 līm alpī 5 līm immerī ahāssu adi nudunnîša
ma’di mārāt rabûtešu itti nadunnîšinama ma’di amhur Bur-ramanu bēl hīṭi akūsu
mašakšu dūra ša Sinabu uhallip Ilanu ahušu ana nasīkūte aškun 2 mana hurāṣi 13
mana kaspi 1 līm immerī 2 līm kurummāti? maddattu šattišamma ina muhhišu aškun
Sinabu Tidu birāte ša Salmanu-ašared šar māt Aššur rubû ālik mahriya ana māt
Nairi ušaṣbitūni ša Arumu ina danāni ēkimūni ana ramēniya uttēra amēlê māt
Aššuraya ša ina māt Nairi birāte ša Aššur ukallūni ša Arumu ikbusūšununi
ālānišunu bītātišunu naṭûte ušaṣbita šubtu nēhtu ušēšibšunu 1 līm 5 mē ummānāt
Ahlame-Armaya ša Ammi-paʾli mar-Zamani assuha ana māt Aššur ubla eṣādi māt Nairi
ēṣidi ina Tušha ina Damdammusi ina Sinabu ina Tidi ana emūqī mātiya atbuku ālāni
ša Nirdun Luluta Dirra Aggunu Ulliba Arbaki Nirbe akšud dīktašunu adūk
šallassunu ašlula ālānišunu appul aqqur ana tīli u karmē utēr alku kudurru urāsī
eli māt Nairi aškun namurrat kakkīya rašubbat bēlūtiya eli māt Nairi atbuku
maddattu ša Šubre kaspu hurāṣī siparru annaku parzillu gurpissī diqārī alpī
immerī sisê Damdammusa attahar ina tayyartiya ša ultu māt Nairi Šura ša
Hanigalbat aktašad 9 mē ṣābē tidūkišunu ina kakki ušamqit 2 līm šallassunu
ašlula Šura ana ramēniya aṣṣabta ēkal Aššur-naṣir-apli šar kiššati šar māt Aššur
mār Tukulti-Ninurta šar kiššati šar māt Aššur mār Adad-nerari šar kiššati šar
māt Aššurma kisirtu ša bīti šanê Aššur-naṣir-apli šakin Enlil iššak Aššur šarru
rabû šarru dannu šar kiššati šar māt Aššur mār Tukulti-Ninurta šarru rabû šarru
dannu šar kiššati šar māt Aššur mār Adad-nerari šarru rabû šarru dannu šar
kiššati šar māt Aššurma ša bīt Ištar ša Ninua bēltiya ēpušma arṣip
Tukulti-Ninurta šarru rabû x x šarru rabû x x šarru rabû x ana Ninurta gešri
dandanni ṣīri ašarēd ilāni qardu šarhu gitmālu ša ina tāhāzi lā iššannanu tībušu
aplu rēštû hāmim tuqmāte bukur Nudimmud qurād Igigi lēʾû malik ilāni ilitti Ekur
mukīl markas šamê erṣeti pētû nagbē kābisi erṣeti rapašti ilu ša ina baluššu
purussê šamê u erṣeti lā ipparrasu munnarbu ekdu ša lā enû qibīt pîšu ašarēd
kibrāti nādin haṭṭi u purussê ana naphar kal ālāni gugallu šamru ša lā uttakkaru
siqir šaptišu lēʾû rapšu apkal ilāni muttallu Utulu bēl bēlē ša kippat šamê u
erṣeti qātuššu paqdu šar tamhāri ālilu ša tuqmatu ītallu šulluṭu gitmālu bēl
nagbē u tâmāti ezzu lā pādû ša tībušu abūbu sāpin māt nakirē mušamqit targīgī
ilu šarhu ša lā enû ištiššu nūr šamê erṣeti mušpardû qereb apsî muʾabbit lemnūti
mušakniš lā māgirī muhalliq zayyārī ša ina puhur ilāni siqiršu ilu mamma lā innû
qā’iš balāṭi ilu rēmēnû ša sīpûšu ṭāb āšib Kalhi bēli rabê bēliya
Aššur-naṣir-apli šar kiššati šar lā šanān šar kullat kibrāt erbetta Šamšu kiššat
nišī nišīt Enlil u Ninurta narām Ani u Dagan kašūš ilāni rabûti šahtu narām
libbika rubû megir Enlil ša šangûssu eli ilūtika rabīti iṭibbuma tušaršidu
palâšu eṭlu qardu ša ina tukulti Aššur bēlišu ittallakuma ina malkī ša kibrāt
erbetta šāninšu lā īšû rēʾû tabrâte lā ādiru tuqumti edû gapšu ša māhira lā īšû
šar mušakniš lā kanšūtešu ša naphar kiššat nišī ipēlu zikaru dannu mukabbis
kišād ayyābīšu dāʾiš kullat nakirē muparriru kiṣir multarhī ša ina tukulti ilāni
rabûti bēlišu ittallakuma mātāti kalîšina qātsu ikšud huršānī kalîšunu ipēluma
bilatsunu imhuru ṣābit līṭē šākin līte eli kalîšina mātāti enūma Aššur bēlu nābû
šumiya mušarbû šarrūtiya kakkašu lā pādâ ana idât bēlūtiya lū itmuh ummānāt
Lullume rapšāte ina qereb tamhāri ina kakkī lū ušamqit ina rēṣūṭe ša Šamaš u
Adad ilāni tiklēya ummānāt mātāt Nairi Habhi Šubare u Nirib kīma Adad rāhiṣi
elišunu ašgum šarru ša ultu ebertān Idiqlat adi Labnana u Tamti-rabiti Laqe ana
sihirtiša Suhi adi Rapiqi ana šēpīšu ušekniša ultu rēš ēni Subnat adi rēš ēni ša
Idiqlat qāssu ikšud ultu nērebī ša Habruri adi Gilzani ultu ebertān Zaba-šapliti
adi Til-Bari ša ellān Zaban ultu Til-ša-Abtani adi Til-ša-Zabdani Hirimu Harutu
birāte ša Karduniaš ana miṣri mātiya utēr ultu nērebē ša Babite adi Hašmar ana
nišī mātiya amnu ina mātāti ša apēlušinani šaknūteya altakkan urdūti uppušu
kudurra ēmessunūti ēkal Aššur-naṣir-apli šar kiššati šar māt Aššur mār
Tukulti-Ninurta šar māt Aššur mār Adad-nerari šar māt Aššurma šallutu ša Ellipi
ša Hatte ēkal Aššur-naṣir-apli šar kiššati šar māt Aššur mār Tukulti-Ninurta šar
māt Aššur mār Adad-nerari šar māt Aššurma kāšid mātāti kalîšina ultu ṣīt Šamši
adi ereb Šamši ana šēpīšu ušaknišu ēkal Apqi ana šubat šarrūtiya ina ṭuppi kaspi
hurāṣi uššēša addi rubû arkû šumī šaṭra lā tapaššiṭ Aššur bēlu rabû ikribīšu
išemme ša šumī šaṭra ipaššiṭu narâ šuātu ana šipri ša libbišu eppašu Aššur bēlu
rabû kakkašu lišber kussâšu līkimūšu šumšu zēršu ina māti luhalliq
Aššur-naṣir-apli šar kiššati šar māt Aššur mār Tukulti-Ninurta šar kiššati šar
māt Aššur mār Adad-nerari šar kiššati šar māt Aššurma ana Adad gugal šamê u
erṣeti mušaznin nuhši nādin rîti u mašqīte ana nišī kal dadmē nādin išqu u
nindabê ana ili ahhīšu gugal nārāti muṭahhidu kibrāti ilu rēmēnû ša sīpûšu ṭāb
āšib Guzani bēlu rabû bēlšu Adad-itʾi šakin māt Guzani mār Šamaš-nuri šakin māt
Guzani ana bulluṭ napšātišu arāk ūmēšu šumʾud šanātišu šalām bītišu zērīšu u
nišīšu ana nasāh murṣi ša zumrišu ikribiya ana šemê qibīt pîya ana magāri
ikrumma iqīš mannu arkû anhūssu luddiš šumīma liškun mannu ša šumī unakkaru u
šumšu išakkanu Adad qardu lū bēl dīnišu ṣalam Adad-itʾi šakin māt Guzani Sikani
u Zarani ana terēṣ kussîšu arāk palûšu qibīt pîšu eli ilāni u nišī ṭubbī ṣalmu
šuāte eli mahrê ušātir ina pān Adad āšib Sikani bēl Habur ṣalmašu izqup mannu ša
šumī ultu libbi unūte ša bīt Adad bēliya ipaššiṭūni Adad bēlī akališu mûšu lā
imahharšu Šala bēssi akališu mûšu lā tamahharšu līriš lū lā eṣṣidi 1 līm līriš 1
sūtu liṣbat 1 mē agurrāti lā ušabbā hurāpi 1 mē liātu lā ušabbā mūri 1 mē
ālidāte lā ušabbā māri 1 mē āpiāte lā umallā tinūri eli tubkinnāte lāqite
lilqute diʾu šibṭu dilipte ultu mātišu lā ipparrasū ēkal Aššur-naṣir-apli šar
kiššati šar māt Aššur mār Tukulti-Ninurta šar māt Aššurma Aššur-naṣir-apli šakin
Enlil iššak Aššur mār Tukulti-Ninurta šakin Enlil iššak Aššur mār Adad-nerari
šakin Enlil iššak Aššurma enūma Emašmaš bīt Ištar ša Ninua bēltiya ša Šamši-Adad
iššak Aššur rubû ālik pāniya ēpušu ēnahma ultu uššēšu adi gabadibbīšu arṣip
ušeklil ussim ušarrih eli mahrê ušātir narâ alṭur ina qerebšu aškun rubû arkû
anhūssu luddiš šumī šaṭra ana ašrišu lutēr ēkal Aššur-naṣir-apli šarru rabû
šarru dannu šar kiššati šar māt Aššur mār Tukulti-Ninurta šarri rabê šarri danni
šar kiššati šar māt Aššur mār Adad-nerari šarri rabê šarri danni šar kiššati šar
māt Aššurma lū ušamqit ina rēṣūṭe ša Šamaš u Adad ilāni tiklēya ummānāt mātāt
Nairi Habhi Šubare u Nirib kīma Adad rāhiṣi elišunu ašgum adi Labnana ēkal
Aššur-naṣir-apli šarru rabê šarru dannu šar kiššati šar māt Aššur mār
Tukulti-Ninurta šarru rabê šarru dannu šar kiššati šar māt Aššur mār Adad-nerari
šar kiššati šar māt Aššurma ina šadê ša mātāt Nairi ērub Sueia attabalkat Bi-x
x-šu ša Amme-baʾli ana muhhiya lū išpura arkišu x adi šadî eqel namrāṣi idūkūšu
ana mātāt ana Patiškun x mar-Zamani aqṭirib dabdâšunu aškun rēmu artašišu māršu
ina libbi Amme-baʾli mar-Zamani rēmūtu aškunaššu ālāni naṭûte ušaṣbit šubtu
nēhtu ušēšibšunu šumma attunu sisê ana nakrīya salmēya tadnūni Adad ina
biriquššu lemutti mātka libriq ina ūmešuma Tukulti-Ninurta ibnâ asummēnišū
ṣīrūte 2 kurībē ina ēkurri u₂-x-x-x kaspu ša mātāt Nairi x ša Amme-baʾli
mar-Zamani kišitti qātīya ša alqâ 2-ta qāta ana {d}x 1-et qāta ina ēkalliya
aškun ina ūmešuma 60 iṣṣūrū rabûti iṣṣūrāti nīqī ana Aššur bēliya aqqi ina
Tašriti UD.17.KAM₂ ištu Libbi-ali attumša ina nērebī ša Kirriuri ērubu ina
qaqqari eqel namrāṣi attallakma šapšāqi ašar ina šarrāni abbīya mamma ina libbi
lā ētequ ahlup ina libbi aštamdih ana ālāni ša Ladani ša Arumu u Lullu ukallūni
aqṭirib 30 ālānišunu ina birti šadâni aktašad ālānišunu appul aqqur ina išātāti
ašrup sitātešunu igdurrū šadû marṣu iṣṣabtū ina šanê ūme ina šadê Išrun lā ina
narkabātiya lā pīthalli ittabalkitū ultu ṣēr šadî Išrun adi Zaba-šaple arkišunu
artedi šallassunu ana lā mēni utēra rēhūtešunu ana šūzub napšātišunu Zaba-šaple
x ina Nisanni UD.26.KAM₂ ina limme Naʾidi-ili ištu Libbi-ali attumša ina mudbari
assakan bēde ultu mudbari attumuš Tartara ētebir assakan bēde kīma mašil ūme mê
kullatsina ihtubû battubatte arbaʾu mē 70 būrāti uhtappi ištu muhhi būrāti
ittumuš huribte aṣṣabat ina muhhi Tartara assakan bēde arbaʾu ūmē šiddi Tartara
irtedi ina gerrišu ša šiddi Tartara 8 rīmī iddâk ina muhhi piāte ša Tartara
assakan bēde mê ihtubû ultu muhhi piāte ša Tartara ittumuš ina libbi hamāte eqel
namrāṣi artedi ina eqel margāni nārāti ātamar battubattešina būrāti uhtappiʾū mê
mādūte assakan bēde mê kal ūme u mūše ihtubû ana muhhi Idiqlat aqṭiribma
maškanāte ša Utuʾ adi kaprānišunu ša šitkunū eli Idiqlat aktašad dēktašunu adūk
šallassunu maʾatta assalla ina Aṣuṣi assakan bēde ištu Aṣuṣi attumuš ina
UD.3.KAM₂ ina lā ṣābit pāni lā mūdê gerri libbi qišti artedi ana Dur-Kurigalzu
aqṭirib assakan bēde ištu Dur-Kurigalzu ittumuš Patti-Enlil ētebir assakan bēde
ištu Patti-Enlil attumuš ina Sippuru-ša-Šamaš assakan bēde ištu Sippuru-ša-Šamaš
attumša ana rēš Puratte aṣṣabat ina Salati assakan bēde ištu Salati ittumuš ina
pūt Dur-Balaṭi assakan bēde Dur-Balaṭi šēpē ammâte ša Puratte ṣali ištu
Dur-Balaṭi ittumša ina Rahimme ša pūt Rapiqu assakan bēde Rapiqu šēpē ammâte ša
Puratte ṣali ištu Rahimme ittumša ina eqel Kabsite ša eli Puratte assakan bēde
ištu Kabsite ittumša ina Daiašeti assakan bēde ištu Daiašeti attumuš ina pūt Id
ina rēš ēni ša kupri ašur usmetta ša ilāni rabûti ina libbi šazzūni assakan bēde
Id šēpē ammâte ša Puratti ṣali ištu Id ittumuš ina Harbe assakan bēde Harbe šēpē
ammâte ša Puratte ṣali ištu Harbe attumuš ina ušalli ša eli Puratte attagiš mê
mūše kal ūme ihtubû huribtu ša šadî ašar laššu šammu pān hitrub ugāri iṣṣabat
ina šadî qaqqar ṣumāmēte assakan bēde ištu qaqqar ṣumāmēte ittumuš ina ušalli ša
Hudubili ša eli Puratte assakan bēde ištu Hudubili ittumuš ina birti Zadidani
Sabirete assakan bēde Sabirutu ina qabal Puratte ṣali ištu Zadidani ittumša ina
pūt Suri Talbiš assakan bēde Talmiš ina qabal Puratte ṣali ištu Suri ittumuš ana
Anat ša Suhi aqṭirib Anat ina qabal Puratte ṣali ina pūt Anat assakan bēde
nāmurtu maʾattu ša Ili-ibni šakin māt Suhi 3 bilat kaspi 20 mana hurāṣi nēmatti
šinnī 3 pitnī šinnī 18 libnāti ša annakī 40 kablāte ša meskanni erši meskanni
šeš paššurī ša meskanni narmaktu siparri lubultu kitê lubultu birme takiltu alpī
immerī akalī šikarī amhuršu ištu Anat ittumša ina Maškite assakan bēde ištu
Maškite ittumuš ina Harada assakan bēde Harada šēpē ammâte ša Puratte ṣali ištu
Harada ittumuš ina Kailete assakan bēde ištu Kailete ittumuš ana Hindani aqṭirib
10 mana hurāṣi liqtu 10 mana kaspi 2 bilat annakī 1 biltu murru 1 šūši BAD.MEŠ
siparri 10 mana ṣadīdu 8 mana guhlu 30 udrāte 50 alpī 30 imērī 14 iṣṣūrū rabûti
2 mē immerī akalī šikarī tibnī kissāte nāmurtu ša Amme-alaba Hindanaya attahar
assakan bēde Hendanu ina šēpē ammâte ša Puratte ṣali ina dayyalātešu ša huribte
lurmē addâk mārī lurmē ina qāti uṣabbita ina dayyalātešu ša šiddi Puratte ayyalī
addâk mārī ayyalī ina qāti uṣabbita ina Nagiate assakan bēde ištu Nagiate
ittumuš ana ušalli ša Aqarbani aqṭirib 2 mē immerī 30 alpī ê tibnī akalī šikarī
nāmurtu ša Mudadda Laqaya attahar assakan bēde ištu Aqarbani ittumša ina Ṣupri
attaʾiš 2 mē immerī 50 alpī akalī šikarī ê tibnī nāmurtu ša Hamataya Laqaya 2 mē
immerī 30 alpī akalī šikarī ê tibnī nāmurtu ša Harani Laqaya attahar ištu Arbate
ittumša ina eqel kaṣî assakan bēde ištu eqel kaṣî ittumuš ana Sirqi aqṭirib 3
mana hurāṣi 7 mana ṣarpū kaspi x bilat annakī 40 diqārī siparri 1 biltu murru x
mē immerī x mē 40 alpī 20 imērī 20 iṣṣūrāti akalī šikarī ê tibnī kissutu nāmurtu
ša Mudadda Sirqaya attahar kī ina šiddi Sirqi usbakūni nāmurtu ša Harani Laqaya
3 mana hurāṣi 10 mana kaspi 30 diqārī siparri šeš bilat annakī 5 mē immerī 1 mē
x alpī 20 imērī ittahar ina Sirqu assakan bēde Sirqu šēpē ammâte ša Puratte ṣali
ištu Sirqi ittumša ina ušalli ša Puratte ša Rummunina ašar palgu ša Habur ṣalâni
issakan bēde ištu Rummunina ittumša ana Suri ša mar-Halupe ša eli Habur aqṭirib
ištu Suri ša mar-Halupe ittumuš ana Usala aqṭirib 2 mē immerī 30 alpī akalī
šikarī ê tibnī nāmurtu ša Usala attahar issakan bēde ištu Usala ittumša ana
Dur-Katlimmu aqṭirib ana sihirtišu ištu Dur-Katlimmu ittumša ina {URU}x issakan
bēde ištu x-ma ittumuš ana Qatni aqṭirib ištu Qatni ittumša ina Latihi ša
Dikannaya issakan bēde ištu Latihi ittumša ana Šadikanni aqṭirib ištu Šadikanni
ittumša ina Ṭabite issakan bēde ištu Ṭabite ittumuš ina Magarisi issakan bēde
ištu Magarisi ittumuš ina Gurete issakan bēde ištu Gurete ittumuš ina Tabite
issakan bēde ištu Tabite ittumuš ina Kahat issakan bēde ištu Kahat ittumuš ina
Naṣipina issakan bēde ištu Naṣipina ittumuš ina Huzirina issakan bēde ina
UD.4.KAM₂ ālānišunu ina išātāti assarāpa ebūrāni kirâtišunu akkis ina gerri
šanêma ultu Šubari adi Gilzani u Nairi naphar 2 līm 7 mē 2 sisê ṣimdat nīri
ēkallāti ina šiddi mātiya arṣip epinnāti ina šiddi mātiya arkus ê tabkāni ana
erišti mātiya eli ša pān ušātir atbuk eli māt Aššur māta eli nišīša nišī uraddi
Ninurta u Nergal ša šangûtī irammū būl ṣēri ušatlimūnima epēš baʾʾuri iqbûni 60
nēšē dannūti ina narkabtiya pattūti ina libbiya ekdi ina qitrub meṭlūtiya ina
pašhi addâk enūma dūru ša tamlê rabê ša ēkal bēlūtiya ša ištu pān šarrāni
mahrûte ālikūt pāniya ēpušū ēnahma Aššur-bel-kala iššak Aššur ēpuš itūr īnahma
Tukulti-Ninurta iššak Aššur mār Adad-nerari iššak Aššurma ašaršu umessi dannassu
akšud uššīšu ina muhhi kiṣir šadê danni addi 3 mē tibkī ana 20 libnāti rapšāti
ištu kīdi eli mahrišu muhhišu uraddi ukabbir ištu uššīšu adi gabadibbīšu arṣip
ušeklil eli mahrî ussime ušarrih narê aškun narê ša šarrāni abbīya mahrûte šamnī
apšuš nīqī aqqi ana ašrišunu utēr narê ištu ašrišunu lā ušamsak šamnī lipšuš
nīqa liqqi ana ašrišunu lutēr Aššur Adad ikribīšu išemmû ša šumī šaṭra ipaššiṭu
u narê ištu ašrišunu ušamsaku Aššur Adad šumšu u zēršu ina māti luhalliqū
Arahsamnu UD.9.KAM₂ līmu Naʾidi-ili šakin māt Katmuhi ana Enlil šar šīmāti u
uṣurāti munarriṭ huršānī āšib bīt Kidmuri bēli rabê bēliya Aššur-naṣir-apli
iššak Aššur mār Tukulti-Ninurta iššak Aššurma ana balāṭ napšātiya arāk ūmēya
šumʾud šanātiya šalām zērīya mātiya aqīš x Aššur mār Aššur-dan iššak Aššurma lū
ulli 35 tibkī ēkal Aššur-naṣir-apli šar kiššati šar māt Aššur mār
Tukulti-Ninurta šar māt Aššur mār Adad-nerari šar māt Aššurma Rugulutu ša
Bit-Adini akšud ēkal Aššur-naṣir-apli šar kiššati šar māt Aššur mār
Tukulti-Ninurta šar māt Aššur mār Adad-nerari šar māt Aššurma rīmī ina muhhi
Puratte adūk ēkal Aššur-naṣir-apli šarru rabû šarru dannu šar kiššati šar māt
Aššur mār Tukulti-Ninurta šar kiššati šar māt Aššur mār Adad-nerari šar kiššati
šar māt Aššurma makkūr bīt Ninurta Aššur-naṣir-apli šar māt Aššur mār
Tukulti-Ninurta šar māt Aššurma Aššur-naṣir-apli šarru rabû šarru dannu šar
kiššati šar māt Aššur mār Tukulti-Ninurta šarru rabû šarru dannu šar kiššati šar
māt Aššur mār Adad-nerari šarru rabû šarru dannu šar kiššati šar māt Aššurma
eṭlu qardu ša ina tukulti Aššur bēlišu ittallakuma ina malkī ša kibrāt erbetta
šāninšu lā īšû šarru ša ultu ebertān Idiqlat adi Labnana u Tamti-rabite Laqe ana
sihirtiša Suhi adi Rapiqi ana šēpīšu ušaknišu ultu rēš ēni Subnat adi Nirbi ša
bētāni qāssu ikšud ultu nērebē ša Habruri adi Gilzani ultu ebertān Zaba-šapliti
adi Til-Bari ša ellān Zaban ultu Til-ša-Abtani adi Til-ša-Zabdani Hirimu Harutu
birāte ša Karduniaš ana miṣir mātiya utēr u rapšāte mātāt Nairi ana pāṭ gimriša
apēl ēnahma iṣlal ana arkât ūmē ana tīli u karmē itūr tīlu labēru unakkir adi
muhhi mê ušappil 1 mē 20 tikpī ana mušpali lū uṭabbi bīt Ninurta Šarrat-niphi
Gula Sin ina qerebšu lū addi ēkurru šī ana nalbân lū akṣur šubat ilāni rabûti
ina libbi ukīn ēkurru šī ana nanmar malkī u rubê ša dārâte ēpuš ina pīt uznī
hasīsi ina hišihti ilāni rabûti ša irammuni lamassat Ištar bēltiya ša ina pān lā
bašû ilūssa rabītu lū ušarrih ina dumuq abnī ṣāriri u hurāṣi huššê lū abniš ina
parakkiša ana dārâte ina libbi lū addi ēkurru šī ussim ušarrih gušūrī erēni
šitrāhūti ina muhhiša lū ukīn dalāt erēni ṣīrāte in bābāniša urette nēšē ekdūte
ša pīli peṣê ēpuš ina bābiša ušezziz enūma Šarrat-niphi bēltu rabītu ina
parakkiša elli ina bīt atmaniša ša ruʾāme uššabu kīniš lū tappardâ arāk ūmēya lū
taqbi šumʾud šanātiya lū tattasqar šangûti lū tarâm ana nadān zībīya lū tahdu
ēma qabli u tāhāzi uṣammaru ṣumrāt libbiya lū tušakšidanni rubû arkû ina šarrāni
mārīya ša Aššur šumšu ana rēʾût māt Aššur inabbûšu nēšē šuātunu ultu bābāniša lā
tunakkar šumī šaṭra lā tapaššiṭ anhūssunu uddiš šumī šaṭra ana ašrišu tēr Aššur
bēlu rabû Ninurta u Ištar āšib ēkurri šuātu nuhšu ṭuhdu hegallu ina mātišu
lukinnū ša šumī šaṭra ipaššiṭu nēšē šuātunu unakkaru ina mê inaddû ina išātāti
iqallû ina bīt kīli lā amāri išakkanu u mimma amāt maruṣti pān ēkurri šuātu
ušapraku Ninurta bēl mehî u šaggašte Ištar bēlat qabli u tāhāzi šarrūssu liskipū
kussîšu līkimūšu ina pān nakrīšu kamîš lušēšibūšu sunqu bubūtu u nibrātu ina
mātišu lukinnū šumšu zēršu ina māti luhalliqū ultu rēš ēni Subnat adi Urarṭi
qāssu ikšud ultu nērebē ša Habruri adi Gilzani ultu ebertān Zaba-šapliti adi
Til-Bari ša ellān Zaban ultu Til-ša-Abatani adi Til-ša-Zabdani Hirimu Harutu
birāte ša Karduniaš ana miṣri mātiya utēr ultu nērebe ša Babite adi Hašmar ana
nišī mātiya amnu Aššur bēlu rabû ina nīše īnīšu ēmurannima malkūtī kiššūtī ina
pîšu elli ūṣâ Aššur-naṣir-apli šarru ša tanattašu danānu ina hissat libbiya ša
Ea šar apsî uznu rapaštu iqīšanni Kalhu ana eššūte aṣbat tīlu labēru unakkir adi
muhhi mê ušappil ultu muhhi mê ana elēna 1 mē 20 tikpī tamlâ umalli ēkal
taskarinnī ēkal meskanni ēkal erēni ēkal šurmīni ēkal buṭni ēkal ṭarpiʾi ēkal
mehri 8 ēkallāti ana mūšab šarrūtiya ana multaʾʾīt bēlūtiya ina qerebša addi
ussim ušarrih dalāt erēni šurmīni daprāni taskarinnī meskanni ina mesir siparri
urekkis ina bābānišina uretti sikkāt karri siparri almešina tanatti qardūtiya ša
pirik huršānī mātāti u tâmāti attallaku kišittu ša mātāti kalîšina ina zagindurê
ina igārīšina ēṣir agurrī ina uqnî ušabšil ana elēna bābānišina ukīni nišī
kišitti qātiya ša mātāti ša apēlušinani ša Suhi Kaprabi Zamua ana pāṭ gimriša ša
Bit-Zamani u Šubre Sirqu ša nībirti Puratte u ma’dūte Laqaya ša Hatti u ša
Lubarna Patinaya alqâ ina libbi ušaṣbit nārtu ultu Zaba-eliti ahrâ šadû ana
ziqpišu abtuqu Patti-hegalli šumša abbi ušallāte ša Idiqlat mikru umakkir kirâti
ina limētušša ašqup inbī kalāma karānī aṣhut rēšāti ana Aššur bēliya u ekurrāt
mātiya aqqi āla šū ana Aššur bēliya aqīssu nārtu ištu elēna ana kirâti
tugdaššara irīšu mālakāni i-x-x-lu natbākāni mê kīma kakkab šamê ina kirî ṣīhāte
ihannunū nurmê ša kīma ishunnati sanbuku labšū ina Kalhi māhāzi bēlūtiya
ēkurrāti ša ina pān lā bašû bīt Enlil u Ninurta ina qerebšu addi bīt Ea-šarru
Damkina bīt Adad Šala bīt Gula bīt Sin bīt Nabu bīt Šarrat-niphi bīt Sebetti bīt
Kidmuri ēkurrāt ilāni rabûti ana eššūte ina libbi addi šubat ilāni bēlēya ina
qerebšina ukīn ussimšina ušarrihšina gušūrī erēni elišina ukīn dalāt erēni
ṣīrāti ēpuš ina mesir siparri urekkis ina bābānišina uretti ṣalmāni siparri
ellūti ina bābānišina ušezziz ilūssunu rabītu ina hurāṣī huššê ina abnī ebbi lū
ušarrih šukuttu hurāṣi makkūru mādu kišitti qātiya aqīssunūti bīt atmani Ninurta
bēliya ina hurāṣī uqnî uṣabbit IM.MEŠ-ni siparri ina imnišu u šumēlišu ušezziz
ušumgallī hurāṣi šamrūte ana šubtišu ukīn isinnātešu ina Šabaṭi Ululi aškun šumi
isinnišu ša Šabaṭi tašrihtu šumša abbima sirqu qutrinnu ukīnšunūti ṣalam
šarrūtiya tamšīl bunnannîya ina hurāṣī huššê u abnī ebbi abni ina mahar Ninurta
bēliya ušezziz ālāni naṭûte ša ina abbīya ana tīli itūrū ana eššūte aṣbassunu
nišī ma’dūte ina libbi ušaṣbit ēkallāti mahrāte ša pirik mātiya ana eššūte
arṣipšina ussimšina ušarrihšina še’u u tibnu ina libbišina ašpuk Ninurta u
Nergal ša šangûti irammū būl ṣēri ušatlimūnima epēš buʾʾuri iqbûni arbaʾu mē 50
nēšē dannūti adūk 3 mē 90 rīmī ina narkabātiya pattûte ina qitrub bēlūtiya adūk
2 mē lurmē kīma iṣṣūrī quppi unappiṣ 30 pīrī ina šubti addi 50 rīmī balṭūti 1 mē
40 lurmē balṭūti 20 nēšē dannūti ištu šadê u qišāti ina qāte lū uṣabbita 5 pīrī
balṭūti maddattu ša šakin māt Suhi u šakin māt Lubda lū amhur ina gerri ittiya
ittanallaka ša rīmī nēšē lurmē pagê pagāte sugullātešunu akṣur maršīssina ušālid
eli māt Aššur māta eli nišīša nišī anassah uraddi 40 līm 7 līm 74 ṣābāni
sinnišāti qariūte ša pirik mātiya gabbi ša 5 līm ṣīrūti šaprāte ša Suhi
Hindanaya Patinaya Hattaya Ṣurraya Ṣidunaya Gurgumaya Malidaya Hubuškaya
Gilzanaya Kummaya Muṣaṣiraya 16 līm napšāti ša Kalhi 1 līm 5 mē zāriqī ša
ēkallātiya kalîšina napharuma 1 šūši 9 līm 5 mē 74 sasiūte ša mātāti kalîšina
adi nišī ša Kalhi 10 ūmē ussakkilšunūti ašqīšunūti urammekšunūti upaššiššunūti
ukabbissunūti ina šulme u hadê ana mātātišunu utēršunūti ṣalam Adad-nerari šarru
dannu šar kiššati šar māt Aššur mār Aššur-dan šar kiššati šar māt Aššur mār
Tukulti-apil-Ešarra šar kiššati šar māt Aššurma ēkal Aššur-naṣir-apli šar
kiššati šar māt Aššur mār Tukulti-Ninurta šar māt Aššur mār Adad-nerari šar māt
Aššurma kisirti būrti ša bīt Sebetti ēkal Aššur-naṣir-apli šar māt Aššur mār
Tukulti-Ninurta šar māt Aššur mār Adad-nerari šar māt Aššurma makkūr bīt Ninurta
ēkal x šar kiššati šar x mār Adad-nerari x Aššur-naṣir-apli šakin Enlil iššak
Aššur šarru rabû šarru dannu šar kiššati šar māt Aššur mār Tukulti-Ninurta šakin
Enlil iššak Aššur šarru rabû šarru dannu šar kiššati šar māt Aššur mār
Adad-nerari šakin Enlil iššak Aššur šarru rabû šarru dannu šar kiššati šar māt
Aššurma ēkal Aššur-naṣir-apli šar kiššati šar māt Aššur mār Tukulti-Ninurta šar
kiššati šar māt Aššur mār Adad-nerari šar kiššati šar māt Aššur mār Aššur-dan
šar kiššati šar māt Aššurma enūma Aššur bēlu nābû šumiya mušarbû šarrūtiya
kakkašu lā pādâ ana idât bēlūtiya lū itmuh ummānāt Lullume rapšāte ina qereb
tamhāri ina kakkī lū ušamqit ina rēṣūṭe ša Šamaš u Adad ilāni tiklēya ummānāt
mātāt Nairi Habhi Šubare u Nirbe kīma Adad rāhiṣi elišunu ašgum šarru ša ultu
ebertān Idiqlat adi Kargamiš ša Hatte Laqe ana sihirtiša Suhi adi Rapiqi ana
šēpīšu ušekniša ultu rēš ēni Subnat adi Nirbi ša bītāni qāssu ikšud ultu nērebē
ša Habruri adi Gilzani ultu ebertān Zaba-šapliti adi Til-Bari ša ellān Zaban adi
Til-ša-Zabdani u Til-ša-Abtani Hirimu Harutu birāte ša Karduniša ana miṣri
mātiya utēr ultu nērebe ša Babite adi Hašmar ana nišī mātiya amnu kudurru
ēmessunūti Aššur-naṣir-apli rubû naʾdu pālih ilāni rabûti ušumgallu ekdu kāšid
ālāni u huršānī pāṭ gimrišunu šar bēlē mulaʾʾiṭ ekṣūte tizqāru lā pādû murīb
anunte šar kal malkī šar šarrāni išippu naʾdu nibīt Ninurta qardi kašūš ilāni
rabûti šarru ša ina tukulti Aššur u Ninurta ilāni tiklēšu mēšariš ittallakuma
šadê šapṣūte u malkī nakrīšu kullat mātātišunu ana šēpīšu ušekniša nakrūt Aššur
eliš u šapliš ištannanuma biltu u maddattu elišunu ukīnu Aššur-naṣir-apli šarru
dannu nibīt Sin megir Ani namad Adad kaškaš ilāni kakku lā pādû mušamqit māt
nakrīšu anāku šarru lēʾû qabli šāgiš ālāni u huršānī ašarēd tuqmāte šar kibrāt
erbetta munēr ayyābīšu mātāte dannāte huršānī ekṣūte šarrāni ekdūte lā pādûte
ultu ṣīt Šamši adi ereb Šamši ana šēpīya ušekniša pâ ištēn ušaškin Kalhu mahrâ
ša Salmanu-ašared šar māt Aššur rubû ālik pāniya ēpušu ālu šū ēnahma iṣlal ana
tīli u karmē utēr āla šū ana eššūte abni nišī kišitti qātiya ša mātāti ša
apēlušinani ša Suhi Laqe ana sihirtiša Sirqu ša nēberti Puratti Zamua ana pāṭ
gimriša ša Bit-Adini u Hatte u ša Liburna Patinaya alqâ ina libbi ušaṣbit nārtu
ultu Zaba-eliti ahrâ Patti-hegalli šumša abbi kirâti ina limētušša azqup inbī
kalāma karānī ana Aššur bēliya u ēkurrāt mātiya aqqi tīlu labēru lū unakkir adi
muhhi mê lū ušappil 1 mē 20 tikpī ana mušpali uṭabbi dūršu ana eššūte arṣip ultu
uššēšu adi gabadibbīšu arṣip ušaklil ēkal erēni šurmēni daprāni taskarinni
meskanni ēkal buṭni u ṭarpiʾi ana šubat šarrūtiya ana multa’’ît bēlūtiya ina
libbi addi umām šadê u tâmāti ša pīli peṣê u parūte ina bābiša ušazziz ussim
ušarrih sikkāt karri siparri almeši dalāt erēni šurmēni daprāni meskanni ina
bābiša urette kussê ušî taskarinni paššurī šinnī uhhuzāte kaspī hurāṣī annakī
siparrī parzillī kišitti qātiya ša mātāti ša apēlušinani ana maʾdiš alqâ ina
libbi ukīn narâ alṭur ina dūrišu aškunu rubû arkû anhūssu luddiš šumī šaṭra ana
ašrišu lutēr Aššur bēlu rabû Ištar bēlat qabli u tāhāzi ikrubū išemme munakkir
šumiya Aššur u Ninurta ezziš likkalmūšu šarrūssu liskipū kussâšu līkimūšu ina
pān nakrīšu kamêši lušēšibūšu šumšu zēršu ina māti luhalliqū ēkal
Aššur-naṣir-apli iššak Aššur nišīt Enlil u Ninurta narām Anim u Dagan kašūš
ilāni rabûti šarru dannu šar kiššati šar māt Aššur mār Tukulti-Ninurta šarri
rabê šarri danni šar kiššati šar māt Aššur mār Adad-nerari šar kiššati šar māt
Aššurma eṭlu qardu ša ina tukulti Aššur bēlišu ittallakuma ina malkī ša kibrāt
erbetta šāninšu lā īšû rēʾû tabrâte lā ādiru tuqumti edû gapšu ša māhira lā īšû
šar mušakniš lā kanšūtešu ša naphar kiššat nišī ipēlu zikaru dannu mukabbis
kišād ayyābīšu dāʾiš kullat nakirē muparriru kiṣir multarhī šarru ša ina tukulti
ilāni rabûti bēlēšu ittallakuma mātāti kalîšina qāssu ikšud huršānī kalûšunu
ipēluma bilatsunu imhuru ṣābit līṭē šākin līte eli kalîšina mātāti enūma Aššur
bēlu nābû šumiya mušarbû šarrūtiya kakkašu lā pādâ ana idât bēlūtiya lū itmuh
ummānāt Lullume rapšāte ina qereb tamhāri ina kakkī lū ušamqit ina rēṣūṭe ša
Šamaš u Adad ilāni tiklēya ummānāt mātāt Nairi Habhi Šubare u Nirib kīma Adad
rāhiṣi elišunu ašgum šarru ša ultu ebertān Idiqlat adi Labnana u Tamti-rabite
Laqe ana sihirtiša Suhi adi Rapiqi ana šēpīšu ušekniša ultu rēš ēni Subnat adi
Urarṭi qāssu ikšud ultu nēreb ša Habruri adi Gilzani ultu ebertān Zaba-šapliti
adi Til-Bari ša ellān Zaban ultu Til-ša-Zabdani u Til-ša-Abatani Hirimu Harutu
birāte ša Karduniaš ana miṣri mātiya utēri ultu nērbī ša Babite adi Hašmar ana
nišī mātiya amnu ina mātāti ša apēlušinani šaknūteya altakkan urdūti uppuš
Aššur-naṣir-apli rubû naʾdu pālih ilāni rabûti ušumgallu ekdu kāšid ālāni u
huršānī pāṭ gimrišunu šar bēlē mulaʾʾiṭ ekṣūte āpir šalummate lâdiru tuqumti
uršānu lā pādû murīb anunte šar tanadāte rēʾû ṣalūl kibrāti šarru ša ina qibīt
pîšu ušharmaṭu šadê u tâmāti ša ina qitrub bēlūtišu šarrāni ekdūte lā pādûte
ultu ṣīt Šamši adi ereb Šamši pâ ištēn ušaškin ētattiq šadê dannūte ātammar
durug šapšāqī ša kalîšina kibrāti ušaznini nablī mulmullī eli malkī ša naphar
kal ālāni siqir pîya ētanamdarū usappū bēlūtī anāku Aššur-naṣir-apli eršu mūdû
hāsisu pēt uzni nēmeqi Ea šar apsî išīmanni ana yâši ilāni rabûti ša šamê u
erṣeti ina kēni libbišunu ūdûnima šarrūtī bēlūtī kiššūtī ina pîšunu elli ūṣâ
mātāti u huršānī dannūte ana pêli šuknuše u šapāri aggiš umaʾʾerūni ina qibīt
Aššur bēli rabê bēliya u Ninurta rā’im šangûtiya ana Labnana lū allik ana
Tamti-rabite lū ēli ina Tamti-rabite kakkīya lū ullil nīqī ana ilāniya lū aṣbat
ina ūmešuma maddattu ša šarrāni ša šiddi tâmdi ša Ṣurraya Ṣidunaya Amurraya
Gublaya Mahlataya Kaizaya Maizaya u Armada ša qabal tâmdi kaspī hurāṣī annakī
siparrī diqārī siparri lubulti birme kitê šinnī nāhirī binût tâmdi amhur ina
ūmešuma pagāte rabâti pagāte ṣehrāti itti maddattišunu amhuršunu ana mātiya
Aššur lū ublaššina ina Kalhi maršīssina ana maʾdiš ušālidi nišī mātiya kalîšina
ušabri ina tiriṣi qātiya u šušmur libbiya 15 nēšē dannūti ultu šadê u qišāti ina
qāte aṣbat 50 mūrānī nēšē lū aššâ ina Kalhi u ēkallāt mātiya ina bīt esīr lū
addišunu mūrānišunu ana maʾdiš ušallidi mindinaš balṭūti ina qātī uṣabbita
sugullāt rīmī pīrī nēšē lurmī pagê pagāte serrēmē ṣabāti ayyalī asāte nimrī
senkurrī umām ṣēri šadê kalîšunu ina āliya Kalhi lū akṣur nišī mātiya kalîšunu
ušabri rubû arkû ina šarrāni mārīya ša Aššur inabbûšu lū nišī arkât lū ummān
šarri lū rabû lū ša rēši lā taṭappil ina pān Aššur napištu šī taballuṭ Ninurta u
Nergal ša šangûtī irammū būl ṣēri ušatlimūni epēš baʾʾuri iqbûni 30 pīrī ina
šubti adūk 2 mē 57 rīmī dannūti ina narkabātiya patûte ina qitrub bēlūtiya ina
kakkī ušamqit 3 mē 70 nēšē dannūti kīma iṣṣūrāt quppi ina puašhi adūk ina Ayyari
UD.8.KAM₂ ultu Kalhi attumuš Idiqlat ētebir ana Gargamiš ša Hatte aqṭirib makkūr
ēkallišu maʾdi ša šuqultašu lā ṣabtat amhuršu šarrāni ša mātāti kalîšunu ana
muhhiya ittalkūni šēpīya iṣṣabtū līṭišunu aṣbat pānātuya uktillū ana Labnana
ittalkū ultu Gargamiš attumuš ina birīt Minzigani Hamurga aṣṣabat Ahanu ana
šumēliya utaššer ana Hazazi ša Lubarna Patinaya aqṭirib kaspi hurāṣi lubulti
kitê attahar ētetiq Apre ētebir assakan bēdāk ultu muhhi Apre attumuš ana
Kunulua āl šarrūtišu ša Lubarna Patinaya aqṭirib ultu pān kakkīya ezzūte
tāhāziya šitmuri iplahma ana šūzub napšātišu šēpīya iṣbat 20 bilat kaspī 1 bilat
hurāṣī 1 mē bilat annakī 1 mē bilat parzillī 1 līm alpī 10 līm immerī 1 līm
lubulti birme kitê nēmatti taskarinnī ša tamlīte uhhuzāte eršī taskarinnī eršī
šinnī ša tamlīte uhhuzāte unūtu ēkallišu mādāte ša šuqultaša lā ṣabtat amhuršu
Kalhu mahrâ ša Šalmanu-ašared šar māt Aššur rubû ālik pāniya ēpuš ālu šū ēnahma
iṣlal āla šū ana eššūte abni nišī kišitti qātiya ša mātāti ša apēlušinani ša
Suhi Laqe ana sihirtiša Sirqu ša nēberti Puratte Zamua ana pāṭ gimriša Bit-Adini
u Hatte u ša Lubarna Patinaya alqâ ina libbi ušaṣbit tīlu labēru unakkir adi
muhhi mê lū ušappil 1 mē 20 tikpī ina mušpali lū uṭabbi ēkal erēni ēkal šurmēni
ēkal daprāni ēkal taskarinnī ēkal meskanni ēkal buṭni u ṭarpiʾi ana šubat
šarrūtiya ana multaʾʾīt bēlūtiya ša dārâte ina libbi addi umām šadê u tâmāti ša
pēli peṣê u parūte ēpuš ina bābāniša ušezziz ussimši ušarrihši sikkāt karri
siparri almeši dalāt erēni šurmēni daprāni meskanni ina bābāniša uretti kaspī
hurāṣī annakī siparrī kišitti qātiya ša mātāti ša apēlušinani ana maʾdiš alqâ
ina libbi ukīn ēkal Aššur-naṣir-apli šarru rabû šarru dannu šar kiššati šar māt
Aššur mār Tukulti-Ninurta šarri rabê šarri danni šar kiššati šar māt Aššur mār
Adad-nerari šarri rabê šarri danni šar kiššati šar māt Aššurma kisirtu ša tarbaṣ
ēkalli Aššur-naṣir-apli šakin Enlil iššak Aššur mār Tukulti-Ninurta šakin Enlil
iššak Aššur mār Adad-nerari šakin Enlil iššak Aššurma enūma bīt Ištar ša Nina
bēltiya ultu uššēšu adi gabadibbīšu arṣip ēkalli Aššur-dan šarru dannu šar
kiššati šar māt Aššur mār Tukulti-apil-Ešarra šarru dannu šar kiššati šar māt
Aššur mār Aššur-reša-iši šarru dannu šar kiššati šar māt Aššur mār Aššur-rabi
šarru dannu šar kiššati šar māt Aššurma ēkal Adad-nerari šarru rabû šarru dannu
šar kiššati šar māt Aššur mār Aššur-dan šar kiššati šar māt Aššur mār
Tukulti-apil-Ešarra šar kiššati šar māt Aššurma ēkal Mušezib-Ninurta iššakku ana
Šarrat-Kidmuri bēlti rabīti bēltišu Aššur-naṣir-apli iššak Aššur mār
Tukulti-Ninurta iššak Aššurma ana balāṭ napšātiya arāk ūmēya šumʾud šanātiya
šalām zērīya mātiya aqīš halṣūte lāmāri pattepatte akšud ṣibtāti ša sisê ištu
Gilzani amhur aššu sisê ana bitte lā ušēribūni allabibma ana Harira Halhalauš ša
bēlēni bēlē hīṭi allik šuātu ina limme Aššur-naṣir-apli akšud NIG₂sunu
šallassunu būšašunu maršīssunu ušēṣâ ana āliya Aššur ubla āla sa-x-tišunu rabâ
adi nišēšu ana Aššur iliya bēliya aqīš āla akšud šitmuriš atbi ašši zīqte ina
šēpīya libbi Kašiyari hanṭiš lū abbalkit ana ālāni šâtunu lū allik dīktašunu
maʾatta adūk Amlatti Šaburam Ruzidak Bugu Ustu ālāni nabalkutūti māt Dannuna
akšud ina išātāti ašrup šallassunu būšašunu namkuršunu ušēṣâ Bit-nathi ša Ninua
karāna nīqāte ša ēkur ili ṣīrte eppaš kullat mārīšunu mārātišunu ana kaspī
ipšurūni ina siqir Aššur bēliya ana hubtāni lū ahtabta sītāt ummānātešunu ša
ištu pān kakkīya ipparšidūni dīktašunu maʾatta adūk Kundabhale šar Katmuhi
Aššur-naṣir-apli šarru rabû šarru dannu šar kiššati šar māt Aššur mār
Tukulti-Ninurta šarru rabû šarru dannu šar kiššati šar māt Aššur mār Adad-nerari
šarru rabû šarru dannu šar kiššati šar māt Aššurma eṭlu qardu ša ina tukulti
Aššur bēlišu ittallakuma ina malkī ša kibrāt erbetta šāninšu lā īšû rēʾû tabrâte
lâdiru tuqumti edû gapšu ša māhira lā īšû šar mušakniš lā kanšūtešu ša naphar
kiššat nišī ipēlu zikaru dannu mukabbis kišād ayyābīšu dāʾiš kullat nakirī
muparriru kiṣir multarhī ša ina tukulti ilāni rabûti bēlīšu ittallakuma mātāti
kalîšina qāssu ikšud huršānī kalîšunu ipēluma bilatsunu imhuru ṣābit līṭē šākin
līte eli kalîšina mātāti enūma Aššur bēlu nābû šumiya mušarbû šarrūtiya kakkašu
lā pādâ ana idât bēlūtiya lū itmuh ummānāt Lullume rapšāte ina qereb tamhāri ina
kakkī lū ušamqit ina rēṣūṭe ša Šamaš u Adad ilāni tiklēya ummānāt mātāt Nairi
Habhi Šubare u Nirbi kīma Adad rāhiṣi elišunu ašgum šarru ša ultu ebertān
Idiqlat adi Labnana u Tamti-rabite Laqe ana sihirtiša Suhi adi Rapiqi ana šēpīšu
ušakniša ultu rēš ēni Subnat adi Nirbi ša bētāni qāssu ikšud ultu nērebē ša
Habruri adi Gilzani ultu ebertān Zaba-šapliti adi Til-Bari ša ellān Zaban adi
Til-ša-Zabdani u Til-ša-Abtani Hirimu Harutu birāte ša Karduniaš ana miṣir
mātiya utēr ultu nērebē ša Babite adi Hašmar ana nišī mātiya amnu ina mātāti ša
apēlušinani šaknūteya altakkan urdūte uppušu kudurru ēmessunūti Aššur-naṣir-apli
rubû naʾdu pālih ilāni rabûti ušumgallu ekdu kāšid ālāni u huršānī pāṭ gimrišunu
ālu šū ana iššūte aṣbat Imgur-Enlil šumšu abbi dūra ana nalbân akṣur ēkalla ana
šubat šarrūtiya ina libbi abni dalāt ašūhi ṣīrāti ēpuš ina bābiša uratte rīmī
ina muhhi Puratte adūk ēkal Tukulti-Ninurta šar kiššati šar māt Aššur mār
Adad-nerari šar kiššati šar māt Aššur mār Aššur-dan šar kiššati šar māt Aššurma
askuppu ša Kahat ēkal Aššur-naṣir-apli šarru rabû šarri danni šar kiššati šar
māt Aššur mār Tukulti-Ninurta šarri rabê šarri danni šar kiššati šar māt Aššur
mār Adad-nerari šarri rabê šarri danni šar kiššati šar māt Aššurma eṭlu qardu ša
ina tukulti Aššur bēlišu ittallakuma ina malkī ša kibrāt erbetta šāninšu lā īšû
šarru ša ultu ebertān Idiqlat adi Labnana u Tamti-rabite Laqe ana sihirtiša Suhi
adi Rapiqi ana šēpīšu ušekniša ultu rēš ēni Subnat adi Nirbi ša bītāni qāssu
ikšudu ultu nērebī ša Habruri adi Gilzani ultu ebertān Zaba-šapliti adi Til-Bari
ša ellān Zaban ultu Til-ša-Abtani adi Til-ša-Zabdani Hirimu Harutu birāte ša
Karduniaš ana miṣri mātiya utēr u rapšāte mātāt Nairi ana pāṭ gimriša apēl Kalhu
ana eššūte aṣbat tīlu labēru unakkir adi muhhi mê lū ahṭuṭ 1 mē 20 tikpī ana
mušpali lū uṭabbi ēkal šarrūtiya ina qerebša addi ana miṣir mātiya amnuma
šattišamma bilassunu kabta ūbilūma ina āliya Aššur amhur enūma bīt Sin u Šamaš
ilāni rabûti bēlēya ša šarrāni ālikūt pāniya ēpušū ēnah ištu uššēšu adi
gabadibbīšu arṣip ēkal Aššur-naṣir-apli šar kiššati šar māt Aššur mār
Tukulti-Ninurta šar kiššati šar māt Aššur mār Adad-nerari šar kiššati šar māt
Aššurma Ulluba ša Sagara šar Hatte akšud nēšē ina muhhi Balihi adūk ēkal
Aššur-naṣir-apli šarri danni šar kiššati šar māt Aššur mār Tukulti-Ninurta šarru
dannu šar kiššati šar māt Aššur mār Adad-nerari šar kiššati šar māt Aššurma
kāšid ultu ebertān Idiqlat adi Labnani u Tamti-rabiti ša Amurri ša šulmu Šamši
Hatte ana sihirtešu qāssu ikšudu ultu rēš ēni Subnat adi Urume rapaštu mātāt
Nairi ana pāṭ gimriša apēl Laqe ana sihirtiša akšud Suhi adi Rapiqi ana šēpīya
ušekniši ultu nērebī ša Habruri adi Gilzani ultu nērebe ša Babite adi Namri ana
nišī mātiya amnu mār Adad-nerari Adad-nerari rubû naʾdu kīniš ibnûni x nabnīte
ana nabnīti bēlūti uštennû šikin bunnannîya išeriš ušekliluma zumur bēlūtiya
išpuk tašīmta arki ilāni rabûti išīmūma haṭṭi murte’ât nišī ana qātīya umellû
eli šarrāni šūt agê iššûni melamme šarrūti īpirūni siqrī šurbâ eli naphar bēlē
ušāterū šumu kabta Adad-nerari šar māt Aššur ibbûni šarru dannu šar māt Aššur
šar kibrāt arba’i Šamšu kiššat nišī anāku mār Aššur-dan šakin Enlil iššak Aššur
ša kullat zāʾerīšu inēruma māru ša Tukulti-apil-Ešarra šar māt Aššur littu
ellutu ša Aššur-reša-iši šarru dapīnu mudiš targīgī ina ūmēšuma ina pî ilāni
rabûti šarrūtī bēlūtī lūṣâ ana šalāla makkūrī mātāti šumī ibbû šarrāku bēlāku
gešrāku kabtāku nâdāku šurruhāku dannāku dandannāku ašṭāku namurrāku u šurbâku
uršānāku qarrādāku labbāku u zikarāku ašarēdāku ṣīrāku šitmurāku Adad-nerari
šarru dannu šar māt Aššur šar kibrāt arba’i munēr ayyābīšu anāku šarru lēʾû
qabli sāpin ālāni mušahmeṭi šadê ša mātāti anāku zikaru qardu mulaʾʾiṭ ašṭūtešu
hitmuṭ raggi u ṣēni anāku ana zakār šumiya danni malkī kibrāt erbetti kīma qanî
mehê išubbū ana ṣabāt gerriya kakkīšunu kīma kiškittê iṣuddū eṭlu qardu ša ina
tukulti Aššur bēlišu ištu ebertān Zabe-šupali šiddi Lullumi Habhi Zamua adi
nērebī ša Namri illikuma Qumani rapašta adi Mehri Salua u Uraṭri ana šēpīšu
ušeknišu Katmuhi ana pāṭ gimriša ipēluma ana miṣir mātišu utēru kāšid Karduniaš
ana pāṭ gimriša dabdâšu ša Šamaš-mudammiq šar Karduniaš ištu Ialman adi Turan
iškunu ištu Lahiri adi Ugar-sallu ana miṣir māt Aššur šakni māt Deri ana pāṭ
gimriša akšud Arraphi Lubda birāte Karduniaš ana miṣir māt Aššur utēr u rabūtešu
ana mātāt Nairi illikuma Habhi ša bētāni Nahur Ašnaku qāssu ikšudu u šadâni
dannūte ittatabalkitu ālāni ša Natbi ikšud u Alzi ana sihirtiša kīma tīli abūbe
ashupu līṭīšunu aṣbat bilta u tāmarta elišunu ukīn dabdê ummānāt ṣēri
Ahlame-Armaya šaknu maddattu ša Suhi mahāri Idu Zaqqu birāte ša māt Aššur ana
miṣir mātišu uterru Arinu Turhu Zaduri kišittu ša Šubre ištu māt Aššur nasāhi
Apku mahrâ ša šarrāni ālikū pāniya ēpuš ēnahma ana tīli karmē itūru ālu šuātu
ana eššūte abni ištu uššēšu adi gabadibbīšu arṣip ušeklil ussim ušerrih eli
mahrê utēr ēkal bēlūtiya šūturta ina qerebšu arṣip ina limme Dur-mati-Aššur ana
Hanigalbat rapašte lū allik Nur-Adad Temannaya ummānātišu idkâ ina Paʾuzi ša šēp
Kašiyari sidirta lū niškunu itti ahāʾiš lū nimdahhiṣi ištu Paʾuzi adi Naṣipina
dabdâšu aškunu narkabātišu ma’dāte aṣēʾ ina limme Ili-emuqaiya šaniātešu ana
Hanigalbat lū allik ina Naṣipani ittišu lū amdahhiṣi dāmī qurādīšu ṣēra lū aṣrup
ana Iaridi lū ērub eṣēdī mātišu ēṣidi Saraku ana ramāniya lū amnu še’ī u tibnī
ina libbi lū atbuku ina limme Ninuaiya šalšūtešu ana Hanigalbat lū allik
Huzirina aṣbat dūra ana nalbân lū albišu ālāni ša šēp Kašiyari ša Mamli
Temannaya iṣbatu šēpīya lū iṣbutū ēkallātišu ana ramāniya lū amnu ina ūmešuma
pagūta rabītu pagūta ṣehertu šēbultu ša māt mar-Adini ahi ša Puratte šaknu lū
amhur ina limme Likberu rabūtešu ana Hanigalbat lū allik enūma Muqquru Temannaya
māmīt ilāni rabûti ētiqma ana qabli u tāhāzi igrânni ana āl dannūtišu qaštišu
dannīti ummānātišu rapšāte u Arime ittikilma ittiya ibbalkit ina hissat libbiya
ša ina šarrāni abbīya lā bašû ālāni battubattešu addi ālšu ana nalbân hirīṣa lū
ihruṣ ištu pān kakkīya ezzūte tāhāziya šitmuri emūqīya dannāte iplahūma ina
šipṣi danāni ana Radammate ērub ana šuāšu ina qabli ēkallišu ušērissu makkūršu
aban šadî šūquru narkabāti sisê aššātišu mārīšu mārātišu šallassu kabitta ana
pāniya lū ēšur ana šuāšu adi ahhīšu ina birīte siparri lurappiqšunu ana āliya
Aššur ubla līta u danāna ša Aššur bēliya eli Hanigalbat altakkan ina limme
Adad-aha-iddina šakin Libbi-ali 5-te-šu₂ ana Hanigalbat lū allik maddattu ša
mātāti lū amhur Nur-Adad Temannaya ina Naṣibina lū ēsiršu 7 ālāni battubattešu
lū addi Aššur-dini-amur tartānu ina libbi lū ušēšib hirīṣa ša ina pāna lā bašû
kiṣir šadê danni limētuššu lū ihruṣ 9 ina ammati lū urappiš ana šupāli dannassu
mê lū ušikšidi dūru ina muhhi hirīṣi qurādīya kīma nabli hirīṣašu ušalbi išassū
elišu rigmu šerrī kīma abūbu naspante dannu gišparrī elišu x Nisaba lū uzammâššu
libbi ša parakkišu nīqī ellūti upallika alpī ittanaqqi kurunna kašmahha ušerdi
karānī ella duššupa ša šadê ušallim nīqīšu iškuna u ištu tanatti šutarruhūtišu
uštarrih kalîšina mātāti šarrāni uštanapšaqū šadê išubbū šarru ana rabûtišu
šukunniš iqbi eṭlu ša Aššur tanatti qardūtišu šutarruhu epšīssu ša Dagan šar
mušerbû tanattišu Nur-Adad adi ummānātišu rapšāte kīma šallati ana pāniya
utēraššu ālāni ištu nišī māt Aššur ašruqšunu minûssu amnu ina limme annîma ina
gerriyama ša Nur-Adad Temannaya adi ummānāti rapšāte kīma šallate ana pāniya
utēra ana mātiya ublaššu Sikkur Sappanu lū almi ittišunu amdahhiṣi dīktašunu
maʾattu lū adūk šallassunu būšīšunu makkūrīšunu alpīšunu ṣēnīšunu ušēṣia ana
āliya Aššur ubla ālāni ša pāhāt Sikkur Sappani ana sihirtišunu akšud sitātešunu
ištu pān kakkīya dannūte ipparšidū ūrdūni šēpīya iṣbutū maddattu amhuršunu bilta
u tāmarta udannin elišunu ukīn ina Simani UD.15 limme Ina-Iliya-allak ana
nērārūte ša Kumme lū allik nīqī ana pān Adad ša Kumme bēliya lū ēpuš ālāni ša
Habhi nakrīšu ša Kumme ina išāti aqlu eṣēdī mātišu lū ēṣidi bilta u tāmarta
udannin elišunu ukīn ina Nisanni limme Šamaš-abuya šaniātešu ana nērārūtu ša
Kumme lū allik Satkuri Iasaddu Kunnu Tabsia ālāni ša Habhi ša limēt Kumme sisê
ṣimdāt nīriya lū iklû ālāni šuātunu akšud ina išāti aqlu appul aqqur ina qibīt
Aššur bēli rabê bēliya u Ištar bēlet qabli u tāhāzi ālikat pānāt ummānīya
rapšāte ina Simani ina limme annîma 5-te-šu₂ ana Hanigalbat lū allik maddattu ša
Hanigalbat eliš u šapliš lū amhur Hanigalbat rapaštu ana pāṭ gimriša lū apēl ana
miṣir mātiya lū utēr ištēn pâ ušeškiššunūti Habur lū ēbir ana Guzani ša
Abi-salamu mar-Bahiani ukallūni lū allik ana Sikani ša ina rēš ēni ša Habur
šaknūni lū ērub ina emūqī ṣīrāte ša Šamaš bēl kulūliya rā’im šangûtiya
narkabātišu maʾattu sisê ṣimdāt nīri kaspu hurāṣu makkūr ēkallišu lū amhuršu
maddattu elišu ukīn ina gerriyama eli šiddi Habur lū aṣbat ina Arnabani lū bēdāk
ištu Arnabani attumuš ina Ṭabite bēdāk ištu Ṭabite attumuš ana Šadikanni lū ērub
biltu maddattu narkabtu hurāṣu lū amhur ištu Šadikanni attumuš ina Kisiri bēdāk
ištu Sikiri attumuš ana Qatni ērub Amil-Adad Qatnaya dāgil pāni ušēšib makkūr
ēkallišu narkabtu sisê ereqqī alpī lū amhuršu maddattu elišu ukīn ištu Qatni
attumuš ina šadê būṣi ina muhhi Habur assakan bēdāk ištu šadê būṣi attumuš ana
Dur-aduklimmu ērub Dur-aduklimmu ana ramāniya lū amnu ultu Dur-aduklimmu attumuš
ana Laqe ana Zurih Baratara mar-Halupe ukallūni lū allik biltu u maddattu lū
amhuršu ana āli ša Harani lū ētiq biltu maddattu amhur ana Sirqi ša šēp ammâte
ša Puratte šaknūni ša Mudadda Laqaya ukallūni lū allik biltu maddattu makkūr
ēkallišu alpī agālī biltu u maddattu ša Laqe ana pāṭ gimriša eliš u šapliš lū
amhur maddattu ša Hindani lū amhur ana āliya Aššur ubla ēkallāti ina šiddi
mātiya arṣip sisê ṣimdāt nīri ina emūq mātiya eli ša pāna ušāter arkus Ninurta
Nergal ša šangûti irammū būl ṣēri ušatlimūnima epēš ba’āri iqbûni šeš šūši nēšē
ina narkabtiya pattūte ina qitrub meṭlūtiya ina šēpīya lasmāte ina pašhi adūk
arbaʾu šūši rīmī adūk 9 šūši rīmī dannūte šūt qarnī balṭūti uṣabbita šeš pīrī
ina mithuṣi adūk ina šubte lū addi arbaʾu pīrī balṭūti aṣbat 5 ina kippi aṣbat
nēšē rīmī pīrī ayyalī turāhī serrēmē ṣabāti lurmī sugullāte ina Libbi-ali ekṣur
enūma bīt Gula bēltiya mahrû ša ina pāna Tukulti-Ninurta abī iššak Aššur ēpuš
bītu šū ēnahma anhūssu unekkir dannassu akšud bīta šâtu eli mahrê mādiš utter u
ušerbe ištu uššēšu adi gabadibbīšu ušeklil u narîya aškun rubû arkû anhūssu
luddiš šumī šaṭra ina ašrišu lutēr Aššur u Gula ikribēšu išemmû munekkir šiṭriya
u šumiya Aššur u Gula šarrūssu liskipū šumšu zēršu ina māti luhalliqū Abu
UD.17.KAM₂ līmu Ili-napišti-uṣur ša rēši ša Adad-nerari šar māt Aššur šallutu ša
Sangara Hattaya Aššur-naṣir-apli šarru rabû šarru dannu šar kiššati šar māt
Aššur mār Tukulti-Ninurta šarru rabû šarru dannu šar kiššati šar māt Aššur mār
Adad-nerari šarru rabû šarru dannu šar kiššati šar māt Aššurma eṭlu qardu ša ina
tukulti Aššur bēlišu ittallakuma ina malkī ša kibrāt erbetta šāninšu lā īšû rēʾû
tabrâte lā ēdiru tuqumti edû gapšu ša māhira lā īšû šarru ša ultu ebertān
Idiqlat adi Labnana u Tamti-rabite Laqe ana sihirtiša Suhi adi Rapiqi ana šēpīšu
ušakniša ultu rēš ēni Subnat adi Nirib ša bētāni qāssu ikšud ultu nēreb ša
Habruri adi Gilzani ultu ebertān Zaba-šapliti adi Til-Bari ša ellān Zaban ultu
Til-ša-Abtani adi Til-Zabdani Hirimu Harutu birāte ša Karduniaš ana miṣri mātiya
uterra u rapšāte mātāt Nairi ana pāṭ gimriša apēl Kalhu ana eššūte aṣbat tīlu
labēru unakkir adi muhhi mê lū ušappil 1 mē 20 tikpī ana mušpali lū uṭabbi bīt
Ninurta bēliya ina qerebšu lū addi enūma ṣalam Ninurta šuātu ša ina pān lā bašû
ina hissat libbiya lamassi ilūtišu rabīti ina dumuq aban šadê u hurāṣi huššê lū
abni ana ilūtiya rabīte ina Kalhi lū amnûšu isinnātešu ša Šabaṭi u Ululi lū
aškun ēkurru šī ana nalbân lū akṣur parak Ninurta bēliya ina qerebšu lū addi
enūma Ninurta bēlu ina parakkišu elli ina atmanišu ša ruʾāme ina hūd libbišu ana
dārâte uššabu kīniš lippardâ arāk ūmēya liqbi šumʾud šanātiya littasqar šangûti
lirām ēma qabli u tāhāzī ašar uṣammaru ṣumrāt libbiya lū ušakšidanni ēkal
Aššur-naṣir-apli šar kiššati šar māt Aššur mār Tukulti-Ninurta šar kiššati šar
māt Aššur 10 manê ēkal Aššur-naṣir-apli šar māt Aššur mār Tukulti-Ninurta šar
māt Aššur mār Adad-nerari šar māt Aššurma makkūr bīt Kidmuri ša Kalhi ēkal
Aššur-dan šarru rabû šarru dannu šar kiššati šar māt Aššur mār
Tukulti-apil-Ešarra šar kiššati šar māt Aššurma Aššur-naṣir-apli šakin Enlil
iššak Aššur mār Tukulti-Ninurta šakin Enlil iššak Aššur mār Adad-nerari šakin
Enlil iššak Aššurma makkūr bīt Ištar ša Nina ša {m}x-x ana Samnuha
Mušezib-Ninurta ana balāṭišu iqīš ēkal Aššur-naṣir-apli šar kiššati šar māt
Aššur mār Tukulti-Ninurta šar kiššati šar māt Aššur mār Adad-nerari šar kiššati
šar māt Aššurma makkūr bīt Ninurta x šar kiššati šarru dannu šar māt Aššur
Aššur-naṣir-apli šakin Enlil iššak Aššur šarru rabû šarru dannu šar kiššati šar
māt Aššur mār Tukulti-Ninurta šarru rabû šarru dannu šar kiššati šar māt Aššur
mār Adad-nerari šarru rabû šarru dannu šar kiššati šar māt Aššurma Imgur-Enlil
Ialligu ša Bit-Adini akšud maddattu ša {URU}x-x-ga-x-x ēkal Aššur-naṣir-apli
šarru rabû šarru dannu šar kiššati šar māt Aššur mār Tukulti-Ninurta šar kiššati
šar māt Aššur mār Adad-nerari šar kiššati šar māt Aššurma kāšid mātāt Nairi ana
pāṭ gimriša ištu nērebī ša Habruri adi Gilzani ultu rēš ēni Subnat adi Šubre
qātī ikšud ultu ebertān Idiqlat adi Hatti Laqe ana sihirtiša Suhu adi Rapiqi
ultu nērebī ša Babiti adi Hašmar Zamua ana sihirtiša ištu ebertān Zaba-šupali
adi Til-Abari ša ellān Zaban adi Til-ša-Abatani ultu Til-ša-Abatani adi
Til-ša-Zabdani Hirimu Harutu birāte ša Karduniaš ana miṣir mātiya utīra ina
mātāti u huršānī ša apēlušununi šaknūtiya altakkan maddattašunu amhur urdūtu
uppušu ṣalam šumi ša Tukulti-apil-Ešarra qaqqad muqtablīšunu sisê imērī ina
ūmešuma ina pî ilāni rabûti šarrūtī bēlūtī kiššūtī ūṣâ šarrāku bēlāku nâdāku
ṣīrāku kabtāku šurruhāku ašarēdāku uršānāku qarrādāku labbāku u zikarāku rubû
arkû anhūssu luddiš šumī šaṭra ina ašrišu lutēr Aššur bēlu rabû ikribēšu išemme
mār Tukulti-apil-Ešarra šar kiššati šar māt Aššur mār Aššur-reša-iši šar kiššati
šar māt Aššurma sitātešunu uqatta x ša ištu tarṣi Šalmanu-ašared šar māt Aššur
abiya nišē māt Aššur x x u du’āki igmurūni kullat mārīšunu mārātišunu ana kaspī
ipšurūni ina siqir Aššur bēliya ana hubtāni lū ahtabta dīktašunu maʾatta lū adūk
šallassunu būšīšunu makkūršunu alpīšunu ṣēnīšunu ašlula ana āliya Aššur ubla
narkabāti ummānāti adki ālānišunu appul aqqur ina išātāti ašrupu sītāt
ummānātešunu ša ištu pān kakkīya ipparšidūni ištu x adi Halhalauš ša Sa-x-zi
arkišunu artedi dīktašunu maʾatta adūk šallassunu makkūršunu ašlul ina qibīt
Aššur bēliya ana Katmuhi lū allik Šara-x x appul aqqur ina išātāti ašrup
Kundibhale šar Katmuhi ina qabal ēkallišu qātī lū ikšussu x-silla dāgil pāni ša
ramāniya ina kussî bēlūtīšu ušēšib Kundibhale šar Katmuhi ana māt Aššur ubla ina
Arbail lū akūṣ maškašu dūra ša x-naš uhallip ina qibīt Aššur bēliya dakût
ummānāteya aškun Mat Musraya ša ittiya ikkirūni akšud ālānišunu appul aqqur ina
išātāti ašrup šallassunu ana lā mīni ušēṣâ ana āliya Aššur ubla x-e ša Aššur
bēliya ša ištu tarṣi x maddattu ana Aššur bēliya iklû bīt Aššur bīt Šamaš ina
qibīt Aššur bēliya ana Kirriuri lū allik Šuhu {URU}x Simerra Lu-x ālāni ša
Kirriuri lū akšud šallassunu būšīšunu makkūrīšunu alpīšunu ṣēnīšunu ušēṣâ ana
āliya Aššur ubla ilānišunu kī qīšūte ana Aššur bēliya lū aqīš nišē māt Aššur
anhāte ša ištu pān sunqi bubūte hušahhi ālānišunu bītātišunu uššerūni ana mātāti
šaniāte ēliʾūni utēraššunu ālānišunu bītātišunu naṭûte ušaṣbissunu šubtu nēhtu
ušbū ēkallāti ina šiddī mātiya arṣip epinnāti ina šiddi mātiya arkus še’ū
tabkāni eli ša pāna ušāter atbuk Ninurta u Nergal ša šangûtī irammū būl ṣērī
ušatlimūnima epēš buʾʾuri iqbûnimma 1 līm šeš mē rīmī adūk 2 puhālu rīmī dannūte
ina šubte uṣabbita 56 pīrī adūk enūma Ekallu-eššetu ša Baltil ša ina pān x iššak
Aššur mār x iššak Aššurma rubû ālik pāniya ēpušu ēkallu šuʾātu ēnahuma anhūssa
unekkir ašarša umessi dannassa akšuda ištu uššēša adi gabadibbēša arṣip ušeklil
eli mahrīti ussime narêya alṭur ina qerbiša aškun ša narêya u šumī šaṭru
ipaššiṭuma šumšu išaṭṭaru likkalmušu {ITI}x UD.x.KAM līmu x-dannani
ša-pān-ēkalli Aššur-naṣir-apli šar māt Aššur mār Tukulti-Ninurta šar māt Aššur
mār Adad-nerari šar māt Aššurma makkūr bīt Ninurta x Til-ša-Zabdani u
Til-ša-Abatani x ultu uššēšu adi gabadibbīšu arṣip ušeklil ussim ušarrih eli ša
pāna ušātir maddattu ša {m}x hurāṣī annakī erî parzillī x taphi erî x.MEŠ erî x
amhur ša siqrišu anhūssu x maddattu ša {m} x Aššur-naṣir-apli šarru rabû šarru
dannu šar kiššati šar māt Aššur mār Tukulti-Ninurta šarru rabû šarru dannu šar
kiššati šar māt Aššur mār Adad-nerari šarru rabû šarru dannu šar kiššati šar māt
Aššurma eṭlu qardu ša ina tukulti Aššur bēlišu ittallakuma ina malkī ša kibrāt
erbetta šāninšu lā īšû šarru ša ultu ebertān Idiqlat adi Labnana u Tamti-rabite
Laqe ana sihirtiša Suhi adi Rapiqi ana šēpīšu ušekniša ultu rēš ēni Subnat adi
nērebī ša Habruri adi Gilzani ultu ebertān Zaba-šapliti adi Til-Bari ša ellān
Zaban ultu Til-ša-Abtani adi Til-ša-Zabdani Hirimu Harutu birāte ša Karduniaš
ana miṣri mātiya utēr u rapšāte mātāt Nairi ana paʾaṭ gimriša apēl āla šū ana
eššūte aṣbat Imgur-Enlil šumšu abbi ēkurra šī ina libīt ēkalliya lū addi ṣalam
Mamu bēliya ina libbi lū ušēšib ana Labnana lū allik gušūrī erēni šurmēni
daprāni akkis gušūrī erēni eli ēkurri šī uṣabbit dalāt erēni ēpuš ina mesir
siparri urakkis ina bābāniša urette ēkurra šī ussim ušarrih Mamu bēlu rabû ina
libbi ušēšib narûwa ašṭur ina ēkurrišu aškun rubû arkû ina šarrāni mārīya ša
Aššur inabbûšu Aššur bēlu rubû Mamu āšib ēkurri šī ina nīši īnīšunu kīniš
liṭṭulūšu šumšu zēršu ina mātišunu lukinnū ša narûwa emmaruma annâ mīna iqabbû
Ištar bēlat qabli u tāhāzi kakkīšu lū tušabbir kussâšu lū tēkimšu ša narûwa
emmaruma išassū šamnī ipaššašu nīqa inaqqû ana ašrišu uterru Aššur bēlu rabû
ikribīšu išemme ina tāhāzi ša šarrāni ašar taqrubte ammar libbišu ušamṣâšu ēkal
Aššur-naṣir-apli šar māt Aššur mār Tukulti-Ninurta šar kiššati šar māt Aššurma
bīt Ištar ša Ninua ēpušma arṣip Magarisu ša Bit-Iahiri akšud ēkal
Aššur-naṣir-apli šar kiššati šar māt Aššur mār Tukulti-Ninurta šar māt Aššur mār
Adad-nerari šar māt Aššurma maddattu ša Suhi ṣalam Aššur-naṣir-apli šar kiššati
šar māt Aššur mār Tukulti-Ninurta šar kiššati šar māt Aššur mār Adad-nerari šar
māt Aššurma Marduk apkal ilāni bēl têrēte Ninurta qarrād Igigi u Anunnaki Nergal
gitmālu šar tamhāri Nusku nāš haṭṭi elleti ilu multālu Ninlil hīrti Enlil ummi
ilāni rabûti Ištar rēštīti šamê erṣeti ša paraṣ qardūte šuklulat ilāni rabûte
gāmerūt purussî mušimmū šīmāti ana šadê Hamani ēli Hatte ana sihirtiša x ultu
Gargamiš ša Hatte Laqe ana sihirtiša Suhi adi Rapiqi ana šēpīya ušekniša ultu
rēš ēni Subnat adi Nirib ša bētāni kīma Adad rāhiṣi elišunu ašgum ultu nērebē ša
Habruri adi Gilzani Hubuškia ana šēpīya ušekniša Zamua ana pāṭ gimriša ana nišī
mātiya amnu ṣābit līṭē šākin līte ša kalîšina mātāti ana Tamti-rabite ša Amurri
allik ina Tamdi-rabite kakkīya lū ullil nīqī ana ilāniya lū aṣbat šarru ṣīru ša
mātāti kalîšina ultu ṣīt Šamši adi ereb Šamši x Kalhu ana eššūte aṣbat tīlu
labēru lū unakkir adi muhhi mê lū ušappil 1 mē 20 tikpī ana mušpali uṭabbi nišī
kišitti qātīya ša mātāti ša apēlušinani ša Suhi Laqe ana sihirtiša ša Sirqu ša
nēberti Puratte Zamua ana pāṭ gimriša alqâ ina libbi ušaṣbit nārtu ultu
Zaba-eliti ahrâ Pattu-hegalli šumša abbi kirâti ina limētušša azqup inbī karānī
ana Aššur bēliya u ēkurrāt mātiya aqqi āla šū ana Aššur bēliya aqīš rubû arkû
ina šarrāni mārīya ša Aššur šumšuma ana rēʾût māt Aššur inabbûšu x Qatanaya
amēlē šīmī naši maddattu ša {m}x-x kaspī hurāṣī annakī erî taphī erî x-x-x erî
x-x-x.MEŠ lubulti birme u kitê amhur x Šamšu kiššat nišī rubû iššak Aššur ana
pāṭ gimriša maddattu ša Sarugaya x rēmēnû x māt Aššur rubû ālik pāniya ša {URU}x
x arkû ina šarrāni ēkal Tukulti-Ninurta šar kiššati šar māt Aššur mār
Adad-nerari šar kiššati šar māt Aššur mār Aššur-dan šar kiššati šar māt Aššurma
qarrādāku labbāku u zikarāku ašarēdāku ṣīrāku šitmurāku ana zakār šumiya danni
malkī kibrāt erbetti kīma qanî mehê išubbū ana ṣabāt gerriya kakkīšunu kīma
kitekittê iṣuddū eṭlu qardu ša ina tukulti Aššur bēlišu ištu ebertān Zabe-šupali
šiddi Lullume Habhi ša bītāni māt Zamua adi nērebī ša Namri illikuma Qumani
rapšāte adi Mehri Salua u Uraṭri ana šēpīšu ušekniš ana nērārūte ša Kumme lū
allik nīqī ana pān Adad ša Kumme bēliya lū ēpuš sītāt ālāni ša māt Habhi nakrīšu
ša Kumme ina kakkī ušamqit kišitte x Katmuhi ana pāṭ gimriša ipēluma ana miṣir
mātišu utēru biltu u maddattu elišunu ukīn dabdâ Šamaš-mudammiq sugullu ša pīrī
tarbīt āli sugullu ša rīmī tarbīt āli sugullu ša x-x-x x-i-te x-x-te amhur
Aššur-naṣir-apli šarru rabû šarru dannu šar kiššati šar māt Aššur mār
Tukulti-Ninurta šarru rabû šarru dannu šar kiššati šar māt Aššur mār Adad-nerari
šarru rabû šarru dannu šar kiššati šar māt Aššurma kāšid ultu ebertān Idiqlat
adi Labnana u Tamti-rabiti mātāti kalîšina ištu ṣīt Šamši adi ereb Šamši ana
šēpīšu ušekniša ēkal Aššur-naṣir-apli šarru rabû šarru dannu šar kiššati šar māt
Aššur mār Tukulti-Ninurta šar kiššati šar māt Aššur mār Adad-nerari šar kiššati
šar māt Aššurma makkūr Kalhi ultu rēš ēni Subnat adi Niribe ša bītāni qāssu
ikšudu ultu nērebē ša Habruri adi Gilzani ultu ebertān Zaba-šapliti adi Til-Bari
ša ellān Zaban ultu Til-ša-Abatani adi Til-ša-Zabdani Hirimu Harutu birāte ša
Karduniaš ana miṣri mātiya utēr u rapšāte mātāt Nairi ana pāṭ gimriša apēl Kalhu
ana eššūte aṣbat ēkal bēlūtiya ina qerbešu addi ēkallu šī ana nanmar malkī u
rubê ša dārâte ēpuš ussimši ušarrihši umāmī šadê u tâmāti kalîšunu ša pūli peṣê
u parūte ēpuš ina bābāniša ušezziz Aššur bēlu rabû šar gimrat ilāni rabûti Anu
gešru rēštû mušīm šīmāti Ea šar apsî bēl nēmeqi hasīsu Sin eršu bēl agê šaqû
namrīri Marduk apaklu ili bēl tîrēte Adad gešru kaškašši ilāni ṣīru Ninurta
qardu qarrādi ilāni mušamqit lemnūte Nusku nāši haṭṭi ellete ilu multālu Ninlil
hīrti Enlil ummi ilāni rabûti Nergal gitmālu šar tamhāri Enlil ṣīru ab ilāni
bānû kullati Šamaš dayyān šamê erṣeti mumaʾʾeri gimri Ištar rēštīti šamê erṣeti
ša paraṣ qardūti šuklulat ina ūmešuma ina pî ilāni rabûti šarrūtī bēlūtī kiššūtī
ūṣâ šarrāku bēlāku naʾdāku gešrāku kabtāku šurruhāku ašarēdāku uršānāku
qarrādāku labbāku u zikarāku Aššur-naṣir-apli šarru dannu iššak Aššur u Ninurta
nibīt Sin megir Ani namad Adad kaškaš ilāni anāku kakku lā pādû mušamqit māt
nukrīšu anāku šarru lēʾû qabli šāgiš ālāni huršānī ašarēd tuqmati šar kibrāt
arba’i munēr ayyābīšu mušharmeṭi kullat nakrīšu šar kiššat kibrāte ša naphar
malkī kalîšunu šar mušakmiṣi lā kanšūtešu ša naphar kiššat nišī ipēlu šīmāte
annâte ina pî ilāni rabûti ūṣānimma ana šīmtiya kīniš ukinnū ina biblāt libbiya
u terṣi qātiya Ištar bēltu rā’imat šangûtiya lū tamgurannima epēš qabli u tāhāzi
libbaša ublamma enūma Aššur bēlu rabû nābû šumiya mušarbû šarrūtiya eli šarrāni
ša kibrāt arba’i šumī rabîš lū ušarbû kakkašu lā pādâ ana idī bēlūtiya lū
ušatmihi mātāti huršānī dannūte ana pêli šuknuše u šapāri aggiš umaʾʾeranni ina
tukulti Aššur bēliya arhī pašqūte šadê marṣūte ina gipiš ummānīya lū attallakma
šānini ul ibši ina šurrat šarrūtiya ina mahrê palêya ša Šamaš dayyān kibrāti
ṣulūlšu ṭābu eliya iškunu ina kussî šarrūti rabîš ūšibu haṭṭi murtêʾat nišī ana
qātiya ušatmihu narkabāti ummānīya adki gerrī pašqūte šadê marṣūte ša ana mētiq
narkabāti u ummānāte lā šaknū ētetiq ana Tumme allik Libe āl dannūtišunu Surra
Abuqu Arura Arube ša ina birīt Urini Aruni Etini šadê dannūte šaknū akšud
dēktašunu ma’atta adūk šallassunu būšašunu alpīšunu ašlula ṣābē igdurrū šadû
marṣu iṣṣabtū šadû marṣi danniš arkišunu lā allik šadû kīma ziqip patri parzilli
šēssu nādi u iṣṣūr šamê muštaprišu qerebšu lā i’īru kīma qinni udīni ina qereb
šadê dannassunu iškunu ša ina šarrāni abbīya mamma ina qerebšunu lā iṭhû ina 3
UD.ME.KAM₂ qurādu šadû ihīṭa gapšu libbašu tuqumta ubla ēli ina šēpīšu šadû
usahhipa ihpi qinnašunu puhuršunu uparrir 2 mē ṣābē tidūkišunu ina kakkī ušamqit
šallassunu kabitta kīma maršīt ṣēni ašlula dāmīšunu kīma napāsi šadû lū aṣrup
sitātešunu hurru natbāku ša šadê ēkul ālānišunu appul aqqur ina išātāti ašrup
ultu Tumme attumuš ana Habruri attarad maddattu ša Habruri Simesi Simerra
Ulmania Addauš Hargaya Harmasaya sisê kūdanī alpī immerī karānī diqārī siparri
maddattašunu amhur zabbil kudurri elišunu ukīn ultu Habruri attumuš ina nērebe
ša Hulunu ana Habhi ša bētāni ētarba Hattu Hataru Ništun Sabidi Metqia Arṣuain
Tela Halua ālāni ša Habhi ša ina birīt Usu Arua Arardi šadê dannūte šaknū akšud
dēktašunu ma’atta adūk šallassunu būšašunu ašlula ṣābē igdurrū ubānu āṣītu ša
pūt Ništun ša kīma erpeti ultu šamê šuqallulat iṣṣabtū ša ina šarrāni abbīya
mamma ina qerebšunu lā iṭhû qurādīya kīma iṣṣūrāti elišunu iše’û 2 mē 1 šūši
ṣābē muddahṣīšunu ina kakkī ušamqit qaqqadātišunu unekkis ana asîte arṣip
sitātešunu kīma iṣṣūrī qinnī ana kāpi ša šadê iddûni šallassunu būšašunu ultu
qereb šadê ušērida ālāni ša ina qereb huršānī dannūte šaknū appul aqqur ina
išātāti ašrup ummānāti ammar ultu pān kakkīya ipparšidūni ūrdūni šēpīya iṣbutū
biltu maddattu u zabbil kudurri elišunu aškun Bubu mār Buba mār bēl āli ša
Ništun ina Arbail akūṣ mašakšu dūra uhallip batūlīšunu batulātešunu ana maqlūti
aqlu āla appul aqqur ina išātāti ašrup akulšu ina ūmešuma ālāni ša Nirbi
dūrānišunu dannūte appul aqqur ina išātāti aqlu ultu Nirbi attumša ana Tušha
aqṭirib Tušha ana eššūte aṣbat dūršu labēru unakkir ašaršu umessi dannassu akšud
dūru eššu ultu uššēšu adi gabadibbīšu arṣip ušeklil ussim ušarrih ēkalla ana
šubat šarrūtiya ina libbi addi dalāti ēpuš ina bābāniša urette ēkallu šī ultu
uššēša adi gabadibbīša arṣip ušeklil ṣalam bunnannîya ša pīli peṣê ēpuš tanatti
kiššūtiya šūturte u ilkakāt qurdiya ša mātāt Nairi ētappašu ina libbi alṭur ina
Tušha ušazziz narêya alṭur ina dūrišu aškun nišī māt Aššur annâte ša ultu pān
sunqi bubūte ana šadâni mātāti šaniāte ana Šubre ēliʾūni utēraššunu ina Tušha
ušaṣbissunu ālu šuātu ana ramēniya aṣbat šeʾī u tibnī ša Nirbi ina libbi atbuk
sītāt Nirbi ša ultu pān kakkīya ipparšidūni ūrdūni šēpīya iṣbutū ālānišunu
bītātišunu naṭûte ušaṣbissunu biltu maddattu sisê kūdanī alpī immerī karānī
zabbil kudurri eli ša pān ušātir ana muhhišunu aškun mārīšunu kī līṭūte aṣbat kī
ina Tušha usbakūni maddattu ša Amme-baʾli mar-Zamani Ili-hite Šubriaya Labṭuru
mār Ṭupusi Nirdun u maddattu ša Urume ša bētāni ša šarrāni ša mātāt Nairi
narkabāti sisê kūdanī kaspī hurāṣī diqārī siparri alpī immerī karānī
maddattašunu amhur zabbil kudurri eli mātāt Nairi altakan ina tayyartiya ša
mātāt Nairi Nirbu ša libbi Kašiyari ittabalkat 9 ālānišunu ūtaššerū Išpilipria
āl dannūtišunu u šadû marṣu ittaklūma ubānāt šadê assibi aktašad ina qereb šadê
danni dēktašunu adūk dāmīšunu kīma napāsi šadû aṣrup sitātešunu hurru natbāku ša
šadê lū ēkul šallassunu būšašunu ašlula qaqqadāt muqtablīšunu unekkis dimtu ina
rēš ālišunu arṣip batūlīšunu batulātešunu ana maqlūti aqlu ina nēreb ša Buliyana
ētarba šiddi Luqia aṣbata ina mītaktiya ālāni ša Habhi ša ina nērebe aktašad
dēktašunu ma’atta adūk šallassunu ašlula ālāni ina išātāti assarap ana Arduba
attiṣia ina ūmešuma maddattu ša Ahi-ramu mar-Iahiri ša Zallaya mar-Bahiani
Hattaya u šarrāni ša Hanigalbat kaspī hurāṣī annakī diqārī siparri alpī immerī
narkabāti maddattašunu amhur ina limme Aššur-iddin ṭēmu uttērūni mā Nur-Adad
nasīku ša Dagara ittabalkat Zamua ana sihirtišu ahāʾiš iṣbutū nērubu ša Babite
dūru irṣipū ana epēš qabli u tāhāzi ana libbiya itbûni ummānāti ana gipiš
ummānātišunu ittaklūma tāhāzu ēpuš ina emūqī ṣīrāti ša urigalli ālik pāniya
ittešunu amdahhiṣ dabdâšunu aškun puhuršunu uparrir 1 līm arbaʾu mē 1 šūši ṣābī
mundahṣīšunu ina nēreb adūk Uze Berutu Lagalaga āl dannūtišu adi 1 mē ālāni ša
limētuššunu akšud šallassunu maršīssunu alpīšunu ṣēnīšunu ašlula Nur-Adad ana
šūzub napšātišu ana šadê marṣi ēli 1 līm 2 mē ummānātišunu assuha ultu Dagara
attumuš ana Bara aqṭirib Bara aktašad 3 mē 20 ṣābē tidūkišunu ina kakkī ušamqit
alpīšunu ṣēnīšunu šallassunu kabitta utēra 3 mē ummānātišunu assuha ina Tašriti
UD.15.KAM₂ ištu Kalzi attumuš ālāni ina išātāti aqlu Larbusa āl dannūtišu ša
Kirteara 8 ālāni ša limētuššu akšud ṣābī igdurrū šadû marṣu iṣṣabtū šadû kīma
ziqip patri šēssu nadi šarru itti ummānātišu arkišunu ēli ina qereb šadê
pagrīšunu addi 1 mē 72 ṣābē tidūkišunu adūk ṣābī mādūte ina kāpi ša šadê atbuk
šallassunu būšašunu alpīšunu ṣēnīšunu utēra ālānišunu ina išātāti aqlu
qaqqadātišunu ina gupnī ša šadê ē’il batūlšunu ana maqlūte aqlu ina ušmanniyama
atūra bēdāk ina ušmanni annītema aktuʾaš 50 ummānāti ša Baraya ina mithuṣi ina
ṣēri adūk ina ūmešuma šarrāni ša Zamua ana sihirtišunu pulhi melamme ša Aššur
bēliya ishupšunu šēpīya iṣbutū sisê kaspu hurāṣi amhur mātu gabbe ša pâ ištēn
ušaškin sisê kaspu hurāṣu še’ī tibnu kadurru ēmessunu ultu Tukulti-Aššur-aṣbat
attumuš šēp Nispi aṣbat Berutu akšud ālu ina išātāti aqlu ina limme Miqti-adur
ina Ninua usbāku ṭēmu uttērūni mā Ameka Araš-tua maddattu u kadurru ša Aššur
bēliya lū iklû ina qibīt Aššur bēli rabê bēliya u urigalli ālik pāniya ina
Simani UD.1.KAM₂ šalšūtēšu ana Zamuaya aškuna dikûtu pān narkabāti maʾatte u
ummānātiya lā adgul ultu Kalzi attumuš Zaba-šapliti ētebir ina nēreb ša Babite
ētarba Radanu ētebir ina šēp šadê Simaki kal ūmēya aktuʾaš alpī immerī karānī
maddattu ša Dagara attahar ultu šēp Simaki narkabāti daʾʾātu pīthallu šaressu
issiya asseqe mūšu adi namāri artedi Turnat ētebir ina mithar sā’te ana Mamli āl
dannūtešu ša Araš-tua aqṭirib ina mithuṣi tidūki ālu assibi akšud 8 mē ṣābē
mundahṣīšunu ina kakki ušamqit pagrīšunu sūqi ālišunu umalli dāmīšunu bītātišunu
aṣrup ṣābī balṭūti mādūte ina qāte uṣabbita šallassunu ma’atta ašlula ālāni
appul aqqur ina išātāti ašrup Hudun adi 30 ālāni ša limētuššu akšud dēktašunu
ma’atta adūk šallassunu alpīšunu ṣēnīšunu ašlula ālāni appul aqqur ina išātāti
aqlu batūlšunu batulātešunu ana maqlūte aqlu Kiṣirtu āl dannūtišu ša Ṣabini adi
10 ālāni ša limētuššu akšud dēktašunu adūk šallassunu ašlula ālāni ša Baraya ša
Kirteara ša Duraya Bunisaya adi nēreb ša Hašmar appul aqqur ina išātāti ašrup
ana tīli u karmē utēr ultu libbi ālāni ša Araš-tua attumuš ina nēreb ša birīt
Lara Bidirgi šadê marṣūte ša ana mētiq narkabāti u ummānāti lā šaknū ētarba ana
Zamri āl šarrūtišu ša Ameka Zamuaya aqṭirib Ameka ultu pān kakkīya dannūti
tāhāziya šitmuri iplahma šadû marṣu iṣbat makkūr ēkallišu narkabātišu aššâ ultu
Zamri attumuš Lallu ētebir ana šadê Etini eqel namrāṣi ša ana mētiq narkabāti u
ummānāti lā šaknu ša ina šarrāni abbīya mamma ina qerebšunu lā iṭhû allik šarru
itti ummānāti ana šadê Etini ēli ana ušmanniyama atūra bēdāk ina rēṣūṭe ša Aššur
u Šamaš ilāni tiklēya ultu ušmanni annītema attumuš arkišu aṣbat Ediru lū ēbir
ina birti Sua Elaniu šadê dannūte dēktašunu ma’atta adūk makkūršu būšašu taphī
siparri diqārī saplī nazzī’āte unūt siparrī mādāte paššur hurāṣi ihzi alpīšu
ṣēnišu šallassu kabitta ultu šēp šadê Elaniu ašlul sisêšu ēkimšu Ameka ana šūzub
napšātišu ana Sabua ēli Zamru Arasidku Ammaru Parsindu Iritu Suritu āl šarrūtišu
adi 1 mē 50 ālāni ša limētuššu appul aqqur ina išātāti aqlu ana tīli u karmē
utēr kī ina pūt Parsindi usbakūni pīthallu kallāpu ana šubte ušēšib 50 ṣābē
mundahṣīšu ša Ameka ina ṣēri adūk qaqqadātišunu unekkis ina Zamri ina gupnī ša
tarbaṣ ēkallišu uʾʾil 20 ummānāti balṭāti ina qāte uṣabbita ina dūr ēkalli
umaggig ultu Zamri pīthallu kallāpu issiya asseqe ana ālāni ša Ata Arzizaya ša
ina šarrāni abbīya mamma ina qerebšunu lā iṭhû allik Arzizu Arsiandu āl
dannūtešu adi 10 ālāni ša limētuššu ša ina qereb Nispi šadê marṣi šaknū akšud
dēktašunu adūk ālāni appul aqqur ina išātāti aqlu ana ušmanniyama utēra ina
ūmešuma siparrī tabbilī kammāte šāriāte maddattu ša Sipiamena ša kīma sinnišāte
ṣaprūni amhur ištu Zamri attumša Lara šadû marṣu ša ana mētiq narkabāti ummānāti
lā šaknu ina kalabbāte parzilli akkisi ina akkullī erî aqqur narkabāti ummānāti
ušētiqi ana āl Tukulti-Aššur-aṣbat ša Lullu Arrakdia iqabbûšuni attarda šarrāni
ša Zamua ana sihirtišunu ultu pān namurrat kakkīya u šurbat bēlūtiya ēdurma
šēpīya iṣbutū kadurrušunu ina Kalhi ēpušū kī ina Zamua usbakūni Hudunaya
Hartišaya Hubuškiaya māt Gilzanaya pulhi melamme ša Aššur bēliya ishupšunu biltu
maddattu kaspu hurāṣu sisê lubulti birme alpī ṣēni karānī ana muhhiya ublūni
nišī ammar ultu pān kakkīya ipparšidūni x maddattu ša Katmuhi ina Til-uli
attahar ultu Katmuhi attumuš ina nēreb ša Ištarate ētarba ina Kibaki assakan
bēdāk ultu Kibaki attumuš ana Mateiate aqṭirib Matiaute adi kaprānišu aktašad 2
līm 8 mē ṣābē tidūkišunu ina kakkī ušamqit šallassunu maʾatta ašlul ummānāti
ammar ultu pān kakkīya ipparšidūni šēpīya iṣbutū ālānišunu ušaṣbissunu biltu
maddattu urāsī udannini elišunu aškun ṣalam bunnannîya ēpuš līte kiššūtiya ina
libbi alṭur ina Mateiate ušazziz ultu Mateiate attumuš ina Zazabuha assakan
bēdāk maddattu ša Habhi alpī immerī karānī diqārī taphī sapli gurpissī attahar
ultu Zazabuha attumuš ina Irsia assakan bēdāk Irsia ina išātāti aqlu maddattu ša
Sura alpī immerī karānī diqārī ina Irsia attahar ultu Irsia attumuš ina libbi
Kašiyari assakan bēdāk Madaranzu 2 ālāni ša limētuššu akšud dēktašunu adūk
šallassunu ašlul ālāni ina išātāti aqlu šeš ūmāte ina libbi Kašiyari šadê danni
eqel namrāṣi ša ana mētiq narkabāti u ummānāti lā šaknu šadû ina kalappāte akkis
ina akkullī erî aqqur narkabāti ummānāti ušētiqi Kašiyaru attabalkat šaniātešu
ana māt Nairi attarda ina Šigiša assakan bēdāk ultu Šigiša attumuš ana Madara āl
dannūtišu ša Labṭuri mār Ṭupusi aqṭirib ālu dān danniš arbaʾu dūrāni labi āla
assibi ultu pān kakkīya dannūte iplahūma makkūrīšunu būšašunu mārīšunu ana
šaprāte amhuršunu ana šūzub napšātišunu uššeršunu biltu maddattu urāsī elišunu
aškun ālāni appul aqqur ana tīli u karmē utēr ultu Madara attumuš ana Tušha
ētarba ēkalla ina Tušha ussarri maddattu ša Nirdun sisê kūdanī diqārī gurpissī
alpī immerī karānī ina Tušha attahar 1 šūši ālāni dūrāni dannūte ša šēp Kašiyari
ša Labṭuri mār Ṭupusi appul aqqur ana tīli u karmē utēr ina tukulti Aššur bēliya
ultu Tušha attumuš narkabāti dannāti pīthallu šaressu issiya asseqe ina raksūte
Idiqlat ētebir kal mušīti artedi ana Pitura āl dannūtišunu ša Dirraya aqṭirib
ālu marṣi danniš 2 dūrāni labi kerhušu kīma ubān šadê šaqi ina emūqī ṣīrāti ša
Aššur bēliya ina gipiš ummānātiya u tāhāziya šitmuri ittišunu amdahhiṣi ina 2
ūme lām Šamaš napāhi kīma Adad ša rihṣi elišunu ašgum nablū elišunu ušaznin ina
šipṣi u danāni muddahṣīya kīma Anze elišunu išēʾ ālāni akšud 8 mē ṣābē
muddahṣīšunu ina kakkī ušamqit qaqqadātišunu unekkis ummānāti balṭāti mādāte ina
qāti uṣabbita sitātešunu ina išātāti aqlu šallassunu kabitta ašlul asîtu ša
balṭūti ša qaqqadāti ina pūt abullišu arṣip 5 mē ummānāti ina pūt abullišunu ana
ziqipī uzaqqipi ālāni appul aqqur ana tīli u karmē utēr batūlīšunu ana maqlūte
aqlu Kukunu ša pî nēreb ša šadê Matni šaknu akšud 7 mē ṣābē tidūkišunu ina kakkī
ušamqit šallassunu maʾatta ašlul 50 ālāni ša Diriya akšud dēktašunu adūk
šallassunu ašlul 50 ummānāti balṭāti ina qāti uṣabbita ālāni appul aqqur ina
išātāti aqlu melamme bēlūtiya elišunu atbuku ultu Pitura attumša ana Arbakki
Habhi ša bētāni attarda ultu pān melamme šarrūtiya iplahūma ālānišunu ša dūrāni
dannūte uššerū ana šūzub napšātišunu ana Matna šadê danni ēli’ū arkišunu artedi
1 līm ṣābē muqtablīšunu ina qereb šadê marṣi unappiṣ dāmīšunu šadû aṣrup
pagrīšunu hurru nadabāku ša šadê umalli 2 mē ummānāti balṭāti ina qāti uṣabbeta
ištēn ana kappīšunu ubattiq 2 līm šallassunu ašlul alpīšunu ṣēnīšunu ana lā mēni
utēra Iyaia Salaniba ālāni dannūte ša Arbakki akšud dēktašunu adūk šallassunu
ašlul 2 mē 50 ālāni ša dūrāni dannūte ša mātāt Nairi appul aqqur ana tīli u
karmē utēr eṣādi mātišunu ēṣidi šeʾī tibnī ina Tušha atbuk Amme-baʾli mar-Zamani
rabûtešu ibbalkitūšuma idūkūšu ana turru gimelli ša Amme-baʾli allik Kalhu mahrâ
ša Šalmanu-ašared šar māt Aššur rubû ālik pāniya ēpušu ālu šū ēnahma iṣlal ana
tīli u karmē itūr āla šū ana eššūte abni nārtu ištu Zaba-eliti ahri
Babelat-hegalli šumša abbi kirâti ana limētuššu azqup inbī kalāma karānī aṣhut
rēšāti ana Aššur bēliya u ēkurrāt mātiya aqqi dūra ana eššūte arṣip ultu uššēša
adi gabadibbīša arṣip ušeklil ēkalla ana šubat šarrūtiya ana multaʾʾût bēlūtiya
ša dārâte ina libbi addi ussim ušarrih sikkāt karri siparri almeši dalāt ašūhī
ṣīrāti ēpuš ina mesir siparrī urakkisi ina bābiša uratti kussê ušī taskarinnī
paššurī šinnī uhhuzāte kaspī hurāṣī annakī siparrī parzillī kišitti qātiya ša
mātāti ša apēlušinani alqâ ina libbi aškun rubû arkû anhūssa luddiš šumī šaṭra
ana ašriša lutēr Aššur ikribēšu išemme ēkal kiššūte šubat šarrūtiya ša Kalhi lā
inaddima pān nakirē lā umaššar dalāti gušūrī sikkāt karri ša siparri qerebša lā
inašši ina āli šanê ēkalli šanīte lā išakkan gušūrīša lā ušabbar naṣṣabāteša lā
unassah mūṣî bāb zinniša lā ikassir bābša lā ipahhi ana bīt nakkamte lā ekkimši
ana bīt kīli lā išarrakši amēlî sinnišāteša ša bīt ṣibitte ina libbi lā essir
napṭartu lā irassipi ina libbi lā erraba mimma amāt lemutte lā ihassasama pān
ēkal kiššūtiya šubat šarrūtiya lā ušaparak ša kī pî mušarêya annê eppašu tamētu
šiṭriya lā uštennû Aššur Enlil ilāni rabûte mušarbû šarrūtiya bēlūssu ina naphar
mātāte lušarbû ina līte kiššūti u mētellūti lirtaddûšu bilat kibrāt arba’i ina
isqišu lušatlimū nuhšu ṭuhdu u hegallu ina mātišu lukinnū ša kī pî mušarêya annê
lā eppašu tamēt šiṭriya uštennû ana hulluq ṣalmiya annê u tamēti ana šunnê
uzunšu išakkanuma libbašu imallikušu u lū ṭupšarru lū bārû lū mamma šanû ṣalmu
šuātu hulliq ša pîšu lā epāše iqabbâššu ša mimma amāt lemutti ihassasama ana
epšetīya u ṣalmiya umʾʾaru anāku lā īde iqabbû u ina šarrūtišu pānišu ana batte
išakkanuma ṣalmu šū iʾabbatuma ihharammaṭu amātu ša pîšu uštennâ u ana ṣalmiya
šuātu limnīti ilteʾʾû Aššur bēlu rabû ilu Aššuru bēl šīmāti šīmātišu līrur
epšētišu lunakkir erreta marulta ša nasāh išdi šarrūtišu u hulluq nišīšu
littasqar sumqa bubūta u nibrītu u hušahha ana mātišu liddû ēkal
Aššur-naṣir-apli šar kiššati šar māt Aššur mār Tukulti-Ninurta šar kiššati šar
māt Aššurma Aššur-naṣir-apli šar māt Aššur šarru rabû šarru dannu šar kiššati
šar lā šanān šar kullat kibrāt arba’i Šamšu kiššat nišī šarru dannu nišīt Enlil
u Ninurta dāʾiš kullat nakirē muparriru huršānī šaqûti ša durugšunu lā ētiqu
zikaru dannu mukabbis kišād ayyābīšu muhalliq zāʾirīšu muʾabbit dūr nakrīšu
mušakniš lā kanšūtešu māhir bilti u maddāte ša kibrāt erbetta ṣābit līṭē šākin
līte eli malkī ša kalîšina kibrāti mār Tukulti-Ninurta šarru dannu šar māt Aššur
mār Adad-nerari šarri danni šar māt Aššurma eṭlu qardu ša ina tukulti Aššur Adad
Ištar Ninurta ilāni rēṣīšu ittallakuma ina malkī ša kibrāt erbetta šāninšu lā
īšû šarru dannu ša ištu ebertān Idiqlat adi Labnani u Tamti-rabite ša Amurri ša
šulum Šamši Hatti ana sihirtiša qāssu ikšudu ultu rēš ēni Subnat adi Nirbi ša
bētāni rapšāte mātāt Nairi ana pāṭ gimriša apēl Laqe ana sihirtiša akšud Suhi
adi Rapiqi ana šēpīya ušekniš ištu nērebī ša Habruri adi Gilzani ultu nērebi ša
Babiti adi Hašmar Zamua ana sihirtiša akšud ultu ebertān Zaban-šapliti adi
Til-Bari ša ellān Zaban adi Til-ša-Zabdani u Til-ša-Abtani Hirimu Harutu birāte
ša Karduniaš ana meṣir mātiya amnu ina mātāti kalîšina u huršānū ša apēluni
šaknūtiya altakkan urdūti uppušu biltu mādātu ukīn elišunu enūma bīt Ištar ša
Ninua ša Aššur-uballiṭ šar māt Aššur rubû ālik pāniya anhūssu uddišu bītu šuʾātu
ēnahma ultu tarṣi Bit-nathi adi x ēnahma i’’abit ašaršu umessi dannassu akšud
ištu uššēšu adi gabadibbīšu arṣip ušeklil eli mahrê ussim ušarrih narâ alṭur ina
libbi aškun rubû arkû anhūssu luddiš šumī šaṭra ana ašrišu lutēr Ištar bēlet
Nina ikribīšu išemme ina tāhāzi ša šarrāni ašra taqrubti ammar libbišu luṣṣīšu
munakkir šiṭriya u šumiya Ištar bēltu rabītu kussâšu līkimušu ina pān nakrīšu
kamîš lušēšibšu Aššur-naṣir-apli šarru rabû šarru dannu šar kiššati šar māt
Aššur šar kullat kibrāt erbetta Šamšu kiššat nišī rubû iššak Aššur eṭlu qardu ša
ina tukulti Aššur u Šamaš ittallakuma ina malkī ša kibrāt erbetta šāninšu lā īšû
mukabbis rēšēte ša šadê kalîš huršānī mušekniš lā māgirūt Aššur ša pāṭī eliš u
šapliš muttallik šamgāni āmeru durgī u šapšāqī šar mātāti šarhu ša arhī pašqūte
ittallaku ištamdahu šadê u tâmāti nabnītu ellutu šarru dapīnu mudiš targīgī rēʾû
kibrāt erbetta ša naphar kiššat nišī pâ ištēn ušaškinu mutēr gimilli māt Aššur
murappišu miṣir mātišu šarru ša biblāt libbišu Aššur ušekšidušuma naphar nakrīšu
ikšudu ešartu qāssu šar šarrāni šakkanak Aššur bēl mātāti šarru baʾʾīt ilāni
nišīt īnī Enlil enūma Anu Enlil u Ea uddûnimma ana rēʾût māt Aššur ibbûni kakka
haṭṭa agâ u šibirru ušatmehū bēlūti naphar mātāti lā māgirūt Aššur ana pêli u
šuknuši aggiš uma’’erūni eṭlu qardu ašarēd kalâ malikī mukabbis kišād malkī
šarhu bēl bēlē abūbu šamru māhir bilti u igisê ša kalîšina mātāti ša ana tīb
kakkīšu ezzūte gimir mātāti ihîlama ultanapšaqā kīma kiškittê iṣuddā mupattî
ṭūdāt šadê ša kīma šēlūt patri ana šamê ziqipta šaknū ša kīma šarūr Šamši
andillašu eli mātišu šuparruruma itabbalu nišēšu ina šulmi mār Tukulti-Ninurta
šakni Enlil iššak Aššur ša kullat zāʾirīšu inēruma ina gašīšī urettû pagrī
gērîšu mār māri ša Adad-nerari šakkanak ilāni rabûti ša sikipti lā māgirīšu
iltakkanu māhira lā īšû kāšid ultu ebertān Idiqlat adi Labnani u Tamti-rabiti ša
Amurri ša šulum Šamši Hatti ana sihirtiša qāssu ikšudu ultu rēš ēni Subnat adi
Urume rapaštu mātāt Nairi ana pāṭ gimriša apēl Laqe ana sihirtiša akšud Suhi adi
Rapiqi ana šēpīya ušekniši ultu nērebi ša Habruri adi Gilzani ultu nērebe ša
Babite adi Namri ana nišī mātiya amnu ultu ebertān Zaba-šapliti adi Til-Bari ša
ellān Zaban adi Til-ša-Zabdani u Til-ša-Abtani Hirimu Harutu birāte ša Karduniaš
ana miṣir mātiya utēr 50 līm ummānī lū adki ana Mehri allik Mehri ana sihirtiša
qātī ikšudu gašūrī ana Ištar ša Nina bēltiya ana ṣulūl Emašmaš u ana ṣulūl
ēkallātiya lū akkis enūma bīt Ištar ša Nina bēltiya ina qaqqar Emašmaš bīti
labēri ša Šamši-Adad šar māt Aššur rubû ālik pāniya ēpuš bītu šū ēnahma labērūta
illik ina gigallūti ša Nudimmud bēli rabê ina uzni rapalti ša Ea išruka ana
simat qarrādūtiša ša Ištar bēltiya bītu šuātu ašaršu umessi dannassu akšud ultu
uššēšu adi gabadibbīšu arṣip ušeklil eli mahrê ušātir Eku arattâ rabîš ana mūšab
Ištar bēltiya abni ilūtsa rabītu ina atmeniša nēhiš ušēšib libbi ilūtiša rabīte
uṭīb rubû arkû anhūssu luddiš šumī šaṭra ana ašrišu lutēr Aššur Ištar ilāni
rabûti rāʾimūt šarrūtiya bēlūssu ina naphar mātāti lušarbû ina līti kiššūti u
mētellūti lirtaddūšu bilat kibrāt erbetti ana išqišu lušatlimūma nuhšu ṭuhdu
hegallu ana mātišu lukinnū ša šumī šaṭra ipaššiṭuma šumšu išaṭṭara Adad gugal
šamê u erṣete ina birqi lamutte māssu libriq sunqu nibrītu hušahhu ana mātišu
liddi ēkal Aššur-naṣir-apli šar kiššati šar māt Aššur mār Tukulti-Ninurta šar
māt Aššur mār Adad-nerari šar māt Aššurma enūma dūru ša Baltil ša x rubû ālik
pāniya ēpuš ēnahma ašaršu umessi dannassu akšud ištu uššīšu adi gabadibbīšu
arṣip ušeklil eli mahrî ussim ušerrih narîya alṭur ina qerebšu aškun rubû arkû
anhūssu luddiš u narîya līmurma lilsi šamna lipšuš nīqa liqqi ana ašriša lutēr
{ITI}x UD.x.KAM₂ līmu Aššur-lākīnu-ubāša rittīšunu ina qibīt Aššur x ēsiršu
ālišu ana nalbân hirīṣa ihruṣ x-šunu ṣēnīšunu utēra ana Mal-x-hani āl
dannūtišunu x šallassunu būšīšunu 1 mē 74 ṣābī balṭūti ina qātiya aṣbat kunuk
Mušezib-Ninurta iššakku mār Ninurta-eriš MIN ma mār Samanuha-šar-ilani MIN ma
kišādu ša Tukulti-Ninurta šar māt Aššur mār Adad-nerari šar māt Aššur ēkal
Aššur-naṣir-apli šar kiššati šar māt Aššur mār Tukulti-Ninurta šar kiššati šar
māt Aššur mār Adad-nerari šar kiššati šar māt Aššurma ša bīt Ištar ša Ninua
ēpušma arṣip ēkal Aššur-naṣir-apli iššak Aššur nišīt Enlil u Ninurta narām Anim
u Dagan kašūš ilāni rabûti šarru dannu šar kiššati šar māt Aššur mār
Tukulti-Ninurta šarri rabê šarri danni šar kiššati šar māt Aššur mār Adad-nerari
šarri rabê šarri danni šar kiššati šar māt Aššurma eṭlu qardu ša ina tukulti
Aššur bēlišu ittallakuma ina malkī ša kibrāt erbetti šāninšu lā īšû rēʾû tabrâte
lā ādiru tuqumti edû gapšu ša māhira lā īšû šar mušakniš lā kanšūtešu ša naphar
kiššat nišī ipēlu zikaru dannu mukabbis kišād ayyābīšu dāʾiš kullat nakirē
muparriru kiṣir multarhī šarru ša ina tukulti ilāni rabûti bēlēšu ittallakuma
mātāti kalîšina qāssu ikšud huršānī kalîšunu ipēluma bilatsunu imhuru ṣābit līṭē
šākin līte eli kalîšina mātāti enūma Aššur bēlu nābû šumiya mušarbû šarrūtiya
kakkašu lā pādâ ana idât bēlūtiya lū itmuh ummānāt Lullume rapšāte ina qereb
tamhāri ina kakkī lū ušamqit ina rēṣūṭe ša Šamaš u Adad ilāni tiklēya ummānāt
mātāt Nairi Habhi Šubare u Nirib kīma Adad rāhiṣi elišunu ašgum šarru ša ultu
ebertān Idiqlat adi Labnana u Tamti-rabite Laqe ana sihirtiša Suhi adi Rapiqi
ana šēpīšu ušekniša ultu rēš ēni Subnat adi Urarṭi qāssu ikšud ultu nērebe ša
Habruri adi Gilzani ultu ebertān Zaba-šapliti adi Til-Bari ša ellān Zaban ultu
Til-ša-Abatani adi Til-ša-Zabdani Hirimu Harutu birāte ša Karduniaš ana miṣri
mātiya utēr ultu nēreb ša Babite adi Hašmar ana nišī mātiya amnu
Aššur-naṣir-apli rubû naʾdu pālih ilāni rabûti ušumgallu ekdu kāšid ālāni u
huršānī pāṭ gimrišunu šar bēlē mulaʾʾiṭ ekṣūte āpir šalummate lā ādiru tuqumti
uršānu lā pādû murīb anunte šar tanadāte rēʾû ṣalūlu kibrāti šarru ša qibīt pîšu
ušharmaṭu šadê u tâmāti ša ina qitrub bēlūtišu šarrāni ekdūte lā pādûte ultu ṣīt
Šamši adi ereb Šamši pâ ištēn ušaškin Kalhu mahrâ ša Salmanu-ašared šar māt
Aššur rubû ālik pāniya ēpuš ālu šū ēnahma iṣlal āla šū ana eššūte abni nišī
kišitti qātiya ša mātāti ša apēlušinani ša Suhi Laqe ana sihirtiša Sirqu ša
nēberti Puratti Zamua ana pāṭ gimriša Bit-Adini u Hatte u ša Lubarna Patinaya
alqâ ina libbi ušaṣbit tīlu labēru lū unakkir adi muhhi mê lū ušappil 1 mē 20
tikpī ina mušpali lū uṭabbi ēkal erēni ēkal šurmēni ēkal daprāni ēkal taskarinnī
ēkal meskanni ēkal buṭni u tarpiʾi ana šubat šarrūtiya ana multa’’īt bēlūtiya ša
dārâte ina libbi addi umām šadê u tâmāti ša pīli peṣê u parūte ēpuš ina bābāniša
ušezziz ussimši ušarrihši sikkāt karri siparrī almesi dalāt erēni šurmēni
daprāni meskanni ina bābāniša uretti kaspī hurāṣī annakī siparrī parzillī
kišitti qātiya ša mātāti ša apēlušinani ana maʾdiš alqâ ina libbi ukīn
Aššur-naṣir-apli šarru dannu šar kiššati šar māt Aššur šar kullat kibrāt erbetti
murteddû kalîš mātāti mār Tukulti-Ninurta šarru dannu šar kiššati šar māt Aššur
mār Adad-nerari šarru dannu šar kiššati šar māt Aššurma bīt Ištar bēltiya ultu
uššēšu adi gabadibbīšu arṣip ušaklil rubû arkû anhūssu luddiš ēkal
Aššur-naṣir-apli šar kiššati šar māt Aššur mār Tukulti-Ninurta šar māt Aššur mār
Adad-nerari šar māt Aššurma nēšē ina muhhi Baliha adūk ēkal Aššur-naṣir-apli
iššak Aššur nišīt Enlil u Ninurta narām Ani u Dagan kašūš ilāni rabûti šarru
dannu šar kiššati šar māt Aššur mār Tukulti-Ninurta šarri rabê šarri danni šar
kiššati šar māt Aššur mār Adad-nerari šar kiššati šar māt Aššurma ēkal
Tukulti-Ninurta šar kiššati šar māt Aššur mār Adad-nerari šar kiššati šar māt
Aššur mār Aššur-dan šar kiššati šar māt Aššurma šinip manê ša KA {NA₄}x ultu
nērebē ša Babite adi x sihirtiša ultu Zaba-šapliti x ellān Zab Hirimu Harutu
x-duniaš ultu Ṣuṣi ša eli Idiqlat adi x Dur-Kurigalzi adi Sippur-ša-Šamaš
Sippur-ša-Anunite qāssu ikšudu ša ēkalli ša Nemed-Tukulti-Ninurta
Aššur-naṣir-apli šakin Enlil iššak Aššur šarru rabû šarru dannu šar kiššati šar
māt Aššur mār Tukulti-Ninurta šarru rabû šarru dannu šar kiššati šar māt Aššur
mār Adad-nerari šarru rabû šarru dannu šar kiššati šar māt Aššurma makkūr bīt
Ištar ša Ninua ēkal Aššur-naṣir-apli šar kiššati šar māt Aššur mār
Tukulti-Ninurta šar kiššati šar māt Aššur mār Adad-nerari šar kiššati šar māt
Aššurma kisirti būrti ša bīt Kidmuri ana Aššur abu ilāni rabûte bēlišu Aššur-dan
šakan Enlil iššak Aššur mār Tukulti-apil-Ešarra šakan Enlil iššak Aššur mār
Aššur-reša-iši šakan Enlil iššak Aššur mār Aššur-rabi šakan Enlil iššak Aššurma
Aššur-naṣir-apli šar kiššati šar lā šanān šar kullat kibrāt erbetta Šamšu kiššat
nišī nišīt Enlil u Ninurta narām Ani Dagan kašūš ilāni rabûti šahtu narām
libbiki rubû megirki ša šangûssu eli ilūtiki rabīti iṭâbu tušaršidu palâšu eṭlu
qardu ša ina tukulti Aššur bēlišu ittallakuma ina malkī ša kibrāt erbetta
šāninšu lā īšû rēʾû tabrâte lā ādiru tuqumti edû gapšu ša māhira lā īšû šar
mušakniš lā kanšūtešu ša naphar kiššat nišī ipēlu zikaru dannu mukabbis kišād
ayyābīšu dāʾiš kullat nakirē muparriru kiṣri multarhī šarru ša ina tukulti ilāni
rabûti ittallakuma mātāti kalîšina qāssu ikšud huršānī kalîšunu ipēluma
bilatsunu imhuru ṣābit līṭē šākin līte eli kalîšina mātāti enūma Aššur bēlu nābû
šumiya mušarbû šarrūtiya kakkašu lā pādâ ana idât bēlūtiya lū itmuh ummānāt māt
Lullume rapšāte ina qereb tamhāri ina kakkī lū ušamqit ina rēṣūṭe ša Šamaš u
Adad ilāni tiklēya Suhi adi Rapiqi ana šēpīšu ušekniša ištu rēš ēni Subnat adi
rēš ēni ša Idiqlat qāssu ikšud ištu nērbē ša Habruri adi Gilzani ištu ebertān
Zaba-šapliti adi Til-Bari ša ellān Zaban ištu Til-ša-Abatani adi Til-ša-Zabdani
Hirimu Harutu birāte ša Karduniaš ana miṣiri mātiya utēr ultu nērbē ša Babite
adi Hašmar ana nišī mātiya amnu ina mātāti ša apēlušinani šaknūtiya altakkan
urdūti uppušu Kalhu mahrâ ša Šalmanu-ašared šar māt Aššur rubû ālik pāniya ēpuš
ālu šū ēnahma iṣlal āla šū ana eššūte abni nišī kišitti qātiya ša mātāti ša
apēlušinani Suhi Laqe ana sihirtiša Sirqu ša eberti Puratte Zamua ana pāṭ
gimriša Bit-Adini u Hatte ša Lubarna Patinaya alqâ ina libbi ušaṣbit tīlu labēru
lū unakkir adi muhhi mê lū ušappil 1 mē 20 tikpī ina mušpali lū uṭabbi bīt Enlil
u Ninurta bīt Ea u Damkina bīt Adad u Šala bīt Sin bīt Gula bīt Šarrat-niphi
ēkurrāt ilāni rabûti ina qerebšu lū addi ussim ušarrih gušūrī erēni eliša ukīn
dalāt erēni ēpuš sikkāt karri siparri urekkis ina bābānišina urette umām siparri
elli ēpuš ina bīt nāmarīšina ušazziz nēšē pīli peṣê parūte ēpuš ina bābānišunu
ušazziz rubû arkû ina šarrāni mārīya ša Aššur ana rēʾût māt Aššur inabbûšu anhūt
ēkurri šuāti uddiš šumka itti šumiya ina ašrišunu tēr Aššur bēlu rubû Ištar
bēlat qabli u tāhāzi ina tāhāzi ša šarrāni ašar taqrubte ammar libbišu ušamṣūšu
makkūr bīt Ninurta Aššur-naṣir-apli šakin Enlil iššak Aššur mār Tukulti-Ninurta
šakin Enlil iššak Aššur mār Adad-nerari šakin Enlil iššak Aššur bīt Ištar ša
Nina bēltiya ultu uššēšu adi gabadibbīšu ušaklil u aksir ēkal Adad-nerari šar
kiššati šar māt Aššur mār Aššur-dan šar kiššati šar māt Aššur mār
Tukulti-apil-Ešarra šar kiššati šar māt Aššurma enūma Aššur bēlu nābû šumiya
mušarbû šarrūtiya kakkašu lā pādâ ana idât bēlūtiya lū itmuh ina ūmešuma ina pî
ilāni rabûti šarrūtī bēlūtī kiššūtī ūṣâ šarrāku bēlāku nâdāku ṣīrāku kabtāku
šurruhāku ašarēdāku uršānāku qarrādāku labbāku u zikarāku Aššur-naṣir-apli šarru
dannu šar māt Aššur nibīt Sin migir Ani namad Adad kaškaš ilāni anāku kakku lā
pādû mušamqit māt nakrīšu anāku šarru lēʾû qabli šāgiš ālāni u huršānī ašarēd
tuqmate šar kibrāt arba’i munēr ayyābīšu mušharmiṭ kullat nakrīšu šar kiššat
kibrāti ša naphar malkī kalîšunu šar mušakmiṣ lā kanšūtešu ša naphar kiššat nišī
ipēlu šīmāte annâte ina pî ilāni rabûti ūṣânimma ana šīmtiya kīniš ukinnū ina
biblāt libbiya u tiriṣ qātiya Ištar bēltu rā’imat šangûtiya lū tamgurannima epēš
qabli u tāhāzi libbaša ublamma ina ūmešuma Aššur-naṣir-apli rubû naʾdu pālih
ilāni rabûti ša biblāt libbišu Enlil ušakšidušuma naphar malkī lā māgirīšu
ikšudu rabītu qāssu kāšid ayyābīšu ša ina ašri namrāṣi uparriru kiṣir multarhī
enūma Aššur bēlu rabû nābû šumiya mušarbû šarrūtiya eli šarrāni ša kibrāt
erbetti šumī rabîš lūšarbû kakkašu lā pādâ ana idī bēlūtiya lūšatmih mātāti
huršānī dannūti ana pêli šuknuše u šapāri aggiš umaʾʾeranni ina tukulti Aššur
bēliya arhī pašqūte šadê marṣūte ina gipiš ummānātiya lū attallakma šānin ul
ibši ina šurrat šarrūtiya ina mahrî palêya ša Šamaš dayyān kibrāti ṣulūlšu ṭābu
eliya iškunu ina kussî šarrūti rabîš ūšibu haṭṭi murtêʾat nišī ana qātiya
ušatmihu narkabāti ummānātiya adki Libe āl dannūtišunu Surra Abuqu Arura Arube
ša ina birīt Urini Aruni Etini šadê dannūte šaknū akšud dēktašunu ma’atta adūk
šallassunu būšašunu alpīšunu ašlula ṣābē igdurrū šadû marṣu iṣṣabtū šadû marṣu
danniš šadû kīma ziqip patri parzilli šēssu nādi u iṣṣūr šamê muttaprišu qerebšu
lā iʾīru kīma qinni udīni ina qereb šadê dannassunu iškunū ša ina šarrāni abbīya
mamma ina qerebšunu lā iṭhû ina 3 ūmē qurādu šadû ihiṭṭa gapšu libbašu tuqumtu
ubla ēli ina šēpīšu šadû usahhip ihpi qinnašunu puhuršunu uparrir 2 mē ṣābē
tidūkišunu ina kakkī ušamqit šallassunu kabitta kīma maršīt ṣēni ašlula dāmīšunu
kīma napāsi šadû lū aṣrup sitātešunu hurru natbāku ša šadî ēkul ālānišunu appul
aqqur ina išātāti ašrup ištu Tumme attumuš ana Habruri attarad maddattu ša
Habruri Simesi Simerra Ulmania Adauš Hargaya Harmasaya sisê kūdanī alpī immerī
karānī diqārī siparri maddattašunu amhur zabbil kudurri elišunu ukīn ultu
Habruri attumuš ana nēreb ša Hulunu ana Habhi ša bētāni ētarab Hattu Hataru
Ništun Sabidi Metqia Arṣania Tela Halua ālāni ša Habhi ša ina birīt Usu Arua
Arardi šadê dannūti šaknū akšud dēktašunu ma’atta adūk šallassunu būšīšunu
ašlula ṣābē igdurrū ubānu āṣītu ša pūt Ništun ša kīma erpeti ultu šamê
šuqallulat iṣṣabtū ša ina šarrāni abbīya mamma ina qerebšunu lā iṭhû qurādīya
kīma iṣṣūrī elišunu išēʾʾû 2 mē 1 šūši ṣābē mundahṣīšunu ina kakkī ušamqit
qaqqadātišunu akkis ana asîte arṣip sītātešunu kīma iṣṣūri qinnī ana kāpi ša
šadê iddûni šallassunu būšīšunu ultu qereb šadê ušērida ālāni ša ina qereb
huršānī dannūti šaknū appul aqqur ina išātāti ašrup ummānāti ammar ultu pān
kakkīya ipparšidūni ūrdūni šēpīya iṣbutū biltu maddattu u zabbil kudurri elišunu
aškun Bubu mār Babua mār bēl āli ša Ništun ina Arbail akūṣ mašakšu dūra uhallip
ina ūmešuma ṣalam bunnannîya ēpuš tanatti kiššūtiya ina libbi alṭur ina šadê ēqi
ina Aššur-naṣir-apli ina rēš ēni ušezziz ina limme annîma ina Abi UD.24.KAM₂ ina
qibīt Aššur Ištar ilāni rabûti bēlēya ultu Ninua attumuš ana ālāni ša šēp Nipur
u Paṣate šadê dannūti šaknū lū allik Atkun Ušhu Pilazi 20 ālāni ša limētuššunu
akšud dēktašunu ma’atta adūk šallassunu būšīšunu ašlula ālāni ina išātāti aqlu
ummānāti ammar ultu pān kakkīya ipparšidūni ūrdūni šēpīya iṣbutū kadurru
ēmessunūti ultu ālāni ša šēp Nipur u Paṣate attumuš Idiqlat ētebir ana Katmuhi
aqṭirib biltu maddattu ša Katmuhi Muški diqār siparri alpī immerī karānī amhur
kī ina Katmuhi usbakūni ṭēmu uttērūni mā Suru ša Bit-Halupe ittabalkat Hamataya
šaknušunu idūkū Ahi-iababa mār lā mamman ultu Bit-Adini ublūniššu ana šarrūti
ana muhhišunu iškunū ina rēṣūṭe ša Aššur Adad ilāni rabûti mušarbû šarrūtiya
narkabāti ummānātiya adki šiddi Habur aṣṣabat ina mētaqtiya maddattu maʾattu ša
Samanuha-šar-ilani Šadikannaya ša Amil-Adad Qatnaya kaspī hurāṣī annakī diqārī
siparri lubulti birme lubulti kitê attahar ana Suri ša Bit-Halupe aqṭirib pulhi
melamme ša Aššur bēliya ishupšunu rabûti šībūt āli ana šūzub napšātišunu ana
irtiya ūṣûni šēpīya iṣbutū mā hadāt dūku mā hadāt balliṭ mā hadāt ša libbakani
epuš Ahi-iababa mār lā mammana ša ultu Bit-Adini ublūniššuni ina qāti aṣbat ina
gipiš libbiya u šušmur kakkīya āla assibi ummānāti bēl hīṭi gabbu uṣṣabbitūni
ittannūni rabûtiya ana ēkallišu ēkurrātišu ušērib kasapšu hurāssu makkūršu
būšašu siparru parzillī annakī diqārī siparri taphāni siparri hariâte siparri
makkūr siparri maʾdu gišnugallu paššur ihzi sekrēt ēkallātišu mārātišu šallat
ummānāti bēl hīṭi adi makkūrīšunu ilānišu adi makkūrišunu aban šadê šūquru
narkabtašu rakissu sisê ṣimdat nīrišu hallupti sisê hallupti ummānāti lubulti
birme lubulti kitê šaman ṭābe erēnu riqqī ṭābūti kisitti erēni takiltu argamannu
ereqqušu alpīšu ṣēnīšu šallassu kabitta ša kīma kakkabī šamê minûta lā īšû
ašlula Azi-ili šaknu ša ramāniya elišunu aškun asîtu ina pūt abullišu arṣip
rabûti ammar ibbalkitūni akūṣu maškīšunu asîtu uhallip annûte ina libbi asîte
umaggigi annûte ina muhhi isīte ina ziqibē uzaqqip annûte ina battubatti ša
asîte ina ziqibē ušalbi maʾdūte ina pirik mātiya akūṣu maškīšunu dūrāni uhallip
ša ša rēšāni ša ša rēš šarrāni bēl hīṭi šīrīšunu ubattiq Ahi-iababa ana Ninua
ublaššu akūssu mašakšu dūra ša Ninua uhallip lītā u danānī eli Laqe altakkan kī
ina Suri usbakūni maddattu ša šarrāni ša Laqe ana sihirtišunu kaspī hurāṣī
annakī siparrī diqārī siparri alpī immerī lubulti birme lubulti kitê biltu u
tāmartu ušātir elišunu aškun ina ūmešuma maddattu ša Hayani Hindanaya kaspī
hurāṣī annakī siparrī šammu gišnugallu takiltu udrāte maddattušu amhur ina
ūmešuma ṣalam šarrūtiya šurbâ ēpuš lītā u tanattī ina libbi alṭur ina qabal
ēkallišu ušezziz narêya ēpuš tanatti gešrūtiya ina libbi alṭur ina bābišu aškun
ina limme šum šumiyama ina qibīt Aššur bēli rabê bēliya u Ninurta rā’im
šangûtiya ša ina tarṣi šarrāni abbīya šakin māt Suhi ana māt Aššur lā illikūni
Ilu-ibni šakin māt Suhi ana šūzub napšātišu adi ahhīšu mārīšu kaspī hurāṣī
maddattušu ana Ninua ana muhhiya lū ubla ina limme annîma ina Ninua usbāku ṭēmu
uttērūni mā amēlê māt Aššuraya Hulaya bēl ālišunu ša Šalmanu-ašared šar māt
Aššur rubû ālik pāniya ina Halziluha ušaṣbitušuni ittabalkutū Damdammusa āl
šarrūtiya ana aṣbate illikū ina qibīt Aššur Šamaš u Adad ilāni tiklēya narkabāti
ummānātiya adki ina rēš ēni Subnat ašar ṣalam ša Tukulti-apil-Ešarra u
Tukulti-Ninurta šar māt Aššur abbīya izzazzūni ṣalam šarrūtiya abni ittišunu
ušezziz ina ūmešuma maddattu ša Izalla alpī immerī karānī attahar ana Kašiyari
attabalkat ana Kinabu āl dannūtišu ša Hulaya aqṭirib ina gipiš ummānātiya
tāhāziya šitmuri āla assibi aktašad 8 mē ṣābē muttahṣīšunu ina kakki ušamqit 3
līm šallassunu ina išātāti aqlu kī līṭūte ištēn ina libbišunu balṭu ul ēzib
Hulaya bēl ālišunu balṭu ina qāti aṣbat pagrīšunu ana isitāte arṣip batūlīšunu
batulātešunu ana maqlūte aqlu Hulaya bēl ālišunu akūṣu mašakšu dūru ša
Damdammusa uhallip āla appul aqqur ina išātāti ašrup Mariri ša limētuššunu akšud
50 ṣābē tidūkišunu ina kakkī ušamqit 2 mē šallassunu ina išātāti ašrup 3 mē 32
ummānāti ša Nirbi ina mithuṣi ina ṣēri adūk šallassunu alpīšunu ṣēnīšunu utēra
Nirbu ša šēp Uhira ahāʾiš iṣbutū ana Tela āl dannūtišunu ērubū ultu Kinabu
attumuš ana Tela aqṭirib ālu dān danniš 3 dūrāni labi ummānāti ana dūrānišunu
dannūte u ummānātišunu mādāte ittaklūma lā ūrdūni šēpīya lā iṣbutū ina mithuṣi u
tidūki āla assibi aktašad 3 līm ṣābē tidūkišunu ina kakkī ušamqit šallassunu
būšīšunu alpīšunu ṣēnīšunu ašlula šallassunu ma’atta ina išātāti aqlu ummānāti
balṭāti mādāte ina qāte uṣabbita annûte kappīšunu rittišunu ubattiq annûte
appīšunu uznīšunu rittīšunu ubattiq ša ummānāti mādāte īnīšunu uneppil iltēt
isîtu ša balṭūti 1 ša qaqqadāti arṣip ina gupnī ina limēt ālišunu qaqqadātišunu
ina libbi uʾʾil batūlīšunu batulātešunu ana maqlūti aqlu āla appul aqqur ina
išātāti ašrup ākulšu ina ūmešuma ālāni ša Nirbi dūrānišunu dannūte appul aqqur
ina išātāti ašrup ištu Nirbi attumša ana Tušha aqṭirib Tušha ana eššūte aṣbat
dūršu labēru unakkir ašaršu umessi dannassu akšud dūru eššiš ultu uššēšu adi
gabadibbīšu arṣip ušeklil ušarrih ēkallu ana šubat šarrūtiya ina libbi addi
dalāti ēpuš ina bābāniša urette ēkallu šī ultu uššēša adi gabadibbīša arṣip
ušeklil ṣalam bunnannîya ša pīli peṣê ēpuš tanatti kiššūtiya šūturte u ilkakāt
qurdiya ša mātāt Nairi ētappašu ina libbi alṭur ina Tušha ušezziz narâ alṭur ina
dūrišu aškun nišī māt Aššur anšāte ša ultu pān sunqi bubūte ana mātāti šaniāte
ana Šubre ēliʾūni utēraššunu ina Tušha ušaṣbitsunu ālu šuātu ana ramēniya aṣbat
ê tibnī ša Nirbi ina libbi ašpuk sītāt Nirbi ša ultu pān kakkīya ipparšidūni
ūrdūni šēpīya iṣbutū ālānišunu bītātišunu naṭûte ušaṣbissunu mārīšunu kī līṭūte
aṣbat kī ina Tušha usbakūni maddattu ša Amme-baʾli mar-Zamani An-hiti Šubriaya
ša Labṭuri mār Ṭupusi Nirdun u maddattu ša Urume ša bītāni ša šarrāni ša mātāt
Nairi narkabāti sisê kūdanī kaspī hurāṣī diqār siparri alpī immerī karānī
maddattašunu amhur zabbil kudurri eli mātāt Nairi altakan ina tayyartiya ša
mātāt Nairi Nirbu ša libbi Kašiyari ittabalkat 9 ālānišunu utaššerū ana
Išpilipria āl dannūtišunu u šadû marṣu ittaklūma ubānāt šadê assibi aktašad ina
qereb šadî danni dīktašunu adūk dāmīšunu kīma napāsi šadû lū aṣrup sitātešunu
hurru natbāku ša šadê lū ēkul šallassunu būšašunu ašlula qaqqadāt muqtablīšunu
unekkis dimtu ina rēš ālišunu arṣip batūlīšunu batulātešunu ana maqlūti aqlu ina
nērebe ša Buliyani ētarba šiddi Luqia aṣbata ina mētaktiya ālāni ša Habhi ša ina
nērebe aktašad dēktašunu ma’atta adūk šallassunu ašlul ālāni ina išātāti assarap
ana Ardupa attiṣia ina ūmešuma maddattu ša Ahi-ramu mar-Iahiri ša Zallaya
mar-Bahiani Hattaya u šarrāni ša Hanigalbat kaspī hurāṣī annakī diqār siparri
alpī immerī sisê maddattašunu amhur ina limme Aššur-iddin ṭēmu uttērūni Zamua
ana sihirtišu ahāʾiš iṣbutū nērubu ša Babite dūru irṣipū ana epēš qabli u tāhāzi
ana libbiya itbûni ina tukulti Aššur bēli rabê bēliya u urigalli ālik pāniya ina
kakkī ezzūte ša Aššur bēlī išruka ana ayyâši kakkī ummānātiya adki ana nērebe ša
Babite allik ummānāti ana gipiš ummānātišunu ittaklūma tāhāzu ēpušū ina emūqī
ṣīrāti ša urigalli ālik pāniya ittešunu amdahhiṣ dabdâšunu aškun puhuršunu
uparrir 1 līm arbaʾu mē 1 šūši ṣābē mundahṣīšunu ina nērebi adūk Uze Berutu
Lagalaga āl dannūtišunu adi 1 mē ālāni ša limētuššunu akšud šallassunu
maršīssunu alpīšunu ṣēnīšunu ašlula Nur-Adad ana šūzub napšātišu ana šadê marṣi
ēli 1 līm 2 mē ummānātišunu assuha ištu Dagara attumuš ana Bara aqṭirib Bara
aktašad 3 mē 20 ṣābē tidūkišunu ina kakkī ušamqit alpīšunu ṣēnīšunu šallassunu
kabitta uterra 3 mē ummānātišunu assuha ina Tašriti UD.15.KAM₂ ultu Kalzi
attumuš ana nērebe ša Babite ērub ultu Babite attumuš ana Niṣir ša Lullu Kiniba
iqabbûšuni aqṭirib Bunasi āl dannūtišunu ša Muṣaṣina 30 ālāni ša limētuššu akšud
ṣābē igdurrū šadû marṣu iṣṣabtū Aššur-naṣir-apli qurādu arkišunu kīma iṣṣūrāti
išēʾi ina šadê Niṣir pagrīšunu išpuk 3 mē 26 muqtablīšunu unappiṣ sisêšu ēkimšu
sitātešunu hurru natbāku ša šadê ēkul 7 ālāni ša libbi Niṣir ša ana dannūtišunu
iškunū akšud dēktašunu adūk šallassunu būšīšunu alpīšunu ṣēnīšunu ašlul ālāni
ina išātāti ašrup ana ušmanniyama utēra bēdāk ultu ušmanni annītema attumuš ana
ālāni ša ṣēr Niṣir ša ašaršunu mamma lā ēmuru allik Larbusa āl dannūtišu ša
Kirtiara 8 ālāni ša limētuššu akšud ṣābē igdurrū šadû marṣu iṣṣabtū šadû kīma
ziqip patri šēssu nādi šarru itti ummānātišu arkišunu ēli ina qereb šadê
pagrīšunu addi 1 mē 72 ṣābē tidūkišunu adūk ummānāti mādāte ina kāpi ša šadê
ašpuk šallassunu būšīšunu alpīšunu ṣēnīšunu utēra ālāni ina išātāti ašrup
qaqqadātišunu ina gupnī ša šadê ē’il batūlīšunu batulātešunu ana maqlūte aqlu
ina ušmanniya utēra bēdāk ina ušmanni annītema aktuʾaš 50 ummānāti ša Baraya ina
mithuṣi ina ṣēri adūk ina ūmešuma šarrāni ša Zamua ana sihirtišunu pulhi melamme
ša Aššur bēliya ishupšunu šēpīya iṣbutū sisê kaspu hurāṣu amhur mātu gabbi ša pâ
ištēn ušaškin sisê kaspu hurāṣu ê u tibnu kadurru ēmessunūti ultu
Tukulti-Aššur-aṣbat attumuš šēp Nispi aṣbat kal mūši artedi ana ālāni ša
ašaršunu rūqu ša birīt Gamru Edinu šaknū ša Nur-Adad ana dannūtišu iškun allik
Berutu akšud ālu ina išātāti aqlu ina limme Miqti-adur ina Ninua usbakūni ṭēmu
uttērūni mā Ameka Araš-tua maddattu u kadurru ša Aššur bēliya lū iklû ina qibīt
Aššur bēli rabê bēliya u urigalli ālik pāniya ina Simani UD.1.KAM₂ šalāšītešu
ana Zamua aškuna dikûtu pān narkabāti u ummānātiya lā adgul ultu Kalzi attumuš
Zaba šapliti ētebir ina nērebī ša Babite ērub Radanu ētebir ina šēp šadê Simaki
kal ūmēya aktuʾaš ultu šēp Simaki narkabāti dannātu pīthallu ašaressu issiya
asseqe mūšu adi namāri artedi Turnat ētebir ina mithar sānte ana Ammali āl
dannūtišu ša Araš-tua aqṭirib ina mithuṣi tidūki āla assibi aktašad 8 mē ṣābē
mundahṣīšunu ina kakkī ušamqit pagrīšunu sūqi ālišunu umalli dāmīšunu bītātišunu
aṣrup ummānāti mādāte balṭāti ina qāte uṣabbita šallassunu ma’atta ašlula ālu
appul aqqur ina išātāti ašrup Hudun adi 30 ālāni ša limētuššu akšud dīktašunu
adūk šallassunu alpīšunu ṣēnīšunu ašlula ālānišunu appul aqqur ina išātāti aqlu
batūlīšunu batulātišunu ana maqlūte aqlu Kiṣirtu āl dannūtišu ša Ṣabini adi 10
ālāni ša limētuššu akšud dēktašunu adūk šallassunu ašlula ālāni ša Baraya ša
Kirtiara ša Duraya ša Bunisaya adi nēreb ša Hašmar appul aqqur ina išātāti ašrup
ana tīli u karmē utēr ultu libbi ālāni ša Araš-tua attumuš ina nēreb ša birīt
Lara Bidirgi šadê marṣūte ša ana mētiq narkabāti u ummānāte lā šaknū ētarba ana
Zamri āl šarrūtišu ša Ameka Zamuaya aqṭirib Ameka ultu pān kakkīya dannūti
tāhāziya šitmuri iplahma šadû marṣu iṣbat makkūr ēkallišu narkabtašu aššâ ultu
Zamri attumuš Lallu ētebir ana šadê Etini eqel namrāṣi ša ana mētiq narkabāti u
ummānāti lā šaknu ša ina šarrāni abbīya mamma ina qerebšu lā iṭhû allik šarru
ultu ummānāti ana šadê Etini ēli makkūršu būšīšu unūt siparri mattu taphī
siparri diqār siparrī saplī siparri zūqāte siparri niṣirti ēkallišu bīt
nakkamtešu ultu qereb šadê aššâ ana ušmanniya utēra bēdāk ina rēṣūṭe ša Aššur u
Šamaš ilāni tiklēya ultu ušmanni annītema attumuš arkišu aṣbat Edir lū ēbir ina
birti Su Elaniu šadê dannūti dēktašunu ma’atta adūk makkūršu būšašu taphī
siparri diqār siparri saplī siparri namzī’āte siparri unūt siparrī mattu paššur
hurāṣi ihzi alpīšu ṣēnišu šallassu kabitta ultu šēp šadê Elaniu ašlul sisêšu
ēkimšu Ameka ana šūzub napšātišu ana Sabua ēli Zamru Arasidku Ammaru Parsindu
Iritu Suritu āl dannūtišu adi 1 mē 50 ālāni ša limētuššu appul aqqur ina išātāti
ašrup ana tīli u karmē utēr kī ina pūt Parsindi usbakūni pīthallu kallāpu ana
šubte ušēšib 50 mundahṣīšu ša Ameka ina ṣēri adūk qaqqadātišunu akkis ina gupnī
ša tarbaṣ ēkallišu ēʾil 20 ummānāti balṭāti ina qāti uṣabbita ina dūr ēkallišu
umaggigi ultu Zamri pīthallu kallāpu issiya asseqe ana ālāni ša Ata Arzizaya ša
ina šarrāni abbīya mamma ina qerebšunu lā iṭhû allik Arzizu Arsindu āl dannūtišu
adi 10 ālāni ša limētuššu ša ina Nispi šadî marṣi šaknū akšud dīktašunu adūk
ālāni appul aqqur ina išātāti aqlu ana ušmanniyama atūra ina ūmešuma siparrī
tabbilī siparri kammāte siparri šāriāte maddattu ša Sipirmena ša kīma sinnišāti
ṣaprūni amhur ultu Zamri attumuš ana Lara šadî marṣi ša ana mētiq narkabāti
ummānāti lā šaknu ina kalabbāte parzilli akkis ina akkul erî aqqur narkabāti
ummānāti ušētiq ana Tukulti-Aššur-aṣbat ša Lullu Arrakdi iqabbûšuni attarad
šarrāni ša Zamua ana sihirtišunu ultu pān namurrat kakkīya u šurbat bēlūtiya
ēdurma šēpīya iṣbutū biltu maddattu kaspī hurāṣī annakī siparrī diqārī siparri
lubulti birme sisê alpī immerī karānī eli ša pān ušātir elišunu aškun
kadurrašunu ina Kalhi ēpuš kī ina Zamua usbakūni Hudunaya Hartišaya Hubuškaya
Gilzanaya pulhi melamme ša Aššur bēliya ishupšunu biltu maddattu kaspi hurāṣi
sisê lubulti birme alpī immerī karānī ana muhhiya ublūni nišī ammar ultu pān
kakkīya ipparšidū ana šadâni ēliʾūni arkišunu allik ina birīt Aziru Simaki
ūšibūni Mesu ana dannūtišunu iškanūni Azira appul aqqur ultu birīt Simaki adi
Turnat pagrīšunu atbuk 5 mē muqtablīšunu unappiṣ šallassunu kabitta ašlul ālāni
ina išātāti ašrup ina ūmešuma ina Zamua Atlila ša Sibir šar Karduniaš iṣbatušuni
iʾabta ana tīli u karmē utēra Aššur-naṣir-apli šar māt Aššur ana eššūte iṣbat
dūršu almi ēkalla ana šubat šarrūtiya ina libbi addi ussim ušarrih eli ša pān
ušātir ê tibnī ša šadî kalāma ina libbi ašpuk Dur-Aššur šumšu abbi ina Simani
UD.1.KAM₂ ina limme Ša-ilima-damqa narkabāti ummānātiya adki Idiqlat ētebir ana
Katmuhi ētarab ēkalla ina Til-uli ušarri maddattu ša Katmuhi attahar ultu
Katmuhi attumuš ina nēreb ša Ištarate ētarab ina Kibaki assakan bēdāk ultu
Kibaki attumuš ana Matiati aqṭirib Matiatu adi kaprāniša akšud 2 līm 8 mē ṣābē
tidūkišunu ina kakkī ušamqit šallassunu maʾdi ašlul ummānāti ammar ultu pān
kakkīya ipparšidūni šēpīya iṣbutū ālānišunu ušaṣbissunu biltu maddattu urāsī
udannin elišunu aškun ṣalam bunnannîya ēpuš lītāt kiššūtiya ina libbi alṭur ina
Matiati ušezziz ultu Matiati attumuš ina Zazabuha assakan bēdāk maddattu ša
Habhi alpī immerī karānī diqār siparrī taphī siparrī qurpissī siparri attahar
ultu Zazabuha attumuš ina Irsia assakan bēdāk Irsia ina išātāti aqlu maddattu ša
Sura alpī immerī karānī diqār siparri ina Irsia attahar ultu Irsia attumuš ina
libbi Kašiyari assakan bēdāk Madaranzu 2 ālāni ša limētuššu akšud dēktašunu adūk
šallassunu ašlul ālāni ina išātāti ašrup šeš ūmāte ina libbi Kašiyari šadî danni
eqel namrāṣi ša ana mētiq narkabāti u ummānāti lā šaknu šadû ina kalabbāti
parzilli akkis ina akkul erî aqqur narkabāti u ummānāti ušētiq ina ālāni ša
šiddi hūliya šaknū libbi Kašiyari alpī immerī karānī diqār siparri qurpissī
siparri attahar Kašiyaru attabalkat šaniātešu ana mātāt Nairi attarad ina Šigiša
assakan bēdāk ultu Šiengiša attumuš ana Madara āl dannūtišu ša Labṭuri mār
Ṭupusi aqṭirib ālu dān danniš arbaʾu dūrāni labe āla assibi ultu pān kakkīya
dannūti iplahūma makkūrīšunu būšašunu mārīšunu ana šaprāte amhuršunu ana šūzub
napšātišunu uššeršunu biltu maddattu urāsī elišunu aškun ālu appul aqqur ana
tīli u karmē utēr ištu Madara attumuš ana Tušhan ētarab ēkalla ina Tušhan ušarri
maddattu ša Nirdun sisê kūdanī diqār siparri qurpissī siparri alpī immerī karānī
ina Tušhan attahar 1 šūši ālāni dūrāni dannūte ša šēp Kašiyari ša Labṭuri mār
Ṭupusi appul aqqur ana tīli u karmē utēr ina tukulti Aššur bēliya ultu Tušhan
attumuš narkabāti dannātu pīthallu šaressu issiya asseqe ina raksūte Idiqlat
ētebir kal mušīti artedi ana Pitura āl dannūtišunu ša Dirraya aqṭirib ālu marṣu
danniš 2 dūrāni labi kirhušu kīma ubān šadê šaqi ina emūqī ṣīrāti ša Aššur
bēliya ina gipiš ummānātiya tāhāziya šitmuri ittišunu amdahhiṣ ina 2 ūme lām
Šamaš napāhi kīma Adad ša rihṣi elišunu ašgum nablū elišunu ušazanin ina šipṣi u
danāni mundahṣīya kīma Anze elišunu išēʾû āla aktašad 8 mē ṣābē mundahṣīšunu ina
kakkī ušamqit qaqqadātišunu akkis ummānāti balṭāti mādāti ina qāti uṣabbita
sitātišunu ina išātāti ašrup šallassunu kabitta ašlul asîtu ša balṭūti ša
qaqqadāti ina pūt abullišu arṣip 7 mē ṣābē ina pūt abullišunu ana ziqipī uzaqqip
ālāni appul aqqur ana tīli u karmē utēr batūlīšunu batulātišunu ana maqlūte aqlu
Kukunu ša pî nēreb ša šadê Matni akšud 7 mē ṣābē tidūkišunu ina kakkī ušamqit
šallassunu maʾatta ašlul 50 ālāni ša Diriya akšud dēktašunu adūk šallassunu
ašlul 50 ummānāti balṭāti uṣabbita ālāni appul aqqur ina išātāti ašrup melam
bēlūtiya elišunu atbuk ultu Pitura attumša ana Arbakki Habhi ša bētāni attarda
ultu pān melamme šarrūtiya iplahūma ālānišunu dūrānišunu uššerū ana šūzub
napšātišunu ana Matni šadî danni ēliʾu 2 mē ummānāti balṭāti ina qāti uṣabbita
kappīšunu ubettiq 2 līm šallassunu ašlul alpīšunu ṣēnīšunu ana lā mēni utēra
Iyaia Salaniba ālāni dannūti ša Arbakki akšud dēktašunu adūk šallassunu ašlul 2
mē 50 ālāni ša dūrānišunu dannūti ša mātāt Nairi appul aqqur ana tīli u karmē
utēr eṣēda mātišunu ēṣidi ê u tibnī ina Tušha atbuk Amme-baʾla mar-Zamani
rabûtišu ibbalkitūšuma idūkūšu ana turri gimilli ša Amme-baʾla allik ultu pān
namurrat kakkīya u šuribat bēlūtiya ēdurma narkabāti rakissu hallupti ummānāti
sisê arbaʾu mē 1 šūši sisê ṣimdat nīrišu 2 bilat kaspī 2 bilat hurāṣī 1 mē bilat
annakī 1 mē bilat siparrī 3 mē bilat parzillī 1 mē diqār siparri 3 līm kappī
siparri saplī siparri agannāte siparri 1 līm lubulti birme kitê paššuru pitnu
nēmattu šinnī hurāṣī uhhuzūte niṣirti ēkallišu 2 līm alpī 5 līm immerī ahāssu
itti nudnîša maʾdi mārāt rabûtišu itti nudnīšina maʾdi amhur Aššur-naṣir-apli
šarru rabû šarru dannu šar kiššati šar māt Aššur mār Tukulti-Ninurta šarri rabê
šarri danni šar kiššati šar māt Aššur mār Adad-nerari šarri rabê šarri danni šar
kiššati šar māt Aššurma eṭlu qardu ša ina tukulti Aššur bēlišu ittallakuma ina
malkī ša kibrāt erbetta šāninšu lā īšû šarru ša ištu ebertān Idiqlat adi Labnana
u Tamti-rabiti Laqe ana sihirtiša Suhi adi Rapiqi ana šēpīšu ušekniša ištu rēš
ēni Subnat adi Nirib ša bītāni qāssu ikšud ultu nērebē ša Habruri adi Gilzani
ultu ebertān Zaba šapliti adi Til-Bari ša ellān Zaban ultu Til-ša-Abtani adi
Til-ša-Zabdani Hirimu Harutu birāte ša Karduniaš ana miṣri mātiya utēr u rapšāte
mātāt Nairi ana pāṭ gimriša apēl Kalhu ina eššūte aṣbat tīlu labēru unakkir adi
muhhi mê lū ušappil 1 mē 20 tikpī ana mušpali lūṭabbi bīt Ninurta bēliya ina
qerebšu lū addi enūma ṣalam Ninurta šuātu ša ina pān lā bašû ina hissat libbiya
lamassi ilūtišu rabīte ina dumuq aban šadê u hurāṣi huššê lū ēpušūni ana ilūtiya
rabīte ina Kalhi lū amnušu isinnātešu ina Šabaṭi u Ululi lū aškun ēkurru šī
nalabâna lū akṣur parak Ninurta bēliya ina qerebša lū ušarrihi bīt Šarrat-niphi
Sin u Gula ṣalam Ea-šarru ṣalam Adad gugal šamê erṣete lū addi ina Simani
UD.22.KAM₂ limme Dagan-bela-uṣur ultu Kalhi attumuš Idiqlat ētebir ina šēpē
ammâte ša Idiqlat maddattu maʾattu attahar ina Tabite assakan bēdāk ina Duʾuzi
UD.6.KAM₂ ultu Tabite attumuš šiddi Harmiš aṣbat ina Magarisi assakan bēdāk ultu
Magarisi attumuš šiddi Habur aṣbat Šadikanni assakan bēdāk maddattu ša Šadikanni
kaspu hurāṣu annakī diqār siparrī alpī immerī attahar ultu Šadikanni attumuš ina
Qatni assakan bēdāk maddattu ša Qatnaya attahar ultu Qatni attumuš ina
Dur-katlimme assakan bēdāk ultu Dur-katlimme attumuš ina Bit-Halupe assakan
bēdāk maddattu ša Bit-Halupe kaspu hurāṣu annakī diqār siparrī lubulti birme
kitê alpī immerī attahar ultu Bit-Halupe attumuš ina Sirqi assakan bēdāk
maddattu ša Sirqiaya kaspu hurāṣu annakī diqārī alpī immerī attahar ultu Sirqi
attumuš ina Ṣupri assakan bēdāk maddattu ša Ṣupraya kaspī hurāṣī annakī diqārī
alpī immerī attahar ultu Ṣupria attumuš ina Naqarabani assakan bēdāk maddattu ša
Naqarabani kaspī hurāṣī annakī diqārī alpī immerī attahar ultu Naqarabani
attumuš ina pūt Hindani assakan bēdāk Hindanu ina šēpē ammâte ša Puratte ṣali
maddattu ša Hindanaya kaspu hurāṣī annakī diqārī alpī immerī attahar ultu
Hindani attumuš ina šadê ina muhhi Puratte assakan bēdāk ultu šadê attamuš ina
Bit-Šabaya ina pūt Haridi assakan bēdāk Harudu ina šēpē ammâte ša Puratte ṣali
ultu Bit-Šabaya attumuš ina rēš Anat assakan bēdāk Anat ina qabal Puratte ṣali
ultu Anat attumuš Suru āl dannūtišu ša Kudurru šakin māt Suhi assibi ana ummānāt
Kašši rapšāte ittikilma ana epēš qabli u tāhāzi ana libbiya itbâ ultu pān
kakkīya dannūte Kudurru itti 70 ṣābīšu ana šūzub napšātišu ana Puratte imqut āla
aktašad 50 pīthallu adi ummānāti ša Nabu-apla-iddina šar Karduniaš Zabdanu ahišu
adi 3 līm ṣābē tidūkišunu Bel-aplu-iddina bārê ālik pān ummānātišunu ittišunu
ina qāti uṣabbita ṣābē maʾdūte ina kakkī ušamqit kaspu hurāṣī annakī diqārāti
aban šadî šūquru makkūr ēkallišu narkabātišu sisê ṣimdat nīrišu hallupti
ummānāti hallupti sisê sekrēt ēkallišu šallassu kabitta ašlul āla appul aqqur
lītī u danānī eli Suhi aškun pulhat bēlūtiya adi Karduniaš ikšud šuribat kakkīya
Kaldu usahhip eli šadâni ša ahat Puratte namurratī atbuk ṣalam bunnannîya ēpuš
lītī u danānī ina libbi alṭur ina Suri ušezziz Aššur-naṣir-apli šarru ša
tanattašu danānu kayyamānumma ana huribte tarruṣū panūšu ana šitaprušu hutennišu
iṣâha libbašu ina Kalhi usbāku ṭēmu uttērūni mā amēlê Laqaya Hindanu Suhi ana
sihirtišunu ittabalkutū Purattu ētabrū ina Simani UD.18.KAM₂ ištu Kalhi attumuš
Idiqlat ētebir huribtu aṣṣabta ana Suri ša Bit-Halupe aqṭirib eleppēti ša
ramēniya ina Suri ētapaš ana rēš Puratte aṣbat adi hinqi ša Puratte attarid
ālāni ša Henti-ili Azi-ili Laqaya akšud dēktašunu adūk šallassunu ašlul ālāni
appul aqqur ina išātāti ašrup ebūrīšunu ēṣidi arbaʾu mē 70 ṣābē tidūkišunu ina
kakkī ušamqit 30 balṭūti uṣabbita ina ziqibē uzeqqibe Suhaya Laqaya Hindanaya
ana gipiš narkabātišunu ummānātišunu emūqīšunu ittaklūma šeš līm ummānātišunu
idkûni ana epēš qabli u tāhāzi ana irtiya itbûni narkabātišunu aṣīʾi šeš līm 5
mē muqtablīšunu ina kakkī ušamqit sītātešunu ina ṣummê ina mudabiri Purattu ēkul
ultu Haridi ša Suhi adi Kipina ālāni ša Hindanaya ša Laqaya ša šēpē ammâte akšud
dēktašunu adūk šallassunu ašlul ālāni appul aqqur ina išātāti ašrup Azi-ili
Laqaya ana emūqīšu ittikilma ina Kipina nēpiri lū iṣbat 1 līm ṣābē tidūkišu adūk
narkabātišu aṣīʾi šallassu maʾatta ašlul ilānišu uterra ana šūzub napšātišu šadû
marṣu Bisuru ša rēš Puratte lū iṣbat sītāt ummānātišu ina kakkī ušamqit
rēhtašunu šadû Purattu lū ēkul adi Dummete Azmu ālāni ša mar-Adini ardišu sītāt
ummānātišu ina kakkī ušamqit šallassu kabitta alpīšu ṣēnīšu ša kīma kakkabī šamê
minûta lā īšû ašlul ina ūmešuma Ila Laqaya narkabātišu rakissu 5 mē ummānātišu
lū assuha ana mātiya Aššur ubla Dummutu Azmu akšud appul aqqur ina išātī ašrup
ina hinqi ša Puratte attiṣi ina gerriyama assuhra Azi-ili ultu pān kakkīya
dannūti ana šūzub napšātišu ēli Ila nasīku ša Laqe ummānātišu narkabātišu
ṣimdassu assuha ana āliya Aššur ubla Hemti-ili Laqaya ina ālišu ēsiršu ina
tukulti Aššur bēliya ultu pān kakkīya dannūti tāhāziya šitmuri emūqīya gitmālāti
iplahma makkūr ēkallišu kaspu hurāṣu annakī siparrī diqār siparri lubulti birme
šallassu kabitta amhurma biltu maddattu eli ša pān ušāter elišunu aškun ina
ūmešuma 40 rīmāni dannūti ina šēpē ammâte ša Puratte adūk 8 rīmī balṭūti ina
qāti aṣbat 20 lurmī adūk 20 lurmī balṭūti ina qāti uṣabbita 2 ālāni ina muhhi
Puratte addi 1 ina šēpē annâte ša Puratti Kar-Aššur-naṣir-apli šumšu abbi 1 ina
šēpē ammâte ša Puratte Nebarti-Aššur šumšu abbi ina Simani UD.20.KAM₂ ultu Kalhi
attumuš Idiqlat ētebir ana Bit-Adini allik ana Kaprabi āl dannūtišunu aqṭirib
ālu dān danniš kīma urpati ultu šamê šuqallula ṣābē ana ummānātišunu mādāte
itdaklūma lā ūrdūni šēpīya lā iṣbutū ina qibīt Aššur bēli rabê bēliya u urigalli
ālik pāniya āla assibi ina pilše nāpili ṣābīte āla aktašad dēktašunu maʾatta
adūk 8 mē muqtablīšunu unappiṣ šallassunu būšašunu ašlula 2 līm 5 mē
ummānātišunu assuha ina Kalhi ušaṣbit ālāni appul aqqur ina išātāti ašrup ākulšu
pulhi melamme Aššur bēliya eli Bit-Adini altakan ina ūmešuma maddattu ša Ahuni
mar-Adini ša Habini Til-abnaya kaspī hurāṣī annakī siparrī lubulti birme kitê
gušūrī erēni niṣirti ēkallišu amhur līṭīšunu aṣbat rēmūtu aškunaššunu ina Ayyari
UD.8.KAM₂ ultu Kalhi attumuš Idiqlat ētebir ana Gargamiš ša Hatte aṣṣabat arhu
ana Bit-Bahiani aqṭirib maddattu ša mar-Bahiani narkabāti rakissu sisê kaspī
hurāṣī annakī siparrī diqār siparri amhur narkabāti pīthallu zūku ša mar-Bahiani
issiya asseqe ultu Bit-Bahiani attumuš ana Azalli aqṭirib maddattu ša Addaʾime
Zallaya narkabāti rakissu sisê kaspī hurāṣī annakī siparru diqār siparri alpī
immerī karānī attahar narkabāti pīthallu zūku issiya asseqe ultu Azalli attumuš
ana Bit-Adini aqṭirib maddattu ša Ahuni mar-Adini kaspī hurāṣī annakī siparru
diqārāt siparri paššur šinnī erši šinnī pitnī šinnī kussî šinnī kaspi hurāṣi
uhhuzāte šemerī hurāṣi saʾuri hurāṣi ša tamlīte gāgī hurāṣi patar hurāṣi alpī
immerī karānī maddattašu amhur narkabāti pīthallu zūku ša Ahuni issiya asseqe
ina ūmešuma maddattu ša Habini Til-abnaya arbaʾu mana kaspī arbaʾu mē immerī
amhuršu 10 mana kaspī ina šatti 1.KAM₂-šu₂ maddattu ina muhhišu aškun ultu
Bit-Adini attumuš Purattu ina mīliša ina eleppēt dušê lū ēbir ana Gargamiš
aqṭirib maddattu ša Sangara šar Hatte 20 bilat kaspi saʾuri hurāṣi šemer hurāṣi
patrī hurāṣi 1 mē bilat siparri 2 mē 50 bilat parzillī taphī siparri hariâte
siparri narmakāte siparri kinūn siparri unūt ēkallišu maʾatti ša šuqultaša lā
ṣabtat eršī taskarinnī kussî taskarinnī paššurī taskarinnī šinnī uhhuzāte 2 mē
batulāte lubulti birme kitê takiltu argamannu gišnugallu šinnī pīrī narkabtu
ebbitu nēmatti hurāṣi ša tamlīte simat šarrūtišu amhuršu narkabāti pīthallu zūku
ša Gargamiš issiya asseqe šarrāni ša mātāti kalîšunu ana muhhiya ūrdūni šēpīya
iṣṣabtū līṭīšunu aṣbat pānātuya uktillū ana Labnana ittalkū ultu Gargamiš
attumuš ina birīt Minzigani Hamurga aṣṣabat Ahanu ana šumēliya uttaššir ana
Hazazi ša Lubarna Patinaya aqṭirib hurāṣī lubulti kitê attahar ētetiq Apre
ētebir assakan bēdāk ultu muhhi Apre attumuš ana Kunulua āl šarrūtišu ša Lubarna
Patinaya aqṭirib ultu pān kakkī ezzūte tāhāziya šitmuri iplahma ana šūzub
napšātišu šēpīya iṣbat 20 bilat kaspi 1 bilat hurāṣi 1 mē bilat annakī 1 mē
bilat parzillī 1 līm alpī 10 līm immerī 1 līm lubulti birme kitê nēmatti
taskarinnī ša tamlīte uhhuzāte eršī taskarinnī eršī ša tamlīte uhhuzāte paššurī
šinnī taskarinnī mādāte unūt ēkallišu maʾatti ša šuqultaša lā ṣabtat 10 nārāti
mārat ahišu ultu nudunnîša maʾdi pagūtu rabītu iṣṣūrē rabûti maddattušu amhuršu
ana šuāšu rēmūtu aškunaššu narkabāti pīthallu zūku ša Patinaya issiya asseqe
līṭēšu aṣbat ina ūmešuma maddattu ša Gusi Iahanaya kaspu hurāṣu annakī x alpī
immerī lubulti birme kitê attahar ultu Kunulua āl šarrūtišu ša Lubarna Patinaya
attumuš Arantu ētebir ina muhhi Arante assakan bēdāk ultu muhhi Arante attumuš
ina birīt Iaraqi Iahturi aṣbat {KUR}x-ku attabalkat ina muhhi Sangurra assakan
ultu muhhi Sangurra attumuš ina birīt Saratini Qalpani aṣbat ina muhhi x-ba-meš
assakan ana Aribua āl dannūtišu ša Lubarna Patinaya ētarba āla ana ramēniya
aṣbat ê u tibnu ša Luhuti ēṣidi ina libbi ašpuk tašīltu ina ēkallišu aškun amēlê
māt Aššuraya ina libbi ušēšib kī ina Aribua usbakūni ālāni ša Luhuti aktašad
dēktašunu ma’atta adūk appul aqqur ina išātāti ašrup ummānāti balṭāti ina qāti
uṣabbita ina ziqibī ina pūt ālānišunu uzaqqib ina ūmešuma šiddi Labnana lū aṣbat
ana Tamdi-rabite ša Amurri lū ēli ina Tamti-rabite kakkīya lū ullil nīqī ana
ilāni lū aṣbat maddattu ša šarrāni ša šiddi tâmti ša Ṣurraya Ṣidunaya Gublaya
Mahlataya Maizaya Kaizaya Amurraya u Armada ša qabal tâmti kaspī hurāṣī annakī
siparrī diqār siparri lubulti birme kitê pagūtu rabītu pagūtu ṣehertu ušī
taskarinnī šinnī nahīrī binût tâmdi maddattašunu amhur šēpīya iṣbutū ana šadê
Hamani lū ēli gušūrī erēnī šurmēnī daprānī burāšī lū akkis nīqī ana ilāniya lū
aṣbat asumettu ša qurdiya ēpuš ina libbi ašqup gušūrī erēni ištu Hamani našâku
ušālika ana Ešarra ana E₂-iasmaku bīt hidâte ana bīt Sin u Šamaš ilāni ellūti
ana māt mehrī allik māt mehrī ana sihirtiša akšud gušūrī ša mehrī akkisi ana
Ninua ubla ana Ištar bēlat Nina bēltiya aqīš ina limme Šamaš-nuri ina qibīt
Aššur bēli rabê bēliya ina Ayyari UD.13.KAM₂ ištu Kalhi attumuš Idiqlat ētebir
ana Qipani attarad maddattu ša bēl ālānāte ša Qipani ina Huzirina amhur kī ina
Huzirinama usbakūni maddattu ša Ittiʾi Zallaya Giridadi Aššaya kaspī hurāṣī alpī
immerī amhur ina ūmešunu gušūrī erēnī kaspī hurāṣī maddattu ša Qatazili
Kummuhaya amhur ištu Huzirina attumuš šiddi Puratte ana elēni aṣṣabat Kubbu
attabalkat ana libbi ālāni ša Ašša Habhi ša pān Hatte attarada Umalia Hiranu
ālāni dannūte ša ina qereb Amadani šaknūni akšud dēktašunu maʾattu adūk
šallassunu ana lā mēni ašlula ālāni appul aqqur 1 mē 50 ālāni ša limētuššunu ina
išātāti ašrup ištu Karania attumuš ina nērebi ša Amadani ētarba ana libbi ālāni
ša Dirriya attarda ālāni ša birti Amadani Arqania ina išātāti ašrup Mallanu ša
ina qereb Arqania ana ramāniya aṣbat Ṣua ētebir ina muhhi Idiqlat assakan ālāni
ša šēpī annâte u šēpī ammâte ša Idiqlat ša Arkanya ana tīli u karmē utēr Habhu
gabbu iplahma šēpīya iṣbat līṭišunu aṣbat šaknu ša ramāniya ana muhhišunu aškun
ina nērebi ša Amadani ana Barzaništun attiṣia ana Damdammusa āl dannūtišu ša
Ilani mar-Zamani aqṭirib āla assibi qurādīya kīma iṣṣūri elišunu išēʾū šeš mē
ṣābē mundahṣīšunu ina kakkī ušamqit qaqqadātišunu unakkis arbaʾu mē ummānāti
balṭāti ina qātī uṣabbita 3 līm šallassunu ušēṣia āla šuātu ana ramāniya aṣbat
ummānāti balṭāti qaqqadāti ana Amedi āl šarrūtišu lū ūbil asîtu ša qaqqadāti ina
pūt abullišu lū arṣip ummānāti balṭāti ina battubatte ša ālišu ana ziqipī lū
uzaqqipi methuṣi ina libbi abullišu aškun kirâtišu akkis ištu Amedi attumša ina
nērebe ša Kašiyari ša Allabsia ša ina šarrāni abbīya mamma kibsu u mētuqu ina
libbe lā iškuna ērub ana Uda āl dannūtišu ša Labṭuri mār Ṭupusi aqṭirib āla
assibi ina pilši ṣāpīte u nēpeše ālu akšud ina kakkī ušamqit 7 mē 80 ummānāti
balṭāti ina qāti uṣabbit 3 līm šallassunu ušēṣia ummānāti balṭāti ina battubatte
ālišu ana ziqipī uzaqqipi ālāni ana ramāniya aṣbat enūma Aššur bēlu nābû šumiya
mušarbû šarrūtiya kakkašu lā pādâ ana idât bēlūtiya lū itmuh ummānāt Lullume
rapšāte ina qereb tamhāri ina kakkī lū ušamqit ina rēṣūṭe ša Šamaš u Adad ilāni
tiklēya ummānāt mātāt Nairi Habhi Šubare u Niribi kīma Adad rāhiṣi elišunu ašgum
ultu rēš ēni Subnat adi Nirib ša bītāni qāssu ikšud ultu nērebī ša Habruri adi
Gilzani ultu ebertān Zaba-šapliti adi Til-Bari ša ellān Zaban adi Til-ša-Zabdani
u Til ša-Abtani Hirimu Harutu birāte ša Karduniaš ana miṣri mātiya utēr ultu
nērebi ša Babite adi Hašmar ana nišī mātiya amnu kudurru ēmessunūti
Aššur-naṣir-apli rubû naʾdu pālih ilāni rabûti ušumgallu ekdu kāšid ālāni u
huršānī pāṭ gimrišunu šar bēlē mulaʾʾiṭ ekṣūti tizqāru lā pādû murīb anunte šar
kal malkī šar šarrāni išippu naʾdu nibīt Ninurta qardi kašūš ilāni rabûti šarru
ša ina tukulti Aššur u Ninurta ilāni tiklēšu mēšariš ittallakuma šadê šapṣūte u
malkī nakrīšu kullat mātātišunu ana šēpīšu ušekniša nakrūt Aššur eliš u šapliš
ištanannuma biltu u maddattu elišunu ukīnu Aššur-naṣir-apli šarru dannu nibīt
Sin megir Ani namad Adad kaškaš ilāni kakku lā pādû mušamqit māt nakrīšu anāku
šarru lēʾû qabli šāgiš ālāni u huršānī ašarēd tuqmāte šar kibrāt erbetta munēr
ayyābīšu mātāti dannāte huršānī ekṣūte šarrāni ekdūte lā pādûte ultu ṣīt Šamši
adi ereb Šamši ana šēpīya ušekniša pâ ištēn ušaškin Kalhu mahrâ ša
Salmanu-ašared šar māt Aššur rubû ālik pāniya ēpuš ālu šū ēnahma iṣlal ana tīli
u karmē itūr ālu šū ana eššūte abni nišī kišitti qātiya ša mātāti ša apēlušinani
ša Suhi Laqe ana sihirtiša Sirqu ša nēberti Puratti Zamua ana pāṭ gimriša ša
Bit-Adini u Hatte u ša Liburna Patinaya alqâ ina libbi ušaṣbit nārtu ultu
Zaba-eliti ahrâ Patti-hegalli šumša abbi kirâti ina limētušša azqup inbī karānī
ana Aššur bēliya u ekurrāt mātiya aqqi tīlu labēru lū unakkir adi muhhi mê lū
ušappil 1 mē 20 tikpī ana mušpali uṭabbi dūršu arṣip ultu uššēšu adi gabadibbīšu
arṣip ušaklil Aššur-naṣir-apli šakin Enlil iššak Aššur mār Tukulti-Ninurta šakin
Enlil iššak Aššur mār Adad-nerari šakin Enlil iššak Aššur maddattu ša Kudurri ša
Suhi ilāni rabûti ēkal Aššur-naṣir-apli šar kiššati šar māt Aššur mār
Tukulti-Ninurta šar māt Aššur mār Adad-nerari šar māt Aššurma šallatu ša Mariri
ša Hatte ēkal Tukulti-Ninurta šar kiššati šar māt Aššur mār Adad-nerari šar māt
Aššur anhūt bīt nāmerī ša bāb Enpi uddiš tidūku ša Marina ša Bit-Adini Aššur-dan
šarru dannu šar kiššati šar māt Aššur mār Tukulti-apil-Ešarra šarru dannu šar
kiššati šar māt Aššur mār Aššur-reša-iši šarru dannu šar kiššati šar māt Aššur
mār Aššur-rabi šarru dannu šar kiššati šar māt Aššurma enūma Abul-tabira šuātu
ša ina pān Tukulti-apil-Ešarra iššak Aššur mār Aššur-reša-iši iššak Aššur mār
Mutakkil-Nusku iššak Aššurma rubû ālik pāniya ēpuš abullu šuātu ēnahuma anhūssu
unekkir ašerša umessi dannassa akšuda ištu uššēša adi gabadibbīša arṣip ušeklil
eli mahrīti ussime ina ūmešuma qumāšātu sakkī ēpušu ina rēš abul āliya ussime
ana arkât ūmē ana ūm ṣâtu enūma Abul-tabira ušalbaruma ennahu rubû arkû anhūssa
luddiš šumī šaṭra ana ašrišu lutēr Aššur Adad Sin u Šamaš Ištar ilāni rabûte
ikribīšu išemmû Tašritu UD.1.KAM₂ līmu Ubrutu mār Nazi-Muruttaš Aššur-naṣir-apli
šar māt Aššur mār Tukulti-Ninurta šar māt Aššur mār Adad-nerari šar māt Aššurma
ultu rēš ēni Subnat adi Šubre Nerbi ša bētāni qātī ikšud Laqe ana pāṭ gimriša
Suhi adi Rapiqi ana šēpīya ušekniša ultu nērebē ša Babiti adi Hašmar Zamua ana
sihirtiša ištu ebertān Zaba-šupali adi Til-Abari ša ellān Zaban adi
Til-ša-Abatani u Til-ša-Zabdani Hirimu Harutu birāte ša Karduniaš ana miṣir
mātiya utīra bīt Sin u Šamaš ilāni rabûti bēlēya bītu šū ēnahma ašaršu umessi
dannassu akšud ultu uššēšu adi gabadibbīšu arṣip ušeklil šubat Sin u Šamaš ilāni
rabûti bēlēya ana eššūte ina libbi addi Sin u Šamaš ana libbi ušērib
Aššur-naṣir-apli šarru rabû šarru dannu šar kiššati šar māt Aššur mār
Tukulti-Ninurta šarru rabû šarru dannu šar kiššati šar māt Aššur mār Adad-nerari
šarru rabû šarru dannu šar kiššati šar māt Aššurma eṭlu qardu ša ina tukulti
Aššur bēlišu ittallakuma ina malkē ša kibrāt erbetta šāninšu lā īšû šarru ša
ultu ebirtān Idiqlat adi Labnana u Tamti-rabite Laqe ana sihirtiša Suhi adi
Rapiqi ana šēpīšu ušekniša ultu rēš ēni Subnat adi Niribe ša bītāni qāssu ikšud
ultu nēreb ša Habruri adi Gilzani ultu ebirtān Zaba-šapliti adi Til-Bari ša
ellān Zaban ultu Til-ša-Abtani adi Til-ša-Zabdani Hirimu Harutu birāte ša
Karduniaš ana miṣri mātiya utēr u rapšāte mātāt Nairi ana pāṭ gimriša apēl Kalhu
ana eššūte aṣbat lamassat Ištar bēlat Kidmuri ina hurāṣi huššê lū abni ina
parakkiša ušēšibši nidabâša u taklīmaša ukīnši rubû arkû ina šarrāni mārīya ša
Aššur inabbûšu bīrūte tabarri anhūssa uddiš ašar Šamši lā tušarribši šumī šaṭra
lā tapaššiṭi šumka itti šumiya šutur ana ašrišu taʾer anhūt ēkurri šuātu uddiši
Aššur bēlu rabû Šamaš dayyān šamê u erṣeti Ištar bēlat Kidmuri ikribīšu išemmûšu
ūmēšu lurrikū ina tāhāzi ša šarrāni ašar taqrubte ammar libbišu lū ušamṣūšu
nuhšu ṭuhudu u hegallu ina mātišu lukinnū ša šumī šaṭra ipaššiṭuma šumšu
išaṭṭaru u narîya šuātu inaššû ina ašri šanîma išakkanu ina mê inaddû ina išāti
iqallû ina eprī ikattamu ina bīt kīli ušērabuši Aššur bēlu rabû Adad gugal šamê
u erṣeti Erra bēl šipṭi u šaggašte šarrūssu liskipū kussâšu līkimūšu ina pān
nakrišu kamîš lušēšibušu sunqu bubūtu hušahhu ina mātišu lukinnū šumšu zēršu ina
māti luhalliqū ēkal Tukulti-Ninurta šarru dannu šar kiššati šar māt Aššur mār
Adad-nerari šarru dannu šar kiššati šar māt Aššur mār Aššur-dan šar kiššati šar
māt Aššurma mār Tukulti-Ninurta šar kiššati šar māt Aššur mār Adad-nerari šar
kiššati šar māt Aššurma ana balāṭ napšātiya arāk ūmēya šumʾud šanātiya šalām
zērīya mātiya naṣār kussê iššakkūtiya hegalli āliya rapāš nišēʾa ešēr amēlîya
māt Aššur zāʾirīya ana qamê ašṭūteʾa ana hulluq malkī nakrūtiya ana šēpīya
šuknuše ēkal Aššur-naṣir-apli šar māt Aššur mār Tukulti-Ninurta šar māt Aššur
mār Adad-nerari šar māt Aššurma ēkal Aššur-naṣir-apli šar kiššati šar māt Aššur
mār Tukulti-Ninurta šar māt Aššur mār Adad-nerari šar māt Aššurma šallutu ša
Hatte Adad-nerari šarru rabû šarru dannu šar kiššati šar māt Aššur šar kullat
kibrāt arba’i bibil libbi Aššur rubû naʾdu ša ina tukulti Aššur u Ninurta ilāni
rabûti bēlēšu ittallakuma ušamqitu gērîšu mār Aššur-dan šar kiššati šar māt
Aššur mār Tukulti-apil-Ešarra šar kiššati šar māt Aššur mār Aššur-reša-iši šar
kiššati šar māt Aššurma ina šurrat šarrūtiya ina mahrê palêya ša ina kussî
šarrūti rabîš ūšibu ina qibīt Aššur bēli rabê bēliya narkabāti ummānīya adki ana
Qumane lū allik rapšāte Qumane lū akšud Iluia šar Qumane ina qabal ēkallišu qātī
lū ikšussu ahhēšu ana gurunni lū amhaṣ dīktašunu maʾattu addâk šallassunu
būšīšunu makkūrīšunu alpīšunu ṣēnīšunu ana āliya Aššur ubla ilānišunu kī qīšūte
ana Aššur bēliya aqīš sītāt ummānātišunu ša ištu pān kakkīya ipparšidūni itūrūni
šubtu nēhtu ušēšibšunūti dīktašunu maʾattu adūk ilānišunu šallassunu būšīšunu
makkūrīšunu alpīšunu ṣēnīšunu ušēṣâ ana āliya Aššur ubla ina Kislimi UD.4.KAM₂
ana Habhi lū allik Baza Sarbalia Diduala adi ālāni ša šiddi Ruru ša Mehri akšud
šallassunu būšīšunu ušēṣâ ana āliya Aššur ubla enūma kisirtu ša sippi āli šapla
bīt Aššur ša Adad-nerari iššak Aššur mār Arik-den-ili iššak Aššur rubû ālik
pāniya ēpušu ēnahma i’’abit anhūssu uddiš dannassa umessi ištu uššīšu adi
gabadibbīšu arṣip ušeklil eli mahrê ussim narêya alṭur ina qerbišu aškun rubû
arkû anhūssa luddiš šumī šaṭra ana ašrišu lutēr Aššur bēlu rabû ikribīšu išemme
Kislimu UD.6.KAM₂ līmu Šeʾi-Aššur šakin māt Kalzi Gabbiya-ana-Aššur šakin māt
Libbi-ali Adad-aha-iddina ša-muhhi-āli qīpūtu ša kisirte maddattu ša {m}x kaspī
hurāṣī x taphi erî diqārāte erî eršī uhhuzāte lubulti birme kitê amhur 
