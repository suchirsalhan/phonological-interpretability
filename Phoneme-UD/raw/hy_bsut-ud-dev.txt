Lragir.am` միայն ստուգված տվյալներ 

Լրատվամիջոցները, որոնք հավակնում են հասարակական լուրջ դերակատարության, կարող են
մրցունակ լինել միայն իրենց արժանահավատությամբ: Lragir.am-ը փորձում է ընթերցողին
ներկայանալ արժանահավատ և ստուգված տեղեկությամբ: 

Մենք մեզ համար մշակել ենք էթիկայի ուղեցույց, որին աշխատում ենք հավատարիմ մնալ և
որի հիմքում ընկած է արժանահավատությունը: 

Մենք պարտավորվել ենք ստուգել ցանկացած տեղեկություն և տվյալ, հատկապես լայն
հասարակական հնչողություն ունեցող: 

Բացի այդ, մենք համադրում ենք պաշտոնական աղբյուրներից ստացած տվյալները քաղաքացու
ընկալումների հետ, փորձելով «հագցնել» պաշտոնական և այլ տվյալները կոնկրետ մարդու
վրա, որին այդ տվյալը վերաբերում է: Դրանից լավ ստուգում չկա: 

Մեր լրագրողները պարբերաբար մասնակցում են սեմինարների և թրենինգների, որոնք կարող
են մեզ ֆակտ-չեկինգի՝ փաստերի ստուգման տեխնիկական ժամանակակից հնարավորությունների
մասին տեղեկություններ և գիտելիքներ տալ: 

Փաստերի ստուգումը, հստակ հղումներն աղբյուրներին և հեղինակային իրավունքի հարգումը
ոչ միայն էթիկական պարտավորություն է, այլև մեր աշխատանքի անբաժանելի մասը և օրենքի
պահանջը: 

Մեր լրագրողներն առաջնորդվում են երկու սկզբունքով՝ ճշգրտություն և
անկողմնակալություն: Կա ևս մի քանի կարևոր կանոն. 

– չտարածել միակողմանի տեղեկատվություն և ստուգել տեղեկությունը հնարավորինս շատ
աղբյուրներով 

– նշել տեղեկության աղբյուրը, այդ թվում, եթե այն վերցված է սոցցանցերից 

– չօգտվել կասկածելի աղբյուր ունեցող լուրերից 

– փորձել ստանալ համապատասխան մարմնի պարզաբանումը 

– ստուգել ներկայացված փաստաթղթերի իսկությունը: 

Ստուգման եղանակները 

Ստուգումը կարևոր գործիք է, որն իրականացվում է օնլայն գործիքների ու լրագրողական
փորձված հմտությունների միջոցով: Երբ լրագրողը ինֆորմացիա է գտնում կամ ստանում
սոցիալական ցանցի միջոցով, պետք է ստուգի և հաստատի 4 էլեմենտ՝ 

1. Նյութի իսկություն. օրիգինա՞լ է կոնտենտը, թե ոչ: 

2. Աղբյուր. ո՞վ է բեռնել կոնտենտը: 

3. Ամսաթիվ. ե՞րբ է ստեղծվել կոնտենտը: 

4. Տեղանքը. որտե՞ղ է ստեղծվել կոնտենտը: 

5. Նյութի իսկություն. ինչպե՞ս ապացուցել, որ կոնտենտը իրական է: 

Հատկապես կարևոր են լուրերը սահմանից 

Ինչպես տալ հրատապ, հավաստի տեղեկություն, բայց առանց թյուրիմացությունների մեջ
ընկնելու ու խուճապ ստեղծելու: Փաստերի ստուգման ամենապարզ կանոններն է պետք
օգտագործել. – Ստուգել լուրերը պաշտոնական աղբյուրներից (ՀՀ Պաշտպանության
նախարարության պաշտոնական կայք՝ https://www.mil.am/, ԼՂՀ ՊՆ պաշտոնական կայք՝
https://nkrmil.am/) – Պաշտոնական մեկնաբանությունների ուշացման պարագայում,
հատկապես, երբ լուրը սահմանամերձ գյուղերի հետ է կապված, պետք է կապ հաստատել ՏԻՄ
ներկայացուցիչների հետ: Կոնտակտային տվյալներ հնարավոր է գտնել ՀՀ կառավարության
կայքէջում՝ https://gov.am/am/regions/ հասցեով: 

– Հայաստանի և Ադրբեջանի քաղաքացիների գերեվարման մասին լուրերը պետք է ճշտել
Կարմիր խաչի հայաստանյան գրասենյակից: Կոնտակտային տվյալներն են. հասցեն՝ Պարոնյան
21/1, Երևան, հեռ.՝ (+37460) 62 50 50, պաշտոնական կայք՝ https://www.redcross.am/:
Ոչ պակաս կարևոր են նաև ընտրությունների, քվեարկությունների ժամանակ ահազանգերի
հիման վրա պատրաստվող նյութերի ստուգումը։ 

Համապետական կամ տեղական ինքնակառավարման մարմինների ընտրությունների, հանրաքվեների
ժամանակ լրատվամիջոցները հաճախ են ահազանգեր ստանում այս կամ այն տեղամասում
գրանցված ընտրախախտման, կաշառք բաժանելու մասին: 

Պետք է հասկանալ` ո՞վ է ինֆորմացիան տարածողը: 

Պետք է պահանջել, որ ահազանգողը ներկայանա, թողնի հեռախոսահամարը, հակառակ դեպքում
ինֆորմացիան կհամարվի անհեղինակ: 

Պետք է ճշտել` ահազանգողն ականատե՞ս է, թե՞ ոչ: Եթե նրան պատմել է ինչ-որ մեկը, ապա
ահազանգողի միջոցով հարկ է գտնել ականատեսին, հակառակ դեպքում ինֆորմացիայի
հավաստիությունը կասկածելի է: 

Ճշտել խախտումն արձանագրողը, ինֆորմացիան տարածողը ոստիկանություն գրավոր
դիմում-բողոք ներկայացրե՞լ է, թեժ գծին զանգե՞լ է, թե՞ ոչ: 

Անպայման տեսա/ձայնագրել ընդդիմությունը ներկայացնող հանձնաժողովի անդամներին,
հանձնաժողովի նախագահին ու վստահված անձանց, ականատեսներին: 

Ոստիկանությունից ճշտել` այդ հատկանիշով տվյալ ընտրատեղամասից գրավոր դիմում-բողոք
եղե՞լ է, թե՞ ոչ: 

Ահազանգերի ճշտումը նախընտրելի է անել` այցելելով տեղամաս, սակայն եթե ահազանգը
հեռավոր մարզից է, ուր անհնար է հասնել ողջամիտ ժամկետում, կարելի է ահազանգի
իսկությունը ճշտել հեռախոսով` զանգահարելով տարբեր կամ հակադիր վկայություններ տվող
աղբյուրների: 

Lragir.am-ը չի հավաքագրում, մշակում, օգտագործում, մշակում և փոխանցում երրորդ
անձանց տվյալներ: Մեր ծառայությունները չեն նախատեսում անձնական տվյալների
հավաքագրում որևէ ձևով: Lragir.am-ը հավաքագրում է միայն աշխատակազմի տվյալներն ու
բիզնես նպատակով ծառայությունների գնման պայմանագրերի համար անհրաժեշտ տվյալներ,
որոնք ենթակա չեն որևէ կերպ հրապարակման ու փոխանցման երրորդ անձանց և դա
իրականացնում է Անձնական տվյալների պաշտպանության մասին ՀՀ օրենքի, ՀՀ աշխատանքային
օրենսգրքի և այլ կիրառելի իրավական ակտերի պահանջներին համապատասխան: 

Կոմիքս կամ ծաղրաշար, պատկերների միջոցով ստեղծվող պատմություն։ Կոմիքսները
ունենում են փոքրիկ փուչիկի տարածք որտեղ էլ գրում են տեքստը։ Սովորաբար կոմիքսները
տպագրվում են թերթերում և ամսագրերում, ունենալով պատկերների երկար շարք և
յուրաքանչյուր պատկեր տեղադրվում է վանդակի մեջ՝ որպեսզի ընթերցողը կարողանա ճիշտ
հերթականությամբ կարդա կոմիքսը։ 

Կոմիքսների հայտնի կերպարներ են՝ Սուպերմենը, Բեթմենը, Սարդ մարդը և այլք, որոնց
հիման վրա նկարահանվել են մի շարք ֆիլմեր։ 

Սկզբնաղբյուրը և ավանդույթները Եվրոպական, ամերիկյան և ճապոնական կոմիքսների
ավանդույթները տարբեր կերպ են ձևավորվել։ Եվրոպացիներն իրենց կոմիքսային ավանդույթի
սկիզբ համարում են 1827 թվականը, շվեյցարիացի Ռուդոլֆ Թոփֆերին, իսկ ամերիկացիները
իրենց ավանդույթի հիմք են ընդունում 1890-ական թվականները, «The Yellow Kid» թերթը
և Ռիչարդ Աութկոլթին։ Ճապոնիան ունի կոմիքսների մեծ նախապատմություն, որ կապված է
Երկրորդ համաշխարհային պատերազմի հետ[1]։ Ուկիյո-ե արտիստ Հոկուսաին հայտնի է
դարձրել կոմիքսների և մուլտերի ճապոնական թեմատիկան՝ մանգան 19-րդ դարի սկզբին։
Հետպատերազմական շրջանում ժամանակակից ճապոնական կոմիքսները սկսեցին ծաղկել, երբ
Օսամու Թեզուկան հրապարակեց աշխատանքի հիմնական կմախքը։ 20-րդ դարի մոտ այս երեք
ավանդույթները սերտաճեցին գրքային կոմիքսների հետ. Եվրոպայում դրանք կոմիքսներն
էին, Ճապոնիայում՝ տանկոբանները, իսկ անգլախոս երկրներում՝ գրաֆիկ նովելները[2]։
Այս ծագումնաբանություններից բացի՝ կոմիքսի տեսաբանները և պատմագետները տեսնում են
որպես կոմիքսների նախատիպեր Ֆրանսիայի լասկվաքսները կավի վրա, Եգիպտոսի
հիերոգլիֆները, Հռոմում Տրայանոսի սյունը, 11-րդ դարի Բայոյի գոբելենը, 1370
թվականի փայտե զարդարումները, Միքելանջելոյի Վերջին Դատավարությունը և Ուիլիամ
Հոգարթի փորագրությունները։ 

Կոմիքսները Ճապոնիայում 

Ճապոնական կոմիքսի առաջին նախատիպը՝ ստեղծված Ռակուտեն Կիտազավայի կողմից 

Ճապոնական կոմիքսները և մուլտերը, որ կոչվում են մանգա, ունեն պատմություն, որ
սկսվում է 12-13-րդ դարերի չոջու-ջինբուցու-գիգայից և 17-րդ դարի տոբա-ե և կիբյոշի
նկարազարդ գրքերից, փայտե տպագրություններից։ Կիբյոշին բաղկացած էր հաջորդական
պատկերներից, շարժման գծերից և ձայնային էֆեկտներից[3]։ 

Արևմտյան գաղթյալների նկարազարդված ամսագրերը ներկայացնում էին արևտմյան ոճը
Ճապոնիային 19-րդ դարի վերջին։ Նոր հրատարակությունները և՛ արևմտյան, և՛ ճապոնական
ոճերում դարձավ հայտնի 1890-ականների վերջին։ Ամերիկյան ոճ ունեցող կոմիքսների
թերթերը սկսեցին հայտնվել Ճապոնիայում, ինչպես նաև ամերիկյան որոշ շերտերում։ Մինչև
1930-ականները կոմիքսները հայտնի էին ամսագրերի և թերթերի համարներում՝ որպես
մասնատված հատվածներ։ 

Ճապոնիայում կոմիքսների ժամանակակից դարաշրջանը սկսվեց Երկրորդ համաշխարհային
պատերազմից հետո՝ շարունակելով Օսամա Թեզուկայի նկարած կոմիքսների հաջողությունը։
Հետևյալ տասնամյակներում ի հայտ եկան ժանրերի և կարդացողների տարատեսակներ։ 

Անգլերեն կոմիքսներ 

Կոմիքսների գիրք սուպերհերոսների վերաբերյալ 

Նկարազարդված հումորային պարբերականները հայտնի էին 19-րդ դարում Բրիտանիայում։
Ամենահայտնին Pounch-ն էր։ Այնուհետև ամերիկյան կոմիքսները զարգացան, և ստեղծվեցին
տարատեսակ ամսագրեր։ Օրինակ՝ Puck, Judge և Life։ Կիրակնօրյա համարները լիաէջ էին և
շատ հաճախ՝ գունավոր։ 1896 թվականից 1901 թվականներին նկարազարդողները
փորձարկումներ էին անում շարժման, խոսքի և պարունակության վրա[4]։ Ավելի կարճ, սև
ու սպիտակ, ամենօրյա կոմիքսները սկսեցին հայտնվել 20-րդ դարի սկզբին և հիմնվեցին
թերթերում 1907 թվականի «Mutt and Jef»-ի հաջողությունից հետո։ 

Սուպերհերոսների մասին կոմիքսների գրքերի հաջողությունը մերժվում էին Երկրորդ
համաշխարհային պատերազմից հետո՝ մինչդեռ գրքերի վաճառքը շարունակում էին բարձրանալ,
իսկ ժանրերը, ինչպիսիք էին ռոմանտիկը, արևմտյանը, սարսափը ընդլայնվում էին։
Հետևելով 1950-ական թվականների վաճառքների գագաթնակետին՝ կոմիքսների գրքերի
պարունակությունը վերաբերում էր նույնիսկ սենատին[5]։ 

1960-ական թվականներին սուպերհերոսները վերահիմնվեցին որպես հիմնական կոմիքսների
գրքի ժանր։ 

Անգլախոս երկրներում անգլերեն կոմիքսներին անվանում են գրաֆիկ նովելներ։ 

Էլեկտրոնային կառավարության ձևական դրսևորումները Հայաստանի Հանրապետությունում
գոյություն ունեն բազմաթիվ էլեկտրոնային կառավարման գործիքներ, որոնք պետք է
հեշտացնեն քաղաքացիների կյանքը, պետական համակարգը դարձնեն ավելի թափանցիկ ու
հասանելի, ստեղծեն պետական համակարգի ու հանրություն ավելի սերտ կապեր և այլն և
այլն։ Կարող է տարօրինակ թվալ շատերի համար, բայց Հայաստանում էլեկտրոնային
կառավարությունը բավականին մեծ և բավականին երկար տարիներ գործող համակարգ է։ 

Բայց խնդիրներից մեկն այն է, որ շատ քիչ մարդ գիտե, և ավելի քիչ մարդ օգտվում է
տվյալ ծառայություններից ու հնարավորություններից։ Մյուսն էլ այն է, որ համակարգն
արդեն հին է, վաղուց արդեն հարկավոր է արդիականացում, ընդլայնում և զանազան
բաղադրիչների միավորում։ Քանի որ էլեկտրոնային կառավարությունը, փաստացի, շատ ցրված
է ու հաճախ միայն թղթի վրա է իրականացվում այն, ինչի համար ստեղծվել է այս կամ այն
հարթակը, գոյություն ունեն տիրույթներ, որտեղ կան հստակ, տարիներ ի վեր չլուծվող
սկզբունքային խնդիրներ։ Խոսենք դրանցից մի քանիսի մասին։ ա. E-draft հարթակը
ստեղծվել է շատ լուրջ խնդիր լուծելու համար։ Մեջբերեմ. «Միասնական կայքի ներդրմամբ
ստեղծվել է առցանց հարթակ, որը ապահովում է գերատեսչությունների կողմից իրավական
ակտերի նախագծերը հանրությանը ներկայացնելու, առցանց տարբերակով հանրային
քննարկումներ կազմակերպելու հնարավորությունը, արդյունքում նաև՝ քաղաքացիական
հասարակության ներկայացուցիչների ակտիվ մասնակցությունը իրականացվող օրինաստեղծ
աշխատանքներին»։ 

Համաձայնեք, որ հիանալի գաղափար է։ Իսկ ի՞նչ է լինում իրականում։ 

Օրինագծերը հրապարակվում են, կառավարությունն ու ԱԺ-ն բացարձակապես ոչ մի
ուշադրություն չեն դարձնում կայքում ներկայացված կարծիքների վրա։ 

Բայց հարկ եղած դեպքում պետական տիկնայք ու պարոնայք միշտ ունեն ասելու տեղ, թե
օրինագիծը ներկայացվել է հանրությանը, լսվել են կարծիքները և այլ պոպուլիստական
հայտարարություններ անելու համար։ Իրականում, տվյալ հարթակը հակառակ դեր է
կատարում. թույլ է տալիս իշխանություններին իմիտացնել ժողովրդավարական
գործընթացները։ բ. Էլեկտրոնային ռեգիստրում իրավաբանական անձանց վերաբերյալ
տեղեկատվությունը առ այսօր մնում է վճարովի։ Դրական փոփոխությունն այն էր, որ
վերջերս լրագրողների համար այն դարձավ անվճար։ Սակայն տեղեկատվության ազատության
տեսանկյունից նման խտրականությունը շարունակում է մնալ անհասկանալի։ Առավել ևս, որ
սա հակակոռուպցիոն գործիքներից մեկն է։ գ. Տարիներ առաջ ստեղծվեց ազդարարման
համակարգ։ Այն առաջացրեց բուռն քննարկումներ Ազգային Ժողովում։ Այնքան բուռն, որ
արդարադատության նախարարության կայքում նույնիսկ տեղադրվեց այսպիսի ոչ տրիվիալ
վերնագրով նյութ. «Գործ տվո՞ղ», թե՞ ազդարար. Պաշտոնյաների դեմ հաղորդում
քաղաքացիները կարող են ներկայացնել Գլխավոր դատախազություն՝ անանուն, օն-լայն»։ 

Ազդարարման կայքում գոյություն ունի վիճակագրություն, ըստ որի մենք տեսնում ենք, որ
քաղաքացիները թևերը քշտած ազդարարում են, ու դրա հիման վրա հարուցվում են քրեական
գործեր։ Բայց բացահայտված հանցագործությունների բաժինը դատարկ է։ Ցավոք, չի
ազդարարվում, թե իրականում ինչ է կատարվում այս ոլորտում, հասկանալի չէ, թե արդյոք
այս հարթակը իրականում աշխատում է, թե ոչ, որքանով է արդյունավետ և այլն։ Սրանք
ընդամենը մի քանի օրինակներ են, որոնք հասկանալի են դարձնում. էլեկտրոնային
կառավարման համակարգը պետք է հիմնովին թարմացվի։ Եվ ամենակարևորը. այն պետք է
ձևական բնույթ չկրի։ Ձևականությունն ու պոպուլիզմը չեն կարող լինել հիմնական
քաղաքական վեկտոր։ 

Համայնքը պատրաստ է վճարել որակյալ բովանդակության համար 

Վերջերս մի հետաքրքիր բան կարդացի։ Մեջբերեմ. «Նկատելի փոփոխություն կա այն
մարդկանց թվում, որոնք պատրաստ են վճարել հավաստի բովանդակություն սպառելու համար։
Եթե 2019-ին նման տեղեկության համար կվճարեր հարցվածների 6%-ը, 2021-ին այդ
ցուցանիշը 13% է։ Երկու դեպքում էլ հարցվածները պատրաստ են վճարել ոչ ավելի, քան
ամսական 4000 դրամ»։ 

Այստեղ ոչ թե կրկնակի աճն է հետաքրքիր, այլ այն, որ գրեթե վիճակագրական սխալին մոտ
գտնվող ցուցանիշից մեր հասարակությունը մոտեցել է արդեն այն շեմին, երբ հնարավոր
կլինի որակական փոփոխություններ իրականացնել մեդիադաշտում։ 

Եթե հարցումը գոնե մի քիչ մոտ է իրականությանը, այսինքն մարդիկ իրոք պատրաստ են
գումար ներդնել որակյալ տեղեկտվության համար, ապա մենք ստանում ենք ամսական մոտ մեկ
միլիոն դոլարանոց բյուջե։ 

Եթե դիտարկենք այն տարբերակը, որ այդ 13%-ի մի մասը հատվող բազմություններ են
(նույն ընտանիքի անդամներ կամ ընկերներ, որոնք պատրաստ են կիսվել
բաժանորդագրությունով), ապա ամսական մեկ միլիոնը շատ համեստ գնահատական է, բոլոր
վերապահումներով։ 

Զանազան գնահատականների համաձայն (հստակ թվերը, կարծես թե, ոչ ոք չգիտի)
Հայաստանում ինտերնետ գովազդի շուկան տարեկան կտրվածքով հասնում է 5-7 միլիոն
դոլարի։ Այսինքն, ստացվում է, որ հասարակությունը պատրաստ է ավելի մեծ գումար
ծախսել՝ ավելի որակյալ ու հավաստի բովանդակության համար։ 

Այսօր մենք ունենք իրավիճակ, երբ ցանցային մեդիան կախված է կամ բաներային գովազդից
(որտեղ կտրուկ անկում է բեթինգի գովազդի արգելքից հետո), կամ զանազան
կազմակերպությունների հետ համագործակցային ծրագրերից։ Երկրորդ դեպքում հիմնականում
դիտվում է որակի կտրուկ անկում՝ աչք ծակող գովազդային բնույթի նյութերի տեղադրում,
ինչը դրական չի ազդում լսարանի ներգրավվածության վրա։ 

Նատիվ գովազդի դաշտում որակյալ աշխատանք կարելի է հանդիպել հատուկենտ հարթակներում։
Ու, բնականաբար, մնում է քաղաքական և տնտեսական չհայտարարագրված ֆինանսավորումը՝
բացասական տեսանկյունից ամենամութն ու ամենաազդեցիկը։ Ինչն էլ հանգեցնում է
ապատեղեկատվության, քարոզչության, մանիպուլյատիվ նյութերի թվի աճի։ Նաև այդ
պատճառով են մարդիկ համաձայն վճարել, միայն թե դուրս գան այս քարոզչական դաշտից։
Երևի խնդիրներից մեկն այն է, որ լրատվականների մեծամասնությունը չի էլ փորձում
աշխատել հանրության հետ, ներգրավել հանրային գումարները։ Այնպես չէ, որ սա հեշտ
խնդիր է։ 

Մի բան է, որ մարդը համաձայն լինի վճարել, այլ բան է՝ որ նա իսկապես վճարի։ 

Մյուս կողմից, ներկա իրավիճակում, երևի այլ լուծում խմբագրությունների
մեծամասնության համար չկա։ Եթե տնտեսական կամ քաղաքական պատվեր կատարելու
ցանկություն չկա, ներկա իրավիճակում մեծամասնության համար գրեթե անհնարին է դառնում
ֆինանսական անկախություն ստանալ։ 

Հասկանալի է, որ մի քանի լրատվական դեռ կկարողանան գոյատևել՝ օգտվելով գովազդային
շուկայում ինչ-որ դիրքերից։ Մնացածի համար երկրի ներկա տնտեսական իրավիճակում մնում
է միայն մի քանի ճանապարհ։ Կամ քաղաքական պատվերներ կատարել և բնակչության մի մասի
կողմից մեղադրվել ծախված լինելու մեջ։ Կամ նստել գրանտերի վրա և բնակչության մի
մասի կողմից մեղադրվել ծախված լինելու մեջ։ Կամ փորձել գնալ հանրային
համագործակցության ճանապարհով և փորձել ձևավորել ավելի ճկուն բյուջե, որի մեջ կլինի
նաև բաժանորդագրությունը։ 

Որպես դրական տենդենց նշենք Patreon հարթակի ակտիվացումը Հայաստանում։ Սա ծրագիր է,
որը թույլ է տալիս մարդկանց վճարելով՝ օժանդակել զանազան ծրագրերին։ Առավել ևս, որ
նյութի սկզբում բերված 13%-ին հարկավոր է գումարել սփյուռքի բազմաթիվ բնակիչների,
որոնք նույնպես, եթե ոչ ավելին, հետաքրքրված են ստանալու որակյալ և ստուգված,
օբյեկտիվ լուրեր հայրենիքից։ 

ՀԱՅԱՍՏԱՆԻ ՀԱՆՐԱՊԵՏՈՒԹՅԱՆ ԿԱՌԱՎԱՐՈՒԹՅՈՒՆ 

ՈՐՈՇՈՒՄ 

8 հունիսի 2018 թվականի N 667-Լ 

ՀԱՅԱՍՏԱՆԻ ՀԱՆՐԱՊԵՏՈՒԹՅԱՆ ԿԱՌԱՎԱՐՈՒԹՅԱՆ ԱՇԽԱՏԱԿԱՐԳԸ ՀԱՍՏԱՏԵԼՈՒ ՄԱՍԻՆ 

Հիմք ընդունելով «Կառավարության կառուցվածքի և գործունեության մասին» Հայաստանի
Հանրապետության օրենքի 12-րդ հոդվածի 1-ին մասը՝ Հայաստանի Հանրապետության
կառավարությունը որոշում է. 

Հաստատել Հայաստանի Հանրապետության կառավարության աշխատակարգը՝ համաձայն հավելվածի:

ԱՇԽԱՏԱԿԱՐԳ 

ՀԱՅԱՍՏԱՆԻ ՀԱՆՐԱՊԵՏՈՒԹՅԱՆ ԿԱՌԱՎԱՐՈՒԹՅԱՆ 

I. ԸՆԴՀԱՆՈՒՐ ԴՐՈՒՅԹՆԵՐ 

1. Սույն աշխատակարգով սահմանվում են Հայաստանի Հանրապետության կառավարության
(այսուհետ՝ կառավարություն) գործառույթների և լիազորությունների իրականացման
ընթացակարգերը, այդ թվում՝ կառավարության գործունեության կազմակերպման, նախարարական
կոմիտեների նիստերի և կառավարության նիստերի նախապատրաստման ու հրավիրման,
որոշումների ընդունման և դրանց կատարման ընթացակարգերը: 

2. Կառավարությունն ընդունում է նորմատիվ, անհատական և ներքին (լոկալ) որոշումներ:
Հայեցակարգերը, ռազմավարությունները, միջոցառումների ծրագրերը, որոնք վերաբերում են
մեկից ավելի պետական մարմինների, որպես կանոն, ընդունում է կառավարությունը՝ որպես
ներքին իրավական ակտեր: 

II. ԿԱՌԱՎԱՐՈՒԹՅԱՆ ԳՈՐԾՈՒՆԵՈՒԹՅԱՆ ՄԻՋՈՑԱՌՈՒՄՆԵՐԻ ԾՐԱԳՐԻ ՄՇԱԿՈՒՄԸ 

3. Կառավարությունն իր գործունեությունը կազմակերպում է կառավարության ծրագրին և
դրա հիման վրա վարչապետի կողմից սահմանված ներքին ու արտաքին քաղաքականության
հիմնական ուղղություններին համապատասխան: 

4. Հայաստանի Հանրապետության Ազգային ժողովի կողմից կառավարության ծրագիրը
հավանության արժանանալուց հետո կառավարությունը եռամսյա ժամկետում հաստատում է
կառավարության գործունեության, որպես կանոն, հնգամյա միջոցառումների ծրագիրը: 

5. Նախարարները, կառավարությանը և վարչապետին ենթակա մարմինների ղեկավարները
Հայաստանի Հանրապետության Ազգային ժողովի կողմից կառավարության ծրագիրը հավանության
արժանանալուց հետո երկամսյա ժամկետում՝ սահմանված կարգով շրջանառում և վարչապետի
աշխատակազմ են ներկայացնում իրենց առաջարկությունները կառավարության միջոցառումների
ծրագրի վերաբերյալ: Նախարարները, կառավարությանը և վարչապետին ենթակա մարմինների
ղեկավարները մինչև յուրաքանչյուր տարվա դեկտեմբերի 15-ը կարող են ներկայացնել
առաջարկություններ կառավարության գործունեության միջոցառումների ծրագրում
փոփոխություններ և լրացումներ կատարելու վերաբերյալ: 

6. Կառավարության գործունեության միջոցառումների ծրագրում նշվում են դրանց
իրականացման կոնկրետ պատասխանատուները` ըստ ժամկետների և ֆինանսավորման
աղբյուրների: Կառավարության գործունեության միջոցառումների ծրագրում ներառվում են
օրենսդրական կամ ենթաօրենսդրական նորմատիվ իրավական ակտեր մշակելու միջոցառումներ,
ինչպես նաև կառավարության ծրագրով նախատեսված նպատակների, ուղղությունների ու
թիրախների կատարմանն ուղղված այլ միջոցառումներ: 

7. Նախարարները, կառավարությանը և վարչապետին ենթակա մարմինների ղեկավարները մինչև
յուրաքանչյուր տարվա փետրվարի 15-ը վարչապետի աշխատակազմ են ներկայացնում
կառավարության գործունեության միջոցառումների ծրագրով նախատեսված՝ նախորդ տարվա
միջոցառումների կատարման վերաբերյալ տարեկան հաշվետվություն: 

8. Վարչապետի աշխատակազմն իրականացնում է կառավարության գործունեության
միջոցառումների ծրագրի կատարման վերլուծություններ և, ըստ անհրաժեշտության,
պատրաստում նյութեր, որոնք ներկայացնում է վարչապետին, համապատասխան ոլորտը
համակարգող փոխվարչապետին: 

9. Վարչապետի աշխատակազմն ընթացիկ տարվա ավարտից հետո մինչև մարտի 15-ը
նախապատրաստում և վարչապետին ներկայացնում է տեղեկանք կառավարության գործունեության
միջոցառումների ծրագրի այդ տարվա միջոցառումների կատարման մասին՝ հիմք ընդունելով
սույն աշխատակարգի 7-րդ կետում նշված տարեկան հաշվետվությունները: 

VII. ԿԱՌԱՎԱՐՈՒԹՅԱՆ ԳՈՐԾԱՎԱՐՈՒԹՅԱՆ ԿԱԶՄԱԿԵՐՊՈՒՄԸ 

116. Կառավարության գործավարությունը կազմակերպում է վարչապետի աշխատակազմը`
էլեկտրոնային փաստաթղթաշրջանառության համակարգի (այսուհետ` համակարգ) միջոցով: 

117. Փաստաթղթաշրջանառությունը պետական մարմինների միջև իրականացվում է
էլեկտրոնային տարբերակով` էլեկտրոնային թվային ստորագրության կիրառման միջոցով,
բացառությամբ այն պետական մարմինների, որտեղ ներդրված չէ համակարգը կամ այն
ժամանակավորապես չի գործում: 

118. Գաղտնի գործավարությունն իրականացվում է «Պետական և ծառայողական գաղտնիքի
մասին» Հայաստանի Հանրապետության օրենքի և Հայաստանի Հանրապետության օրենսդրությամբ
սահմանված պահանջներին համապատասխան: 

119. Պետական կառավարման համակարգի մարմինները միմյանց հետ գրագրություն (պատասխան
ակնկալող գրություններ) իրականացնում են առավելագույնը հինգ աշխատանքային օրվա
ընթացքում, իսկ լրացուցիչ ուսումնասիրություններ, հիմնավորումներ պահանջող հարցերի
դեպքում` առավելագույնը ևս երեք աշխատանքային օրվա ընթացքում` բացառությամբ
Հայաստանի Հանրապետության օրենսդրությամբ սահմանված այլ դեպքերի: Սահմանված
ժամկետներում պատասխան չստանալու դեպքում պատասխան ակնկալող գրության հեղինակ
հանդիսացող պետական կառավարման համակարգի մարմինը դրա մասին գրավոր տեղեկացնում է
վարչապետին: 

120. Պետական մարմիններից ու պաշտոնատար անձանցից, տեղական ինքնակառավարման
մարմիններից, կազմակերպություններից և այլ հաստատություններից ստացված
գրություններին, նամակներին, հեռագրերին և կառավարության կամ վարչապետի որոշում
չպահանջող մյուս փաստաթղթերին ընթացք է տրվում Հայաստանի Հանրապետության
օրենսդրությամբ սահմանված կարգով: 

121. Վարչապետի աշխատակազմում ստացված գրությունների, նամակների,
հանձնարարականների, հեռագրերի ու մյուս փաստաթղթերի կապակցությամբ վարչապետը
մակագրությամբ հանձնարարականներ է տալիս պետական կառավարման համակարգի մարմիններին`
անմիջականորեն կամ վարչապետի աշխատակազմի ղեկավարի միջոցով: Անհրաժեշտության
դեպքում՝ սույն կետում նշված փաստաթղթերի առնչությամբ խորհրդակցություններ է
անցկացնում վարչապետը կամ, նրա հանձնարարությամբ, համապատասխան փոխվարչապետը,
նախարարը կամ վարչապետի աշխատակազմի ղեկավարը: 

122. Կառավարության և վարչապետի որոշումներում առկա հանձնարարականների, կոմիտեի
նիստի, վարչապետի մոտ հրավիրվող խորհրդակցությունների, վարչապետի մոտ միջազգային
կազմակերպությունների ղեկավարների և (կամ) ներկայացուցիչների, օտարերկրյա
պետությունների բարձրաստիճան պատվիրակությունների, Հայաստանի Հանրապետությունում
հավատարմագրված դիվանագիտական առաքելությունների ղեկավարների հետ հանդիպումների
արդյունքում տրված հանձնարարականների, վարչապետի կամ փոխվարչապետի
հանձնարարականների կամ, վարչապետի հանձնարարությամբ, վարչապետի աշխատակազմի
ղեկավարի կողմից տրված հանձնարարականների կատարման համար պատասխանատվություն կրում
է այն պաշտոնատար անձը, ում հասցեագրված է հանձնարարականը, իսկ վարչապետի
աշխատակազմում կոնկրետ հանձնարարականի կատարման պատասխանատուն գլխադասային
ստորաբաժանման ղեկավարն է: 

123. Հանձնարարականները կատարվում են հանձնարարականներում սահմանված ժամկետներում:
Հանձնարարականը սահմանված ժամկետներում չկատարելու դեպքում պատասխանատու կատարողը,
համապատասխան հիմնավորումներով, միջնորդում է վարչապետին կամ, վարչապետի որոշմամբ
նախատեսված դեպքերում, փոխվարչապետին՝ սահմանված ժամկետը երկարաձգելու համար`
նշելով իր կողմից առաջարկվող վերջնական ժամկետը: Եթե հանձնարարականում կատարման
ժամկետը բացակայում է, ապա, որպես հանձնարարականի կատարման ժամկետ, սահմանվում է 15
աշխատանքային օր: «Ի տնօրինություն» կամ «Ի գիտություն» մակագրված
հանձնարարականները տրվում են առանց ժամկետի, և դրանց ընթացք է տրվում
հանձնարարականն ստացած պաշտոնատար անձի հայեցողությամբ, եթե կա նման
անհրաժեշտություն: 

124. Եթե սույն բաժնում նախատեսված հանձնարարականը տրվում է միաժամանակ մի քանի
կատարողի, ապա հանձնարարականի կատարման պատասխանատուն առաջին հասցեատերն է, որի
անվան դիմաց նշվում է «Հավաք» բառը: Հանձնարարական ստացած մյուս պետական կառավարման
համակարգի մարմինները պարտավոր են կատարման ենթակա փաստաթղթերի վերաբերյալ
առաջարկություններ, առարկություններ և անհրաժեշտ նյութեր ներկայացնել պատասխանատու
կատարողին` այն հաշվով, որպեսզի վերջինս հնարավորություն ունենա սահմանված
ժամկետում ամփոփելու և պատասխան ներկայացնելու: 

125. Եթե հանձնարարականում բացակայում է «Հավաք» նշումը, ապա դրանում նշված
պատասխանատու կատարողները հանձնարարականի կատարման վերաբերյալ կարծիքները
ներկայացնում են վարչապետին: 

126. Հանձնարարականը համարվում է կատարված, եթե լուծված են դրանում բարձրացված
բոլոր հարցերը կամ դրա վերաբերյալ տրվել է ըստ էության պատասխան: 

127. Վարչապետի հանձնարարությամբ՝ վարչապետի աշխատակազմը հանրությանը կառավարության
գործունեության մասին տեղեկատվության պարբերաբար փոխանցման նպատակով ապահովում է
սույն աշխատակարգի 9-րդ կետով նախատեսված տեղեկատվության տեղադրումը կառավարության
պաշտոնական կայքում, ինչպես նաև կառավարության յուրաքանչյուր նիստից հետո մեկօրյա
ժամկետում ապահովում է նիստում քննարկված հարցերի և դրանց արդյունքների մասին
տեղեկատվության տեղադրումը կայքում՝ բացառությամբ Հայաստանի Հանրապետության
օրենսդրությամբ նախատեսված դեպքերի: 

128. Եվրասիական տնտեսական միության իրավական ակտերի և իրավական ակտերի նախագծերի
շրջանառության և դրանց վերաբերյալ Եվրասիական տնտեսական միությանը դիրքորոշում
հայտնելու կարգը սահմանում է վարչապետը՝ ղեկավարվելով «Կառավարության կառուցվածքի և
գործունեության մասին» Հայաստանի Հանրապետության օրենքի 7-րդ հոդվածի 4-րդ մասով: 

129. Վարչապետի և նրա աշխատակազմի նստավայրի պահպանության և անցագրային ռեժիմի
կարգը սահմանում է վարչապետը՝ ղեկավարվելով «Կառավարության կառուցվածքի և
գործունեության մասին» Հայաստանի Հանրապետության օրենքի 7-րդ հոդվածի 9-րդ մասով: 

ՆԱԽԱԲԱՆ 

Հայաստանի Հանրապետության կառավարության ծրագիրը հիմնված է 2021 թվականի հունիսի
20-ի խորհրդարանական արտահերթ ընտրություններում «Քաղաքացիական պայմանագիր»
կուսակցության նախընտրական ծրագրի, քարոզարշավի ընթացքում Հայաստանի Հանրապետության
քաղաքացիների առաջ ստանձնած պարտավորությունների, նրանց տրված նախընտրական
խոստումների, Հայաստանի վերափոխման՝ մինչև 2050 թվականի ռազմավարության վրա: 

2021 թվականի արտահերթ ընտրություններն ի ցույց դրեցին ժողովրդավարական
գործընթացների անշրջելիությունը Հայաստանի Հանրապետությունում: Դրանք արդեն երկրորդ
անընդմեջ համապետական ընտրություններն էին, որ միջազգային հանրության կողմից
արժանացան բարձր գնահատականի: 

Ըստ միջազգային դիտորդական առաքելությունների՝ խորհրդարանական արտահերթ
ընտրությունները եղել են մրցակցային, հիմնական իրավունքներն ու ազատությունները
հարգվել են, ընտրությունները եղել են ազատ, քարոզարշավի իրականացման
հնարավորությունները՝ հավասար, ապահովվել է լուսաբանման հավասարության սկզբունքը,
ընտրությունները համապատասխանել են ժողովրդավարության սկզբունքներին։ 

2021 թվականի հունիսի 20-ի խորհրդարանական արտահերթ ընտրությունները բացառիկ
նշանակություն ունեցան նաև հանրային համերաշխության վերականգնման համար. դեռևս 2020
թվականի նոյեմբերին սկիզբ առած հանրային և քաղաքական հուզումների մթնոլորտն
ընտրությունների արդյունքներով հաղթահարվեց: 

Այսուհանդերձ, Հայաստանի Հանրապետությանն սպառնացող բազմաթիվ արտաքին և ներքին
մարտահրավերներ մնում են չհաղթահարված: 2020 թվականի 44-օրյա պատերազմի ծանր
հետևանքներն էականորեն փոխել են Հայաստանի արտաքին միջավայրը՝ ոչ միայն սրելով
նախկինում գոյություն ունեցած մի շարք մարտահրավերներ, այլև առաջ բերելով նորերը:
Հայաստանի արտաքին անվտանգության, ինքնիշխանության, տարածքային ամբողջականության
պաշտպանությունը, Լեռնային Ղարաբաղի հիմնախնդրի արդարացի լուծումը, Հայաստանի շուրջ
տարածաշրջանային և միջազգային բարենպաստ մթնոլորտ ստեղծելը շարունակում են մնալ
առաջնային: 

Այս խնդրի լուծման համար ժողովրդի վստահության քվեն ստացած Կառավարությունը մտադիր
է լրջագույն միջոցներ ձեռնարկել հանրային և ազգային լավագույն ներուժը համախմբելու
ուղղությամբ: Օրենքի և իրավունքի, փոխադարձ հարգանքի, ատելության ու
արժանապատվությունը նվաստացնող խոսքի բացառման վրա հիմնված ազգային միասնության
հաստատումը Կառավարության առաջնահերթ խնդիրներից է: 

Միաժամանակ, ժողովրդավարության թյուրընկալումը՝ որպես պարարտ հող ամենաթողության և
անպատժելիության համար, լրջագույն սպառնալիքներ է ստեղծում իրավակարգի, հանրային
անվտանգության, օրենքի և իրավունքի գերակայության համար: «Քաղաքացիական պայմանագիր»
կուսակցությունը, նրա ձևավորած Կառավարությունը Հայաստանում օրենքի և իրավունքի
դիկտատուրա հաստատելու մանդատ է ստացել ժողովրդից և անշեղորեն կյանքի է կոչելու այդ
մանդատը: 

Հայաստանի և տարածաշրջանի համար խաղաղ զարգացման դարաշրջան բացելը, այնուամենայնիվ,
արտահերթ ընտրությունների արդյունքներով ժողովրդի առաջ Կառավարության ստանձնած
մեծագույն առաքելությունն է: Կառավարությունը գիտակցում է, որ այս խնդրի լուծումը
կախված չէ միայն Հայաստանի Հանրապետությունից, այլև տարածաշրջանի մյուս երկրների
կեցվածքից և ցանկությունից: Հայաստանի Հանրապետության կառավարությունն ստանձնում է
տարածաշրջանի համար խաղաղ զարգացման դարաշրջան բացելու իր բաժին անելիքն ու
պատասխանատվությունը: 

1.2 ՂԱՐԱԲԱՂՅԱՆ ՀԻՄՆԱԽՆԴԻՐ 

Առաջիկա տարիներին Կառավարության գլխավոր խնդիրը պետք է լինեն ԼՂ ժողովրդի
անվտանգության ապահովումն ու Ղարաբաղյան հիմնախնդրի խաղաղ և համապարփակ
կարգավորումը։ Ղարաբաղյան հիմնախնդրի վերջնական կարգավորումը Կառավարությունը
տեսնում է ԵԱՀԿ Մինսկի խմբի համանախագահության ներքո Լեռնային Ղարաբաղի վերջնական
կարգավիճակի հստակեցմամբ՝ հայտնի սկզբունքների և տարրերի, այդ թվում՝ ինքնորոշման
իրավունքի հիման վրա: 

- Արցախի հետպատերազմյան վերականգնումը, տնտեսական կյանքի աշխուժացումը, տեղահանված
բնակչության սոցիալական խնդիրների լուծումը, մշակութային ու կրոնական ժառանգության
պահպանումը լինելու են Կառավարության ուշադրության կենտրոնում: Ջանք չի խնայվելու
Արցախում արժանապատիվ և բարեկեցիկ կյանքի պայմաններ ստեղծելու համար: Այս
նպատակներին Կառավարությունը հասնելու է Արցախի իշխանությունների հետ
համագործակցության խորացման, ինչպես նաև Արցախի հետ գործակցության նոր ձևաչափերի
ստեղծման միջոցով: 

- Հայաստանի Հանրապետությունը շարունակելու է լինել Արցախի ժողովրդի անվտանգության
երաշխավորը և շարունակելու է աշխատել Արցախի ժողովրդի իրավունքների պաշտպանության
ուղղությամբ: 

- Արցախի և Արցախի ժողովրդի անվտանգությունը կշարունակի ապահովել Պաշտպանության
բանակը: Ռուսաստանի Դաշնության խաղաղապահ ուժերի ներկայությունն Արցախում
անվտանգության կարևորագույն երաշխիք է: Կառավարությունը երաշխավորելու է բոլոր
անհրաժեշտ պայմանների գոյությունը խաղաղապահ առաքելության անխափան ու անխոչընդոտ
գործունեության համար: 

- Ղարաբաղյան հիմնախնդրի բացառապես խաղաղ կարգավորման համար առանցքային
կարևորություն ունի ԵԱՀԿ Մինսկի խմբի համանախագահության ձևաչափի շրջանակներում
բովանդակային բանակցությունների անցկացումը: 

1.4 ՍՓՅՈՒՌՔԻ ՀԵՏ ԿԱՊԵՐ 

Հայաստան-սփյուռք գործակցության զարգացումը նպատակաուղղված է լինելու հայ
ինքնության պահպանմանը, հայրենադարձությանն ու Հայաստանում սփյուռքահայերի
ինտեգրմանը, սփյուռքի մարդկային ներուժի վերհանմանն ու քարտեզագրմանը,
աշխարհասփյուռ հայության մարդկային, մտավոր, տնտեսական ներուժի՝ հայրենիքի կայուն
զարգացման նպատակի շուրջ համախմբմանը: 

- Կառավարությունը սփյուռքի համայնքները չի դիտարկում որպես հայաստանյան և
համահայկական խնդիրները լուծելու գործիք, այլ որպես այդ խնդիրների և դրանց լուծմանն
ուղղված օրակարգերի ձևավորման գործուն մասնակից: Կառավարությունը շարունակելու է
ակտիվ համագործակցությունը սփյուռքի կառույցների և անհատների հետ: Սփյուռքի
համայնքների հետ աշխատանքներում Կառավարությունը սերտորեն համագործակցելու է
հայկական համայնքներ ունեցող երկրների կառավարությունների հետ: 

- Կառավարությունը շարունակելու է իրականացնել թիրախային ուսումնասիրություններ՝
գնահատելու սփյուռքի համայնքների յուրահատկությունները, առկա ներուժը և կարիքները,
ակնկալիքները Հայաստան-սփյուռք գործակցությունից և մշակելու է հասցեական
քաղաքականություն: 

- Հայաստանի կյանքին առավել հաղորդակից, կապված և այդ կյանքում ներգրավված սփյուռք,
ավելի շատ հայրենադարձ երիտասարդություն ունենալու նպատակով Կառավարությունը
շարունակելու է մշակել ծրագրեր, ստեղծել նոր ձևաչափեր սփյուռքի մարդկային, գիտական,
ստեղծագործական և տնտեսական ներուժը Հայաստանի քաղաքական, սոցիալական, տնտեսական,
մշակութային, կրթական, գիտական կյանքում ներգրավելու ուղղությամբ։ 

- Նախատեսվում է մշակել և իրագործել գիտական, մասնագիտական, կրթական, մշակութային,
տնտեսական, առողջապահական, բարձր տեխնոլոգիաների և այլ ոլորտներում համահայկական
ցանցերի ստեղծման ու զարգացման քաղաքականություններ և ծրագրեր։ 

- Օրենսդրական և ինստիտուցիոնալ գործիքների միջոցով նախատեսվում է շարունակել
սփյուռքահայերի՝ հայրենադարձվելու, Հայաստանում ապրելու, աշխատելու և
ստեղծագործելու համար բարենպաստ միջավայրի կայացման, ինչպես նաև ներդրումներ
կատարելը դյուրացնելու գործընթացը։ 

- Կառավարությունը նախատեսում է դիտարկել Հայաստանում արևմտահայերենին հատուկ
կարգավիճակ տալու օրենսդրական հնարավորությունները, կազմակերպել արևմտահայերենի
պահպանությանն ուղղված կրթական և գիտական միջոցառումներ, որոնց շնորհիվ
ամրապնդվելու է արևմտահայերենի կարգավիճակը բարձրագույն կրթության, հանրակրթական և
լրացուցիչ ուսումնական ծրագրերում: 

- Նախատեսվում է սփյուռքահայերի կողմից ստեղծվող մշակույթի և հատկապես հայալեզու
մշակույթի հանրահռչակման հատուկ քաղաքականություն վարել՝ համագործակցելով
Հայաստանում սփյուռքագիտության և սփյուռքում հայագիտության կենտրոնների հետ։
Սփյուռքում նախատեսվում է իրականացնել կրթական գործընթացի բարելավում և
արդիականացում, կազմակերպել մանկապատանեկան և երիտասարդական համահայկական կրթական և
մշակութային միջոցառումներ: 

- Քայլեր են ձեռնարկվելու՝ շարունակաբար նպաստելու սփյուռքում մանկավարժական և
համայնքային կադրային բազայի (մասնագիտական հենքի) ձևավորմանը, ուսուցչական կազմի
կարողությունների հզորացմանը: 

- Ընդլայնվելու են Սփյուռքի գործերի գլխավոր հանձնակատարի գրասենյակի ցանցային
կարողությունները սփյուռքի գործերի հանձնակատարների ինստիտուտի ներդրման միջոցով: 

Իրեն ճանաչեցի, երբ երիտասարդ էր, նիհարակազմ, և հայացքը, չգիտես ինչու, հաճախ
վերևներին էր ուղղված: Գեղեցիկ էր: Մինչ այդ գիտեի իր մի ստեղծագործությունը, որն
այն տարիներին հաճախ հաղորդում էին ռադիոյով: Դա «Քնարական պոեմ» սիմֆոնիկ երկն էր:
Սիրում էի այդ գործը: Այդ տարիների 15-16 տարեկան ունկնդիրս հազիվ թե կարողանար քիչ
թե շատ հիմնավորել իր այդ զգացումը: Ստեղծագործությունը վերձիգ-ներշնչուն մի
մեղեդիով էր սկսվում, և դա նոր հնչողություն էր Արամ Խաչատրյանի սիմֆոնիկ
մտածողությանը սովոր երաժշտասերիս համար: «Քնարական պոեմի» այդ «վերձիգ-ներշնչունը»
ինձ համար մարմին առավ, երբ առաջին անգամ տեսա երկի հեղինակին՝ կոմպոզիտոր Ջիվան
Տեր-Թադևոսյանին. մտերիմները նրան Ջոնիկ էին ասում՝ այդ մասին հետո պիտի իմանայի: 

17 տարեկան տղա էի: Ամառ էր, և եկել էի Սվերդլովի փողոցում գտնվող բակի՝ իրար գլխի
կուտակված տասնյակ տներից մեկում ապրող իմ ավագ բարեկամ կոմպոզիտորի տուն: Ջոնիկը
ևս ապրում էր Սվերդլովի փողոցի հար և նման մի տանը, հանդիպակաց մայթին: Պատահական
զուգադիպությամբ այդ ժամանակ նա ևս եկավ իմ (հետո պարզվեց՝ նաև իր) բարեկամ
կոմպոզիտորի տուն՝ հայացքը վերևներին, խոսեց, չնստեց։ Սենյակում գնաց-եկավ, հետո
դաշնամուրի բաց ստեղնաշարի երկու ծայրերի ստեղներին մի-մի մատով ծլնկացրեց ու,
կարծես առանց իր հարցին կարևորություն տալու, ասաց ինձ. «Ի՞նչ ինտերվալ ես լսում»:
Այդ հանկարծակի միկրոքննությունն ինձ անակնկալի բերեց… «Քնարական պոեմ»...
Նիհարակազմ ու գեղեցիկ երիտասարդ Ջիվան Տեր-Թադևոսյան… Եվ մի միկրոքննություն, որը
տեղի է ունենում հենց այնպես, և իմ պատասխանը ոչ մեկին առանձնապես չի հետաքրքրում…
Ահա այսպես ամառային մի գեղեցիկ օրվա կարճ մի պահի առիթ ունեցա ծանոթանալու անձամբ
իր հետ: 

Հետո պիտի իմանայի, որ այդ տարիներին Կ. Սարաջյանի անվան երաժշտական դպրոցի տնօրենն
էր, և տարիներ անց պիտի իմանայի նաև, որ կոմպոզիտորների միության նախագահ Էդվարդ
Միրզոյանը շատ կարևորում էր նրա գործունեությունը այդ պաշտոնում՝ համարելով, որ այս
տեսակ վարչական-կազմակերպական աշխատանքը մեծապես նպաստում է երիտասարդ
ստեղծագործողների անհատականության ձևավորմանը: 

Հետո պիտի իմանայի նաև, որ ջութակահար է եղել և քանի՜-քանի տարի նվագել է Հայաստանի
պետական սիմֆոնիկ նվագախմբում (այն տարիներին, երբ ես սիմֆոնիկ համերգներ էի
հաճախում, նա այնտեղ արդեն չէր նվագում): Շատ հետո պիտի իմանայի, որ սիմֆոնիկ
նվագախմբի կարողություններին հասու, դրա հսկայական ձայնակայքին տիրապետող
կոմպոզիտոր էր և այդ փորձը կուտակել էր նվագախմբում աշխատելու տարիներին: Այն
ժամանակներում ընդունված էր ասել, որ սիմֆոնիկ նվագախումբ տիրապետող երևանցի երկու
կոմպոզիտորներն են Ղազարոս Սարյանը և Ջիվան Տեր-Թադևոսյանը: 

1950-ականների վերջերին սիմֆոնիկ համերգներից մեկի ավարտին հնչեց Ջիվան
Տեր-Թադևոսյանի թիվ 1 սիմֆոնիան: Մեր երաժշտական կյանքում երբևէ նման հաջողություն
չեմ հիշում: Անօրինակ մշակութային իրադարձություն էր: Այդ օրերին օդը կարծես լցված
էր սիմֆոնիայի անսովոր ռիթմերով, պարադոքսալ խաղի արտասովոր հնչողական
վայրիվերումներով, լույսի ու մութի՝ մեզանում մինչ այդ չեղած համադրությունների
դրամատուրգիական հագեցածությամբ… Քանի՜-քանի տարի երիտասարդ հեղինակներիս համար նրա
սիմֆոնիան մնաց իբրև ստեղծագործական բարձունքի չափանիշ մեզանում: 

Սիմֆոնիայի առաջին կատարման այն երեկոն իմ հիշողության մեջ մնում է իբրև հայ
երաժշտության նշանակալից օրերից մեկը: 

Կարճ ժամանակ անց այս սիմֆոնիան հնչեց նաև Մոսկվայում՝ երիտասարդ կոմպոզիտորների
ստեղծագործությունների համամիութենական ստուգատեսի համերգաշարի վերջին համերգին:
Երևանյան համերգի փայլուն հաջողությունն այստեղ ևս ուղեկցեց կոմպոզիտորին: Այդ
երեկո ես Ջոնիկի հետ էի, քայլում էինք դեպի համերգասրահ. նա լուռ էր, ներամփոփ:
Լեցուն էր համակ սպասումով ու խորը թաքցված հուզմունքով: Այդ երեկո Ջոնիկը Պ. Ի.
Չայկովսկու անվ. մեծ համերգասրահ մտավ որպես մայրաքաղաքային երաժշտասերին քիչ
հայտնի հեղինակ և այնտեղից դուրս եկավ որպես համամիութենական ճանաչման արժանացած
կոմպոզիտոր. վկա՝ լսարանի հսկայական խանդավառությունը: 

Համերգից հետո ես տեսա, թե ինչպես նա ելավ արտիստական մուտքից՝ շրջապատված ինձ
անծանոթ մի խումբ մարդկանցով, որոնք նրան նստեցրին այն ժամանակներում խիստ հարգի սև
«Վոլգա» և տարան… Փոքր-ինչ ուշ իմացա, որ մեծանուն Շոստակովիչը նրան առաջարկել էր
սովորել իր մոտ՝ Մոսկվայի կոնսերվատորիայի ասպիրանտուրայի իր դասարանում: Հրաժարվել
էր: 

Բայց մշտական բնակության տեղափոխվեց Մոսկվա։ 

Բանաստեղծություն գրելու հաճույքը ես գիտեմ, բայց ո՞րն է բանաստեղծություն կարդալու
հաճույքը։ Ահա տարբերակներ, որ գալիս են մտքիս. 

— բանաստեղծական տեքստի բերած աբստրակտ թախիծը մեղմորեն տառապելուց մեղմորեն
կայֆոտելու զգացողություն է բերում, շատերը այլ բան քան այդ վերացական, անմարմին,
անդեմ թախիծն է՝ չեն էլ հասկանում պոետիկա ասելով, 

— բանաստեղծական տեքստի ռիթմը մոգական տրանսի մեջ գցելու հատկություն ունի, ինչպես
ցանկացած փակ շրջանով կրկնվող պարբերականություն և այդ ռիթմի հետ քո ներքին
համակարգի համադրման հաճույքը անասելի գրավիչ է ու ինքնաբուխ, — բանաստեղծության
պատումը սեփական հուզական փորձառությունը վերապրելու առիթ է դառնում՝ հաճախ
մատուցելով ճիշտ բառեր ու ճիշտ պատկերներ՝ քո հետ պատահածը վերհիշելու,
վերանվանելու, վերանայելու համար և սա ինչպես՝ պարզապես անանվանելին անվանած
լինելու, անորսալին որսալու, բառակերպելու հաճույքն է պարգևում, այնպես էլ բազմաթիվ
հպանցիկ, կորած փորձառություններ բերում է գիտակցականության տեսադաշտ և բերում իբր
ավելին տեսնելու կարողության հաճելի զգացում, 

— բանաստեղծությունն իբրև սեռականության գործիք, սիրախաղի, էրոտիկ ապրումներ
հրահրելու խլվլիկ, բանաստեղծությունն իբրև սեքսի նախերգանք, կրքերի կոդավորման և
ապակոդավորման հեռարձակում և այն որսալու տարփանք, 

— բանաստեղծական տեքստն իբրև իմաստային և զգայական քվանտների աներևակայելի ու
անսպասելի համադրություն, ինքն իրենով, ինքն իր մեջ, ինքն իր չափով, առանձին, բանը
բանին կապած լինելու, շարահյուսելու, բանաստեղծի անսպասելի գյուտերով հիանալու
առիթ, բանաստեղծությունն իբրև արտեֆակտ, արարք, սուբյեկտ, նրա ուրիշության հետ
առերեսվելու հաճույքը. ինչպես ընկալունակության եզրերն ընդլայնող ամենայն նշանի
վերծանության ուրախությունն է լինում, 

— բանաստեղծությունն իբրև համայնքի, խմբի, մշակույթի, ենթամշակույթի, ինքնության
բացառիկ տեղայնացում, հասկանալիության խիստ նեղ ենթատեքստ, բարբառ, ինչորպիսին կամ
ինչորմեկը լինելու տարազ, քեզ հետ նույն կերպ տարազավորվածների հանրահռչակված կամ
չսահմանված պայմանագիր, քո լեզվով, քո ոհմակի լեզվով լինելու, քեզ հետ նույնական
լինելու հպարտության զգացում, պատկանելության զգացումից միջույքդ ուռացնելու
ֆերմենտ, 

— բանաստեղծությունն իբրև թաքուն, արգելված, չխոսվող, չձևակերպված բաների մասին
լսելու հնարավորություն, իբրև սրտհովանք, կապված լեզուների բանալի, բողոք
անարդարության դեմ, արդարության վերականգման հաճելի պատրանք և ինչ-որ կարևոր բանին
աջակցած լինելու սեփական խոհեմությամբ հիանալու զգացում, 

— բանաստեղծությունն իբրև այլասացություն, կոդ, գաղնագիր վերծանելու մարտահրավեր,
իբրև փորձություն մտքի համար, կապեր գտնելու, ենթաիմստներ հասկանալու, երևակայելու,
գլխի ընկնելու առիթ, 

— բանաստեղծությունն իբրև ուրիշի նրբին, ինտիմ, ծածուկ պահվող տեղերը սողոսկելու
հանրամատչելի խորշ, բաց ցուցափեղկ մարդկային հետաքրքրասիրության համար, որ սահմանել
է հեղինակը, 

— բանաստեղծությունն իբրև անեկդոտ, կատակ, մեմ, հռհռիկ, մանրապատում, խնդմնդիկ,
տնազ, ծիծաղելու պատեհություն, 

— բանաստեղծությունն իբրև սրբագործված տարածք, զտված, օրհնված տեղ, ուր մտնում են
պայմանականորեն խաչակնքելով, միստիկ ապրումների և բարձր բաների հետ հաղորդակցման
զգացողությամբ, իբր վեհանալու, մաքրվելու, իբր ավելի բարձր չափումների հետ շփված
լինելու էֆեկտով, 

— կոնկրետ բանաստեղծությունն իբրև կոնկրետ իրավիճակի վերապրման ֆետիշ-իր,
նոստալգիայի գրգռման հնոց։ Ուրախ կլինեմ, եթե կիսվեք պոեզիայի ընթերցման ձեր
հաճույքներով։ 

Բլրագագաթը ոչ հայերինն էր, ոչ էլ ադրբեջանցիներինը, ու երկու կողմն էլ չէին
փորձում մոտենալ բլրին, քանի որ կրակոցներից ու ռմբահարումից էնպես էր քրքրվել, որ
ողջ վերադառնալու շանս չկար՝ վերադարձողներն էլ կամ անմիջապես հոգեխանգարվում էին,
կամ մեկ շաբաթվա մեջ անհայտ հանգամանքներում մահանում: 

Խրամատներում պառկած զինվորները ամեն օր սպասում էին, թե ինչպես մահը կայցելի բլրի
փեշերին ու կհռհռա հերթական ճակատագրի կործանման վրա: 

Չաստերում հայերը հայերին էին սպանում, ադրբեջանցիները՝ ադրբեջանցիներին, իսկ
զինվորական դատախազությունն էլ սպանությունների բացահայտման տակից դուրս գալու
համար նորանոր ինքնասպանության վարկածներ էր մոգոնում: 

Ադրբեջանցիների հորինած վարկածները կայծակնային արագությամբ հասնում էին հայերին,
իսկ հայերինը՝ ադրբեջանցիներին, ու այդպես փորձի փոխանակմամբ երկու երկրների
ռազմական ոստիկանությունները իրենց հասարակություններին ներկայացնում էին
ինքնասպանության հոլիվուդյան նորանոր սցենարներ: 

Զոհերի ծնողներից ոչ բոլորն էին հավատում դատախազության վարկածին, իսկ նոր
մեռելները բերում էին հին անպատասխան հարցեր: 

Բլրագագաթի անունն էլ էին հայերն ու թուրքերը նույն կերպ անվանում՝ «Ղախպի Չուլքի»:
Բլուրը էնքան անմեղ արյուն էր տեսել, որ լանջերի խոտը տեղ-տեղ կարմիր էր աճել, բլրի
երկու կողմերի վրա հոսող առուն էլ ոչ միայն կեղտի գույնի էր, այլև չթաղված դիակի
հոտ էր բուրում: 

Հիմա որևէ մեկը չի կարող հաստատ ասել, թե որ կողմի մտքով անցավ բլրի վրա բարձրացնել
առաջին զոհին, սակայն արդեն քանի տարի, իրար հերթ չտալով, ադրբեջանցիներն ու հայերը
այն օգտագործում էին որպես իրենց մեղքերի թողության վայր: 

Զոհվածների հարազատների համար էլ էր հեշտ լինում լսել, որ իրենց զավակները զոհվել
են հակառակորդի կրակոցից, իսկ դատախազությունն էլ խնդիր չուներ հերթական
սպանությունը որպես ինքնասպանություն «բացահայտել» ու յուրայինների մեջ մեղավորներ
փնտրել: Չաստում սպանությունների թիվն էլ էր հասել նվազագույնի, որովհետև նրանք,
ովքեր պետք է սպանվեին հայրենակցի կողմից, խաբեությամբ կամ ստիպողաբար բերվում էին
դեպքի վայր ու դառնում թշնամու դիպուկահարի բաժին՝ շատերը նույնիսկ հետմահու: 

Հարութի ծննդի կապակցությամբ տնից ուղարկված «տուլիկը» ճակատագրական եղավ: Տատը
Հարութի սիրած ռշտան էր սարքել, Հարութն էլ որոշել էր չաստ նայողներից գաղտնի
մենակով ուտել, էն էլ՝ չաստի զուգարանի կողքի սենյակում: 

Հաջորդ օրն իսկ նա «Բոզի Չուլքու» վրա էր: 

Ադրբեջանցի դիպուկահարի ձեռքը դողում էր: Հերթապահությունից մեկ օր առաջ Ֆահրադդինն
էլ էր տատից ուտելիք ստացել ու առանց ծառայակիցների հետ կիսվելու կերել, սակայն նրա
բախտը բերել էր, չէր բռնվել: 

Եթե կողմերից մեկը իմանար, որ հակառակորդը չի պահում երբևէ չհաստատված
պայմանավորվածությունը ու մատաղ չի անում «Օռուսպու չուլքու» վրա հայտնվածին, ինքն
էլ անմիջապես կդադարեր կատարել իր պարտավորությունը, որից հետո երկու երկրների
չաստերում սպանությունները կրկին կշատանային ու դատախազությունն էլ էլի կկանգներ
փաստի առաջ: 

Ֆահրադդինը ոչ թե մտածում էր դատախազության մասին, այլ չաստի տղեքից գաղտնի կերած
տատու ուղարկած կերակուրն էր փորին սանջու տալիս՝ դրանից էլ ձեռքը դողում էր: 

Տատու մի օր առաջ ուղարկած ու փսխած ռշտան Հարութի բերանից էնքան երկար էր կախվել,
որ Ֆահրադդինը չէր կարողանում ճիշտ նշան բռնել: Ինչքան Հարութը գլուխը թափ էր
տալիս, որ ռշտան բերանից պոկվի, էնքան ավելի էր փաթաթվում լեզվին, իսկ Ֆահրադդինի
ձեռքն էլ ավելի մոլեգին ձևով էր սկսում դողալ: 

Տատու ուղարկած ռշտան Ֆահրադդինի փորը թուլացրել էր, և դիրքերի վրա թարմ կեղտի
հոտից գժռած նորանոր ճանճեր էին շտապում տիրանալ իրենց ավարին՝ մոռանալով բլրից
հոսող էն երկու առուների մասին, որոնց հոտն էլ պակաս գարշելի չէր: 

Պատմում են, որ մի անգամ էդ գետից մեկը մի ոսկեգույն ձկնիկ էր բռնել, ու ողջ-ողջ
քցել բոզի ճղված չուլքիի մեջ ու փոխանակ ձուկը սղալով ու իրեն պատեպատ տալով
ծակերից մեկից դուրս գար, ներքևի մասից մտել էր մարմնի մեջ ու արգանդը ատամներով
բռնած բերանից դուրս էր եկել ու իբր էդքանից հետո էլ, ոսկեգույն ձուկը լեզու էր
առել ու ասել.- «Երեք ցանկությունդ էլ կկատարեմ, միայն թե բաց թող»: 

Ասում են՝ էդ օրը առաջին անգամ բլրի երկու առուները ոչ թե վերևից ներքև են հոսել,
այլ ներքևից վերև բարձրացել ու հասել իրենց հունին: 

Հիմա էլ արդեն մուգ կանաչ ճանճերն էին խանգարում ճիշտ նշան բռնել: Րոպե առ րոպե
ճանճերի պարսերը շատանում էին ու ծածկում Ֆահրադդինի ցռոտած շալվարը: 

Բոզի չուլքին ժամանակի ընթացքում քրքրվել ու մաշվել էր. դաշտանի արյունը տարիներով
չէր լվացվել վրայից, բազմաթիվ աբորտներ էր տեսել, հարյուրավոր հիվանդ սիրեկաններ,
իսկ այժմ արդեն գործը աբորտին չէր էլ հասնում, պարզապես նոր բեղմնավորված պտուղը,
ինքն իրենով վիժում ու ծորալով դուրս էր գալիս մարմնից, լորձի կեսը թողնելով
չուլքու վրա: 

Ասում էին՝ էդ ձուկը սաղ ներքին օրգանների հերն անիծել է, դրա համար նա չի
կարողանում սերունդ տա: 

Դժվար էր պատկերացնել սրանից ավել ի՞նչ կարող էր լինել չուլքու հետ, պարզապես
չուլքիի վրայի ծակերը մեկով ավելացան, իսկ ճանճերն էլ բլրից հոսող երկու առվակներն
ու Ֆահրադդինի ցռոտած շալվարը թողած, սկսել էին հետապնդել նրա բերանից կախված
ռշտան, որը կոկորդին փաթաթված ոչ մի կերպ չէր ուզում պոկ գալ՝ հնարավորություն
չտալով լեզվին արտաբերել երեք բաղձալի ցանկություններից գեթ մեկը: 

Լևոն Տեր-Պետրոսյանի բանաձևի մեր մեկնությունը 

Լևոն Տեր-Պետրոսյանի՝ ս.թ. հունվարի 15-ի գրառումը, ավելի ճիշտ՝ ներքաղաքական
վիճակի՝ նրա սեղմ բանաձևումը դարձյալ միավորեց օրվա իշխանությանն ու ընդդիմությանը։
Զավեշտական և հիստերիկ արձագանքների պակաս չկա։ Սակայն նրանց հանգիստ կթողնենք,
որովհետև արձագանքների արձագանք գրելն անշնորհակալ գործ է, մանավանդ՝
արձագանքողների ինտելեկտուալ և հոգեկան ներուժը հաշվի առնելով։ Ուստի անհրաժեշտ ենք
համարում ընթերցողներին ներկայացնել մեր մեկնաբանությունը, թեպետ Լ. Տեր-Պետրոսյանի
ասածն առավել քան հստակ է։ 

Եվ այսպես, ի՞նչ է ասում ՀՀ առաջին Նախագահը։ 

1. Փաշինյանի թիմը ձգտում է պահպանել իշխանությունը, իսկ քոչարյանականներն ու
սարգսյանականները՝ այն զավթել։ Երկու ճամբարներն էլ միջոցների մեջ խտրություն չեն
դնում։ 

Կարծում ենք այս պնդման բանալի արտահայտությունը «միջոցների մեջ խտրություն չդնելն»
է։ Պարզաբանենք։ Հայաստանը 2020-ի խայտառակ պատերազմից և պարտությունից հետո, բացի
մարդկային և տարածքային կորուստներից, մեծագույն կորուստ ունի։ Այն քաղաքական է։
Այսինքն՝ մենք կորցրել ենք քաղաքական որոշումներ կայացնելու մեր
ինքնուրույնությունը և անգամ փորձ չենք անում այն վերականգնելու համար։ Ինչո՞ւ։
Որովհետև երկրի ներսում ապացուցեցինք, որ դա մեզ պետք չէ։ Ապացուցեցինք՝ 2021-ի
ամռանը ձայն տալով Փաշինյանին, որի պատճառով տարածքներ կորցրինք, հազարավոր զոհեր
տվեցինք և կանգնած ենք պետականությունը ոչնչացնելու շեմին, և քոչարյանական ու
սարգսյանական ընդդիմությանը, որը 1998-ից ի վեր հայ հասարակությանը թունավորել է
ոչմիթիզականության վիրուսով և երկիրը մոտեցրել պատերազմին։ Մի խոսքով՝ ընտրողները
երկրի ղեկը վստահեցին այն մարդկանց, որոնք ապացուցել են՝ պետությունը նրանց համար
արժեք չէ, կարևորը իշխանությունն է, այն էլ՝ սեփական բարեկեցությունն ապահովելու
համար։ 

2. Հետևաբար հանուն իշխանության այս մարդիկ միջոցների մեջ խտրություն չեն դրել և
չեն դնելու, որովհետև նրանց համար հայկական պետականությունը բնավ նշանակություն
չունի. նրանք պայքարում են որևէ աշխարհաքաղաքական կենտրոնից կուսակալի կամ
գուբերնատորի աթոռ ստանալու համար։ Կարծում ենք՝ անթաքույց է դրսի ուժերին
ծառայելու մոլուցքը։ Չե՞ք հավատում. կարդացե՛ք ղազախական դեպքերի արձագանքները։ 

Ի վերջո, այս ճամբարների էլիտաները համոզված են՝ նոր աղետի դեպքում իրենք կգտնեն
ճողոպրելու պահը, ընտանիքներով կլքեն երկիրը, և իրենց երեխաները բայրաքթարների տակ
չեն մնա։ 

Կարծում ենք՝ հասարակության մի ստվար զանգված նույնպես չի հասկանում, թե ինչ նոր
աղետների մասին է խոսում Լ. Տեր-Պետրոսյանը։ 

Անհեռատես, ընչաքաղց և իշխանատենչ «էլիտայի» պատճառով արդեն շատ բան ենք կորցրել և
շարունակում ենք կորցնել ամեն օր։ Անհամարժեք, նեղմիտ իշխանությունը և
ընդդիմությունը այդպես էլ չհասկացան, թե որ խնդիրներն են կարևոր երկրի համար։ ԱԺ-ի
գավառական, անպատասխանատու թատրոնը երկուստեք ձեռնտու է, որովհետև կողմերին
ձերբազատում է պատասխանատվությունից։ Իսկ երկրի սահմաններին կանգնած են 18-20
տարեկան պատանիները, կանգնած են՝ առանց պաշտպանական կառույցների, հակաօդային
պաշտպանության, զենքի և հագուստի մասին էլ չենք խոսում։ 

Դժվար է չհամաձայնել Լ. Տեր-Պետրոսյանի հետևյալ մտքին. 

«Ելքի փնտրտուքը բացառապես հակամարտող կողմերի և մտավորականության պարտականությունն
է»: Այո՛, սա նրանց պարտականությունն է, քանի որ նրանց ձեռքին է երկրի ղեկը,
քարոզչական և ֆինանսական ռեսուրսները։ Կրկնենք՝ սա պարտականություն է։ Բայց արդյո՞ք
նրանք հասկանում են՝ ինչ է պարտականությունը, ինչ ելք է անհրաժեշտ պետությանը, ոչ
թե անձնապես իրենց։ Պատասխանենք՝ չեն հասկանում։ 

Արդյո՞ք այն մտավորականությունը, որի ներկայացուցիչներն ամեն օր հայտնվում են
հեռուստաէկրաններին կամ համացանցում, հասկանում է, որ չպետք է այս կամ այն ճամբարի
ծառան լինի։ Պատասխանենք. չի հասկանում։ 

Ուստի, ելքի որոնումը, այնուամենայնիվ, մտածող մարդկանց իրավունքն ու
պարտականությունն է։ Չի կարելի պետության ճակատագիրը թողնել միջոցների մեջ
խտրություն չդնողների հույսին։ 

Ամեն անգամ, երբ լսում եմ «համաշխարհային ազգ ենք» արտահայտությունը, մտածում եմ՝
տեսնես ինչ նկատի ունեն մեզ այսպես ձևող-ձևակերպողները։ 

Անհեթեթություն է, իհարկե, բայց անգամ անհեթեթը ձևակերպելիս պետք է նկատի ունենալ
մի բան կամ բաներ, որոնք կարող են արդարացնել ձևակերպման շարժառիթն ու
տարողությունը։ 

Եթե նկատի ունեն, որ մենք ցրված ենք ամբողջ աշխարհով, դա ֆիզիկական գործոն է, որն
առաքինություն դժվար է համարել։ Չինացիները, հրեաները, իռլանդացիները,
ուկրաինացիները մեզնից պակաս չեն ցրված, թվով գուցե գերազանցում էլ են։ 

Եթե նկատի ունեն այլ պետություններում, մեծ կայսրություններում հայ անհատների
ունեցած դերը, դա էլ մոլորություն է։ Հայազգի որևէ պետական գործիչ, գեներալ,
գիտնական, արվեստագետ գործել և գործում է ի շահ այդ պետության, և եթե մի բան էլ
ավելացնում է քաղաքակրթությանը, ավելացնում է նրա անունից։ 

Եթե նկատի ունեն տարբեր երկրներում, համայնքային կյանքով ապրելով, այլ
մշակույթներին գույն ու երանգ տալը, չարաչար սխալվում են։ Նախ՝ մեր համայնքները
բավարար գունեղ չեն, երկրորդ՝ այդ երկրներում գույնն ու երանգն այնքան շատ են, որ
մերը կորչում է բազմաբղետության մեջ։ 

Մեզ «համաշխարհային» համարողները, սակայն, երբեք նկատի չունեն աշխարհի տարբեր
կետերում գործող հայկական հաստատությունները։ Գիտեն տեղերը, բայց նկատի չունեն և
չեն ուզում ունենալ, քանզի դրանք խնամք ու հոգածություն են պահանջում։ 

Մոտ երեք ամիս առաջ Ստամբուլի «Ժամանակ» օրաթերթի խմբագիր Արա Գոչունյանն ահազանգ
հնչեցրեց, որ հայկական այդ պարբերականը, չունենալով ոչ մի աջակցություն, էսօր-էգուց
փակվելու է։ Հայաստանի և Սփյուռքի ԶԼ մի քանի միջոցներից բացի՝ ո՞վ արձագանքեց,
ինչպե՞ս։ Ո՞վ փորձեց հասկանալ դրա արժեքն ու գինը։ 

Գերտեխնոլոգիական նիհիլիզմը հազիվ թույլ է տալիս հորանջել, թե «դե լավ, հիմա ո՞վ ա
թերթ կարդում»։ Այսինքն՝ մի թերթ ավել, մի թերթ պակաս, ոչինչ չի փոխվելու
համաշխարհային ազգի մեր օրակարգում։ 

Իրականում «Ժամանակ»-ը ոչ թե մի թերթ է, այլ Թուրքիայում հրատարակվող օրաթերթերից
(այդ թվում նաև՝ թուրքական) ամենատարեցը, որը 1908-ի հոկտեմբերի 28-ի իր
հիմնադրումից մինչ օրս երբեք չի դադարել լույս տեսնելուց, անգամ ցեղասպանության
օրերին։ 

Իրականում «Ժամանակ»-ը ոչ թե մի թերթ է, այլ մտավորական ժառանգականության վառ
ապացույց. 1908-ից ցայսօր թերթը տնօրինում, խմբագրում ու տարածում է մեկ ընտանիք՝
Գոչունյանները։ 

Իրականում «Ժամանակ»-ը ոչ թե սոսկ թերթ է, այլ Թուրքիայում հայերի ներկայության
խորհրդանիշ։ 114 տարի «Ժամանակ» ունեցած և դեռ ունեցող համայնքը, որքան էլ փոքրանա,
որքան էլ ուծացվի, որքան էլ հեռանա մայր լեզվից, թուրքական պետության կողմից
առնվազն գործոն է նկատվում։ 

«Հիմա ո՞վ ա թերթ կարդում» ասողները չեն էլ գիտակցում, որ այսօր մի թերթի, վաղը
մյուսի, հաջորդ օրը մի դպրոցի (դպրոցների) փակում թույլ տալով՝ աջակցում են
համայնքի նահանջին։ Չեք եղել, այստեղ, այս կողմերում չեք երևացել՝ կասի թուրք
պետությունը։ Եվ ճիշտ կանի. եթե չկանք, ուրեմն չենք էլ եղել։ 

Համայնքն այսօր թերթը պահելու ուժ ու եռանդ չունի, գիտակցություն չունի, որ երբեմն
ու հաճախ պետք է փայփայել նաև տեխնոլոգիական դարաշրջանում «անիմաստ» նկատվող բաներ։
Դա առանձին համայնքի թերացում է, բայց մի՞թե համաշխարհային մեր ազգի մեջ չկան
պետական, հասարակական, բարեգործական միավորներ, որոնք կստանձնեն ոչ միայն վերացական
ամբողջի, այլև շոշափելի մասի գոյության պատասխանատվությունը։ 

Վերջին անգամ «համաշխարհայինի» մասին, կարծեմ, խոսել է Հայաստանի Հանրապետության
նախագահ Արմեն Սարգսյանը։ 2020 թվականի հունիսի 19-ին «Ազգ» թերթին, սփյուռքահայ
«Պայքար» և Armenian Mirror-Spectator պարբերականներին տված բացառիկ հարցազրույցում
նա ասում էր. 

«Մենք վերապրող ժողովուրդ ենք և, որպես ռազմավարական դիրք ունեցող զարգացող երկիր և
համաշխարհային ազգ, մեր խոսքն ունենք ասելու աշխարհին: 

Այդ իմաստով ես ինձ տեսնում եմ որպես միջնորդ, որպես դեսպան Հայաստանի ու աշխարհի
միջև»։ 

Գուցե դուք միջնորդեք, պարո՛ն նախագահ, ու կասեցնեք ևս մեկ նահանջ, որը
համաշխարհային ազգն անէացման է տանում։ 

Տիգրան Պասկևիչյան 

Իմ կրոնն ու դավանանքը խոսքն է։ Ուժին, սպառազինությանը, քաղաքական խարդավանքներին
ու նման բաներին չեմ հավատում։ Պետք է խոսենք, համոզենք իրար, եթե անգամ դա անհնար
է թվում։ 

Քոչարյանի փաստաբանը պնդում է՝ դատավորի համար Փաշինյանի արածն անքննելի է 

Հունվարի 10-ին Երևան քաղաքի ընդհանուր իրավասության դատարանը՝ նախագահությամբ
դատավոր Սերգեյ Սահակյանի, վերսկսեց քննել «Ռոբերտ Քոչարյանն ընդդեմ Նիկոլ
Փաշինյանի և Հայաստանի Հանրապետության» քաղաքացիական գործը։ 

Քոչարյանի քաղհայցը վերաբերում է 2021-ի մարտի 1-ին Հանրապետության հրապարակում
հրավիրված հանրահավաքի ընթացքում Նիկոլ Փաշինյանի հնչեցրած արտահայտություններին։ 

Դատաքննության մեկնարկին Նիկոլ Փաշինյանի ներկայացուցիչ Դավիթ Հունանյանը դեմ
արտահայտվեց նիստի աշխատանքների տեսանկարահանմանը մամուլի ներկայացուցիչների
կողմից, որից հետո դատարանի որոշմամբ տեսախցիկները հանվեցին դահլիճից։ 

Հայցվոր կողմի ներկայացուցիչ Հայկ Ալումյանը վիճարկեց փաստաբան Դավիթ Հունանյանին
վարչապետի կողմից լիազորագիր տալու հանգամանքը։ Դատարանը լսեց կողմերին ու գտավ, որ
Հունանյանի լիազորությունները պատշաճ են։ Այնուհետև Հայկ Ալումյանը հայտարարությամբ
հանդես եկավ։ Սկսվեց բանավեճ դատավոր Սերգեյ Սահակյանի ու փաստաբանի միջև, որի
ընթացքում նախագահողը պնդեց, թե կողմը սխալ է ներկայացրել իր հայցը, քանի որ
«պատասխանողը ամբողջությամբ չի ընտրված»։ 

Հայկ Ալումյանը, հիմք ընդունելով դատարանի հայտարարությունները, հայտնեց, թե պետք է
բացարկ ներկայացնի դատավորին։ Նա խնդրեց 20 րոպե ժամանակ, որից հետո ներկայացրեց իր
բացարկը։ 

Նախ Ալումյանը նշեց, որ դատարանն իր հայտարարությամբ խախտել է օրենքը, ըստ նրա,
սակայն, միայն այս հանգամանքը չէ բացարկի հիմքը, այլ այն, որ «պրակտիկայից չբխող
պնդումը դատավորը կատարել է պատասխանողի՝ ՀՀ վարչապետի կողմից տրված ոչ օրինական
լիազորագիրը լեգիտիմացնելու նպատակով»։ 

«Դուք կանխակալ մոտեցում ունեք այս գործով կողմերից մեկի՝ վարչապետի նկատմամբ, որը
դրսևորվում է նրա նկատմամբ ոչ քննադատական վերաբերմունքով։ Ձեզ համար, կարծես,
անքննելի է նրա արածը»,- հայտարարեց Ալումյանը։ 

Դատավորը լսեց Ալումյանին և գնաց բացարկի վերաբերյալ որոշում կայացնելու, որը
կհրապարակվի հունվարի 13-ին։ Նիկոլ Փաշինյանը 2021-ի մարտի 1-ին Հանրապետության
հրապարակում հրավիրած հանրահավաքում հայտարարել էր, թե «2008 թվականի մարտի 1-ին
Հայաստանի այն ժամանակվա կառավարողները բանակը հանեցին ժողովրդի դեմ, Հայաստանի
քաղաքացիներին գնդակահարելու որոշում կայացրին»։ 

«Մարտի 1-ի գործի բացահայտված ճշմարտության առանցքային դրույթն այն է, որ 2008
թվականի իշխանությունները բանակը, այո՛, հանել են սեփական ժողովրդի դեմ, բանակն
օգտագործել են սեփական ժողովրդի կամարտահայտումը թույլ չտալու համար»,- ասել էր
գործադիրի ղեկավարը։ Վարչապետը ուշադրություն էր դարձրել մարտի 1-ի կամ
սահմանադրական կարգի տապալման գործով դատավարության ձգձգումներին՝ մեղադրելով
մեղադրվող անձանց պաշտպանական թիմին. «Նրանք ակնհայտորեն ժամանակ են ձգում. ինչի՞
համար են ձգում այդ ժամանակը, որովհետև ոմանք հույս ունեն՝ ինչպես նախկինում
բռնազավթել են ժողովրդին պատկանող իշխանությունը, հիմա էլ հույս ունեն, որ այդ
բռնազավթմանը կհասնեն»,- ասել էր Փաշինյանը։ Մարտի 1-ի գործով հիմնաքարային
հոդվածի՝ սահմանադրական կարգի տապալմանը վերաբերող 300.1-ի հակասահմանադրական
ճանաչվելուց հետո Փաշինյանը Հանրապետության հրապարակում հայտարարում էր, թե Մարտի
1-ի գործը, ըստ էության, բացահայտված է: «Շատերը հարց են տալիս, թե ինչպես կարելի է
բացահայտված համարել Մարտի 1-ի գործը, երբ սպանությունները բացահայտված չեն: Իմ
կարծիքն ու անձնական գնահատականն այն է, որ, ճիշտ է, կրակողները բացահայտված չեն,
բայց սպանությունները, այն ֆոնը, որում դա տեղի է ունեցել, բացահայտված է: Եվ դա,
կարծում եմ, հանրությանն ակնհայտ կերևա գործի դատաքննության ընթացքում»: 

«Չի կարելի ծաղրել միջազգային հանրությանը. միջազգային հանրությունը ձեզնից
պատասխան է ուզում, չի ասում՝ ինչ պատասխան։ Նա իր անելիքը գիտի»։ 

«Իրականում, սակայն, Ղարաբաղի հակառակորդը միջազգային հանրությունն է, որին մենք,
փաստորեն, ձեռնոց ենք նետել։ Չհասկանալ այս պարզ իրողությունը կնշանակի մեր
ժողովրդին մատնել դաժան փորձությունների»։ 

«Պետք է իրատես լինել և հասկանալ, որ միջազգային հանրությունը երկար չի
հանդուրժելու Լեռնային Ղարաբաղի շուրջ ստեղծված իրադրությունը, քանի որ այն
սպառնում է տարածաշրջանային համագործակցությանն ու անվտանգությանը»։ Երեք
մեջբերումներն էլ Լևոն Տեր-Պետրոսյանից են. առաջինը նա ասել է 28 տարի առաջ՝ 1993-ի
հունիսի 14-ին, Ստեփանակերտում, երկրորդը գրել է 1997-ի նոյեմբերի 1-ին՝ 24 տարի
առաջ, «Պատերա՞զմ թե՞ խաղաղություն. լրջանալու պահը» հոդվածում, իսկ երրորդը ասել է
1998-ի հունվարի 8-ին՝ Անվտանգության խորհրդի ընդլայնված նիստում։ 

Տեր-Պետրոսյանն, իհարկե, միակը չէր, որ խոսում էր այս մասին։ Վերջին 20-25 տարիների
ընթացքում այս ահազանգը հնչեցնողներ էլի են եղել։ Քիչ են եղել, բայց եղել են։
Զգուշացրել են, որ անհեռանկար, սադրիչ, սեփական հնարավորություններին անհամաչափ
քայլերն աղետի են հանգեցնելու։ Ասել են, որ չպետք է անտեսվեն միջազգային հանրության
պահանջներն ու առաջարկները։ Ասել են, որ պետք է լինել իրատես, հրաժարվել
մաքսիմալիստական ծրագրերից, օր առաջ գնալ Ղարաբաղի հարցի խաղաղ կարգավորման
ճանապարհով և խաղաղություն հաստատել տարածաշրջանում, ինչից, առաջին հերթին,
Հայաստանն է շահելու։ Նրանց ձայնը, սակայն, չի լսվել, խլացել է ռազմահայրենասիրական
աղմուկի մեջ։ Իսկ այժմ, երբ նախազգուշացված արհավիրքը փաստ է արդեն, երբ մեր
ժողովուրդն արդեն մատնված է կանխատեսված դաժան փորձությանը, Փաշինյանը
հայտնագործություն արածի ոգևորությամբ նոյեմբերի 17-ին ԱԺ ամբիոնից ասում էր.
«Հնարավոր չէ միջազգային օրակարգի հարցերը վերցնել և չափել միայն սեփական արշինով.
կարելի է անել դա, բայց դա հաջողություն չի բերի»։ Ապա՝ «Արցախի հարցում մենք չենք
կարողացել բանակցային գործընթացի արդյունքում հաջողություն ունենալ, որովհետև մեր
ընկալումները ընկալելի չեն եղել միջազգային հանրության համար»։ 

Փաշինյանը, որ միջազգային հանրությանն անտեսելու, ամենակոշտ ձևակերպումներով նրանց
ու նրանց տարիների աշխատանքը մերժելու գործն իր նիհիլիզմով ու իր կարճատեսությամբ,
պոպուլիզմին տուրք տալով ամենաբարձր մակարդակի էր հասցրել, սկսում է գնահատել
միջազգային հանրության վճռական դերը մեր ճակատագրում։ Սկսում է գիտակցել, որ մեր
այսօրվա աղետի գլխավոր պատճառներից մեկը, եթե ոչ ամենագլխավոր պատճառը, մեր
անպատասխանատու ու ամբարտավան վերաբերմունքն է, որ 20-25 տարի շարունակ ցուցաբերել
ենք միջազգային հանրության նկատմամբ։ 

Իր սխալներից, ինչպես իր նախորդներ Ռոբերտ Քոչարյանը և Սերժ Սարգսյանը, նա, իհարկե,
չի խոսում։ Չի էլ խոսելու։ Բայց իրականությանը բախվելով՝ ստիպված է ակնհայտն
արձանագրել։ 

Լավ կլիներ, իհարկե, որ այս պարզ ճշմարտությունը նա հասկանար 2-3 տարի առաջ, երբ
ձեռնոց էր նետում միջազգային հանրությանը, երբ ասում էր, թե նրանց 25 տարվա
աշխատանքը չի ընդունում, պահանջում էր արված ամբողջ գործը մի կողմ դնել և սկսել իր
թելադրած կետից, երբ անիրականանալի պայմաններ էր առաջ քաշում ու, փաստորեն, մերժում
բանակցությունները։ Եթե ժամանակին հասկանար, ապա, անկասկած, կկանխվեր այն աղետը, որ
կա այսօր։ 

44-օրյա պատերազմի ողջ ընթացքում միջազգային հանրությունը լուռ էր։ 44 օր շարունակ
նրանք մեզ սպառնացող աղետը կանխելու ուղղությամբ ծանրակշիռ ոչ մի քայլ չեն արել։ Սա
տարիների մեր ամբարտավանության պատասխանն էր։ Այն, ինչ նրանք 28 տարի շարունակ
անմռունչ ու համբերատար հորդորում էին մեզ անել կամավոր և առանց արյունահեղության,
2020-ին վերջնականապես համոզվելով, որ անհույս ենք, թողեցին, որ Ադրբեջանը
Թուրքիայի օգնությամբ իրականացնի պատերազմով։ Եվ մեղավոր չեն այստեղ ո՛չ Ադրբեջանը,
ո՛չ Թուրքիան և ո՛չ էլ միջազգային հանրությունը։ Մենք մեր ցանածն էինք հնձում։ 

Այսօր մեր առջև նոր՝ սահմանազատման ու սահմանագծման, ինչպես նաև Ադրբեջանի հետ
տարածքային ամբողջականության փոխադարձ ճանաչման առաջարկներն են դրված։ Ավելի քան
լուրջ է սա։ Ճակատագրական վճիռներ պետք է կայացվեն։ Պատմությունը կրկնվում է։ Այս
անգամ շատ ավելի մեծ արագությամբ։ Եթե մենք կրկին, ինչ-ինչ անձնական շահեր հաշվի
առնելով, ինչպես եղավ 1998-ին, ինչ-ինչ անիրական ցանկություններ կյանքի կոչել
փորձելով, ինչպես վարվել ենք վերջին 23 տարիների ընթացքում, ճիշտ չկողմնորոշվենք,
ճիշտ հաշվարկ չանենք, վաղն ավելին ենք կորցնելու։ 

Մոսկվան չի հավատում, որ Թուրքիան կգնար նման քայլի 

«Մենք իսկապես առանձնահատուկ լավ հարաբերություններ ունենք Թուրքիայի հետ, բայց այս
դեպքում, ցավոք, հաստատվում են մեր մտավախությունները, որ ուկրաինացի
զինվորականներին զենքի նման տեսակների մատակարարումը կարող է հանգեցնել շփման գծում
իրավիճակի ապակայունացմանը», ասել է Կրեմլի խոսնակ Դմիտրի Պեսկովը՝ մեկնաբանելով
Թուրքիայի կողմից Ուկրաինային անօդաչու սարքերի մատակարարումը։ 

Նախօրեին, ըստ ուկրաինական զլմ-ների, Դոնբասում ուկրաինացի զինվորականներն առաջին
անգամ ռուսական հրետանային կետի դեմ կիրառել են «Բայրաղթար» հետախուզական և
հարվածային անօդաչու համակարգը։ 

Ռուսաստանը Դոնբասի ներկայացուցիչների հետ ստուգում է Ուկրաինայի կողմից թուրքական
«Բայրաղթար» անօդաչու թռչող սարքի օգտագործման մասին տեղեկատվությունը, հայտարարել
է ՌԴ ԱԳ նախարար Սերգեյ Լավրովը։ «Սկզբունքորեն, պատմությունը, իհարկե, պետք է
ստիպի մտածել բոլոր նրանց, ովքեր հավանություն են տալիս Ուկրաինայի քմահաճ
պահանջներին այն մասին, որ նա վաղը պետք է ընդունվի ՆԱՏՕ: Եվ, իհարկե, ստիպել
մտածել նրանց, ովքեր զինում են Կիևի ռեժիմը, որը վերահսկվում է նեոնացիստների
կողմից», ասել է նախարարը։ 

Հիշեցնենք, որ Էրդողանը հայտարարել էր, որ Կիևին զենք մատակարարելու մասին
պայմանավորվածություններն ուղղված չեն երրորդ երկրների դեմ։ «Մենք անօդաչու սարքեր
ենք վաճառում նրանց, ովքեր մեզ դիմում են... Այս գործարքը [Ուկրաինայի հետ]
Ռուսաստանի դեմ չէ», վստահեցրել էր Թուրքիայի արտգործնախարար Չավուշօղլուն։ 

Ռուսաստանը նույն բանը ասում էր Հայաստանին, երբ Երևանից բողոքներ էին հնչում, թե
ինչպես Հայաստանի ռազմավարական դաշնակիցը կարող է ժամանակակից հարձակողական զենք
վաճառել Հայաստանի հակառակորդին։ Սա ուղղակի բիզնես է, ասում էին Մոսկվայում։
Մոսկվան նաև չի խոսել այն մասին, որ Հայաստանի դեմ «Բայրաղթար» է կիրառվել 44-օրյա
պատերազմի ժամանակ։ Հայաստանի դեմ կարելի էր, իրենց դեմ՝ ո՞չ։ 

Միքայել Մինասյան. Հանկարծակի «օբյեկտիվ» դարձածը 

Հեղափոխությունից հետո ակտիվացել են շատերը, դրանց թվում՝ քաղաքական ստվերից դուրս
եկած Սերժ Սարգսյանի փեսա Միքայել Մինասյանը, որի անվան հետ էին կապում 2008
թվականից հետո իշխանական քարոզչական վերահսկողությունը: 

Մի քանի հոդվածներով աշխարհաքաղաքական տարբեր կենտրոններին մեսիջներ հղած Մինասյանն
այս անգամ արձագանքել է Մարտի մեկի հետ կապված վերջին քննարկումներին և
մասնավորապես՝ մարտի 1-ից առաջ սահմանից Երևան զինվորականներ բերելու հարցի
վերաբերյալ թեժ բանավեճերին, որոնց կենտրոնում այս անգամ հայտնվել է ԼՂՀ ՊԲ
հրամանատարի նախկին տեղակալ Սամվել Կարապետյանը: 

Եվ ահա մեր «հերոսը» հայտարարում է, թե վերջին 30 տարվա մեր հերոսների հանդեպ
«վհուկների որս» է հայտարարվել, որի շրջանակներում էլ «թիրախավորվել է»
Կարապետյանը: 

Եվ որպեսզի իր խոսքին անաչառություն հաղորդի, մեր «հերոսը» հայտարարում է, թե իր
համար հավասարապես հերոսներ են Լևոն Տեր-Պետրոսյանը, Ռոբերտ Քոչարյանը և Սերժ
Սարգսյանը: 

Ընդհանրապես, քաղաքական դաշտը համահարթեցնելու, բոլոր գործիչներին հավասարեցնելու,
մի նժարի վրա դնելու ջանքերը նոր չեն: Այսպես են արել և անում բոլոր նրանք, ովքեր,
իրենց մտքին եղած քաղաքական մեսիջը տարածելու համար, փորձում են տպավորություն
ստեղծել, թե իրենք որևէ մեկի կողմնակիցը չեն և կամ՝ բոլորին էլ նույն աչքով են
նայում: Այսինքն, կեղծ օբյեկտիվություն են խաղում: 

Այս ամբողջ պատմության մեջ ապշելուն այն է, որ նույն բանն անում է ինքը՝ Մինասյանը:

Ապշելու, քանի որ նա զարթնել ու հանկարծ որոշել է «օբյեկտիվ» դառնալ, այն՝ ինչ չէր
մինչև այսօր: 

Այն, որ Մինասյանի համար Քոչարյանն ու Սարգսյանը հերոսներ են՝ զարմանալի չէ,
որովհետև նրանց և հատկապես վերջինիս շնորհիվ է Մինասյանը դարձել այն, ինչ՝ էր, և
այն, ինչ կա: 

Հարցն այն է, որ այս սուբյեկտիվությունը լղոզելու համար Մինասյանը որպես օգնության
կանչ օգտագործում է նաև Լևոն Տեր-Պետրոսյանի անունը՝ հայտարարելով, թե «չի կարելի
բարդույթավորվել և Լևոն Տեր-Պետրոսյանին չանվանել հերոս: Որովհետև նախագահ
Տեր-Պետրոսյանը Հայաստանի ղեկավարն է եղել մեր պետության և ժողովրդի համար
օրհասական ժամանակներում, լինել-չլինելու երկընտրանքի ժամանակներում: Եվ, որպես
ալեկոծված ծովում հայտնված նավի նավապետ՝ նա և իր թիմը կարողացան նավը բարեհաջող
նավահանգիստ հասցնել»: 

Այո, մեջբերումը ճշմարտություն է, բայց առավել կարևոր է այն, թե ասողն ով է և ինչի
է հենց հիմա դրա մասին խոսում: 

Եթե Մինասյանն իրապես օբյեկտիվ է և ոչ թե փորձում է ճշմարտությունը շահարկել, ապա
դրա մասին պիտի խոսեր շատ ավելի վաղ: Այնինչ, տարիներ շարունակ մենք հակառակի
ականատեսն ենք եղել՝ տեսել ենք նրան ենթարկվող ԶԼՄ-ների ագրեսիվ հակաքարոզչությունը
նախագահ Տեր-Պետրոսյանի դեմ՝ համեմված հորինածին մեղադրանքներով: 

Տարիներ շարունակ իշխանական մամուլը և հատկապես հեռուստաընկերությունները չեն
խորշել, Մինասյանի ասած՝ «ժողովրդի համար օրհասական օրերը» ներկայացնել որպես «մթի
ու ցրտի» տարիներ, տիրաժավորել այն միֆերը, որոնց ստեղծման նպատակը մեկն է եղել՝
անկախության առաջին տարիների բոլոր հաջողություններն անջատել նախագահ
Տեր-Պետրոսյանից և վերագրել դրանք այլ անձանց՝ այդպիսով փորձելով նվազեցնել կամ
չեզոքացնել Առաջին նախագահի դերակատարությունը կարևորագույն հաղթանակներում և
փորձելով վերջինիս ներկայացնել իբրև «Արցախը ծախող»: 

Սա եղել է հստակ քարոզչական գիծ, որն ապահովելու համար աշխատել են որոշակի
գրաքննիչներ, որոնք ոչ միայն գծում էին «կարելի»-ի ու «չի կարելի»-ի շրջանակը, այլև
անգամ մոնտաժներին էին հետևում ուշի ուշով, որպեսզի անգամ մեկ վայրկյան որևէ
կադրում նախագահ Տեր-Պետրոսյանը չերևա: 

Այնպես որ, ինչպես ասում են՝ ով էլ խոսի այդ թեմայով, դա Մինասյանը չպետք է լինի: 

Իսկ ընդհանրապես, որևէ վհուկների որս էլ չկա: Ընթանում է քննություն, և դրա
շրջանակներում բոլորը պետք է պատասխան տան իրենց արածների համար: 

Պատասխանատվությունից խուսափելու համար չարժե հանկարծակի հիշել իրականությունը և
փորձել շահարկել: 

Ժամանակն ամեն ինչ իր տեղը կդնի, ճշմարտությունը հավերժ չես թաքցնի, և այո, ինչպես
Լևոն Տեր-Պետրոսյանն էր ասում, գալու է այն օրը, երբ պարզ կդառնա, թե «ով ինչ է
արել Արցախի համար, և ով էր իրականում ծախում այն»: 

Իրանը հաստատում է Հայաստանի տարածք օտար ներխուժման հավանականությունը 

ՀՀ ԱԳ նախարարի հետ հանդիպումից հետո Իրանի ԱԳ նախարար Աբդուլլահիանը մեկնել է
Մոսկվա՝ Լավրովի հետ բանակցություններ վարելու։ «Ակնկալում ենք, որ Ռուսաստանը
կարձագանքի և զգայուն մոտեցում կցուցաբերի տարածաշրջանի երկրների սահմանների
հնարավոր փոփոխությունների նկատմամբ», ԻՌՆԱ գործակալության փոխանցմամբ՝
լրագրողներին ասել է Աբդուլլահիանը: Նա ակնկալում է նաև, որ «Ռուսաստանը նույնպես
զգայուն կլինի ահաբեկիչների առկայության և տարածաշրջանում սիոնիստական ռեժիմի
գործողությունների նկատմամբ»։ 

Իրանը այսպիսով վերահաստատում է Հայաստանի հարավի օկուպացիայի հավանականությունը,
ինչն ավելի վաղ չէր բացառել Իրանի ԶՈՒ ցամաքային զորքերի հրամանատար, գեներալ
Կիոմարս Հեյդարին։ 

Իրանի ռազմաքաղաքական ղեկավարության՝ ՀՀ սահմանների վերաձևման և շրջանում
ահաբեկիչների ու «սիոնիստական ռեժիմի» ներկայության վերաբերյալ կոշտ
հայտարարություններից հետո Իրանի ԱԳ նախարարը բանակցություն է վարելու Հայաստանի
մասնատման ու ինքնիշխանությունը վերացնելու ծրագրի գլխավոր նախաձեռնողի ու
շահառուի՝ Ռուսաստանի ԱԳ նախարարի հետ։ 

Իրանի դեմ դեմարշը Բաքուն իրականացնում է Մոսկվայի առաջնորդությամբ, և դա Իրանում
լավ գիտեն։ Բաքուն ՌԴ ռազմավարության մեջ հսկում է հայկական և իրանական
ուղղությունները։ Բաքվի օկուպացրած շրջաններում ահաբեկիչների ու «սիոնիստական
ռեժիմի» ներկայությունը, որն անհանգստացնում է Իրանին, նույնպես համաձայնեցված է
Ռուսաստանի հետ։ Արցախյան 2020 թ. պատերազմի ընթացքում սիրիացի վարձկանների ու
ահաբեկիչների, ինչպես նաև «սիոնիստական ռեժիմի» ներկայության հարցում Կրեմլի
ունեցած դերակատարությանը բազմիցս անդրադարձել ենք: Զուր չէ, որ Իրանի ԱԳ նախարարը
Լավրովի հետ հանդիպմանը մտադիր է քննարկել նաև Աֆղանստանի իրավիճակը։ 

Ավելացնենք միայն, որ ռազմական գործողությունների ընթացքում ՌԴ-ն զլմներով ձևական
աղմուկ բարձրացնելուց հետո հայտարարեց, որ ահաբեկիչներն այլևս վտանգ չեն
ներկայացնում, իսկ նոյեմբերի 9-ի հայտարարությունից հետո Լավրովը Իրանին
հավաստիացնում էր, որ Հայաստանի հարավում «կոմունիկացիաների ապաշրջափակումը» չի
հարվածի Իրանի տրանզիտային ու տնտեսական շահերին։ 

Երևում է՝ չեն կարողացել համոզել երկու հարցում էլ, և չէին կարող համոզել։ Սոչիում
Պուտին-Էրդողան համաձայնությունները Իրանի մոտ կասկածներ չեն թողել։ Նոյեմբերի 9-ը
ոչ միայն Հայաստանի, այլև ըստ էության Իրանի մեկուսացման ու մասնատման հեռանկարի
մասին է։ Երբ ՀՀ վարչապետը հայտարարում է, թե Հայաստանը երբեք չի ներքաշվի Իրանի
դեմ դավադրությանը, երևում է չի պատկերացնում ռուս-թուրքական «եռակողմ»
հայտարարության խորքն ու մասշտաբը, որի անվերապահ կատարմանը իրենց հավատարմությունն
են հայտնել ՀՀ իշխող խումբն ու խորհրդարան անցած ուժերը։ 
