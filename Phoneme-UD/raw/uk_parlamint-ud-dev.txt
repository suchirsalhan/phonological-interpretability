Я коли вам кажу завжди про економіку, я дивлюсь дані, які на сьогоднішній день
є. Наприклад, у нас в цьому році експорт в Росію зріс на 24 відсотки, а імпорт
звідти зріс на 31 відсоток, тобто на третину збільшились обсяги імпортованих
товарів. Двосторонній товарообіг більше 8,5 мільярда доларів. Вугільна галузь,
яка дуже у нас на слуху: 62 відсотки вугілля йде з Російської Федерації. Це
головний зовнішньоекономічний і один із найбільших торгово-економічних партнерів
за обсягом двостороннього товарообігу. 

Згадайте питання транзиту газу, транзиту нафти через нафтопровід "Дружба",
докапіталізацію банків, відповідних дочок в Україні, перекази коштів трудових
мігрантів. У нас надзвичайно великі економічні, політичні і інші зв'язки. 

Тому, на мій погляд, повертаючись до того, про що казав сьогодні, не сьогодні, а
в свій час, тут Президент Зеленський, необхідно переходити до прямих перемовин з
Російською Федерацією: на парламентському вимірі, на вимірі урядів, на вимірі
Президента. Тоді з цієї точки зору ми будемо мати ефективну комунікацію,
врегулюємо ряд питань, які у нас є в двосторонніх відносинах. І не потрібно
розпалювати паніку і насаждати її всередині країни. 

Дякую за увагу. 

Слово надається народній депутатці України Констанкевич Ірині Мирославівні,
"Партія "За майбутнє". Будь ласка. 

Тарас Іванович Батенко, я так розумію. Будь ласка. 

Ми дякуємо за ініціативу Голову Верховної Ради пана Руслана Стефанчука щодо
цього звернення до парламентарів іноземних держав і міжпарламентських
організацій. Логічно, що весь склад парламенту, всі фракції і групи, крім однієї
фракції, прийняли рішення щодо включення в порядок денний. І це говорить про те,
що конституційна більшість від складу парламенту є. І це говорить про те, що
парламент фактично рішуче налаштований до відповідних заяв з приводу нарощування
військового потенціалу Росії біля наших кордонів. 

Ми нагадуємо про те, що у нас дуже жваві зараз відносини по лінії Міністерства
оборони з європейськими країнами і євроатлантичними, по лінії Міністерства
закордонних справ, і, очевидно, мабуть, трохи бракує, власне, цього
міжпарламентського діалогу. Але треба пам'ятати про те, що цей міжпарламентський
діалог не тільки просто повинен нарощуватися, ми повинні закликати парламентарів
не тільки щодо України з точки зору військового потенціалу, але й щодо
фінансово-економічної стабільності, якої зараз державі бракує. Тому що якщо ми
будемо мати фінансово-економічну стабільність в цій непростій ситуації, то я
вважаю, що ніякий ворог нас не здолає. Тому що будь-яка нестабільність у нас
прямо пропорційна удару по українській економіці, по українській промисловості,
по банківській системі, по грошових вкладах наших громадян, по нарощуванню чи
відтоку іноземних та внутрішніх інвестицій, зростанню інфляційних процесів і так
далі. І тому ми цього не хочемо допустити. І це є по суті головна мета Кремля
сьогодні – фінансово та економічно знекровити і проковтнути нашу державу. 

Тому я вважаю, що парламент – це один з головних майданчиків для такої дискусії
і для консолідації зусиль в цьому напрямку в українському суспільстві. Ми
підтримуємо ініційоване керівництвом парламенту звернення і закликаємо весь
парламент проголосувати за нього. 

Дякую. 

Дякую, Тарас Іванович. 

Слово надається Костенку Роману Васильовичу. Після цього Павло Бакунець, і після
цього народний депутат Немиря Григорій Михайлович. 

Будь ласка, Костенко. 

Дякую, пане Голово. 

Шановні колеги, партія "Голос" буде підтримувати цю постанову, в першу чергу,
тому, що ми розуміємо, наскільки зараз важлива підтримка наших партнерів. Її
потрібно розбудовувати і потрібно ще раз показати, що Верховна Рада дає цей
заклик до всього світу, щоб всі розуміли, яку агресію зараз веде Російська
Федерація проти нас. 

Але я хочу сказати, що потрібно системно підходити до питань безпеки і оборони,
тому що коли ми говоримо зараз про підвищення зарплат військовослужбовцям (і це
дуже важливо), ми забуваємо про військовослужбовців Прикордонної служби,
Національної гвардії, які недофінансовані в цьому році. Ні на гривню не
збільшувалося їх фінансування на розвиток. Прикордонна служба не може до 50
тисяч доукомплектуватися, тому що немає фінансування. Тому потрібно згадувати не
тоді, коли війна на порозі, а тоді системно підходити до всіх питань
національної безпеки. 

Дякую. 

Слово надається народному депутату Бакунцю Павлу Андрійовичу, після цього Немиря
Григорій Михайлович, після цього переходимо до голосування. 

Будь ласка, Павло Андрійович. 

Павло Бакунець, Львівщина, депутатська група "Довіра". 

Сьогодні цією постановою, цим зверненням Верховної Ради України до парламентів
іноземних держав ми закликаємо підтримати нашу країну в наших одвічних
прагненнях. Адже, дорогі українці, ваші батьки, дідусі, бабусі боролися за те,
аби ми жили у вільній демократичній державі, їх нищили, їх вивозили з земель. А
сьогодні у війні з агресором нищать ваших сусідів, що гірше – братів, батьків,
синів. 

І тому ми звертаємося до міжнародних партнерів про те, що ми вільні люди, що
Україна є незалежною, з проєвропейським вектором, і ми просимо допомогти нам в
захисті наших європейських демократичних цінностей, і в захисті своєї землі від
агресора. Ми не одні, ми сильні, у нас. 

Дякую. 

Слово надається народному депутату Немирі Григорію Михайловичу, фракція
"Батьківщина" і після цього переходимо до голосування, шановні колеги. 

Шановні колеги, партія "Батьківщина" є одним із співавторів цієї постанови і
буде за неї голосувати. Але хочу нагадати всім, що за час минулого парламенту і
цього парламенту подібних заяв і постанов було прийнято вже біля сорока. 

Хочу також опустити багатьох на землю і звернути увагу на такий факт – жоден на
сьогодні міжнародний партнер України не готовий надати свої збройні підрозділи у
випадку найгіршого сценарію. Тому це означає, що ми маємо не лише зробити вибір,
а і його захистити. 

Вчора Юлія Тимошенко офіційно звернулася до Президента Зеленського з пропозицією
створити уряд національної єдності. Пройшла доба, ми не почули жодної відповіді.
Сьогодні з цієї трибуни "Батьківщина" ще раз звернулася до Президента
Зеленського з пропозицією створити уряд національної єдності. 

За вами слово, пане Президенте. 

Дякую. 

Шановні колеги, ми завершили обговорення цього питання. Переходимо до прийняття
рішення. Прошу народних депутатів приготуватися до голосування. 

Шановні колеги, я ставлю на голосування проект Постанови про Звернення Верховної
Ради України до Організації Об'єднаних Націй, Європейського Парламенту, урядів
та парламентів іноземних держав та парламентських асамблей міжнародних
організацій стосовно неприйнятності військового шантажу відносно України з боку
Російської Федерації, який вона здійснює з метою недопущення реалізації
європейських та євроатлантичних прагнень України (реєстраційний номер проекту
6543). 

Шановні колеги, готові голосувати? Прошу підтримати та проголосувати. 

За - 282 

Рішення прийнято. 

Покажіть по фракціях, будь ласка. Дякую, шановні колеги. 

Шановні колеги, наступне питання порядку денного – це проект Закону про внесення
змін до деяких законодавчих актів України щодо уточнення положень стосовно
вчинення нотаріальних та реєстраційних дій в процесі набуття прав на земельні
ділянки (законопроект № 6199). 

Шановні колеги, є необхідність обговорювати цей законопроект? Є, так. Чи, може,
проголосуємо, в нас. Шановні колеги, тоді давайте спочатку, я пропоную, вношу
пропозицію розглянути це питання за скороченою процедурою. Прошу голосувати. 

За - 226 

Рішення прийнято. 

Шановні колеги, ще раз, будемо обговорювати це питання? Будемо, да. Тоді я
запрошую до слова голову підкомітету Комітету з питань аграрної та земельної
політики Артема Сергійовича Нагаєвського. 

Будь ласка, Артем Сергійович. 

Дякую. Шановний головуючий, шановні колеги! 

На ваш розгляд внесено проект Закону України про внесення змін до деяких
законодавчих актів України щодо уточнення положень стосовно вчинення
нотаріальних та реєстраційних дій в процесі набуття прав на земельні ділянки
(реєстраційний номер 6199). 

Метою законопроекту є вирішення проблем, які виникають при здійсненні
нотаріальних та реєстраційних дій, які стосуються переходу права власності на
земельні ділянки сільськогосподарського призначення. 

Встановлена на сьогодні процедура набуття права власності на земельні ділянки
сільськогосподарського призначення є доволі складною, адже передбачає проведення
перевірки нотаріусом набувача такого права численним вимогам закону. В
середньому така процедура займає біля тижня-двох. Особливо серйозною ця проблема
є для покупців невеликих земельних ділянок для садівництва та земельних ділянок
для ведення особистого селянського господарства, розташованих в межах населених
пунктів. Підвищені витрати, які вимушені сплачувати сторони договорів, створюють
для них суттєві незручності. 

Для вирішення цієї проблеми законопроектом пропонується встановити, що перевірка
нотаріусом набувача земельної ділянки сільськогосподарського призначення не
здійснюється при набутті права власності земельних ділянок для ведення
садівництва до 0,25 га, земельних ділянок для ведення особисто селянського
господарства, розташованих в межах населених пунктів площею до 2 га.
Законопроект передбачає, що набувач таких земельних ділянок при вчиненні
правочину про перехід права власності заявляє про дотримання встановлених вимог
шляхом подання нотаріусу відповідної заяви. 

Законопроектом також пропонується, зокрема, удосконалити механізм відмови від
реалізації переважного права купівлі земельної ділянки сільськогосподарського
призначення. 

Головне науково-експертне управління висловлює зауваження до поданого
законопроекту. 

Комітет з питань аграрної та земельної політики на своєму засіданні 15 грудня
21-го року розглянув законопроект і вважає його таким, що заслуговує на
підтримку, і рекомендує Верховній Раді України прийняти його за основу. Разом з
тим комітет прийняв рішення про доцільність при підготовці законопроекту до
другого читання врахувати внесення пропозицій і правок щодо виправлення
уточнень, усунення помилок та суперечностей у тексті. 

А ви і від комітету? Будь ласка, ще 2 хвилини від комітету дайте, будь ласка. 

А також інших структурних частин законопроекту або інших законодавчих актів, що
не були предметом розгляду в першому читанні, з метою системного врегулювання
процедури набуття права власності на земельні ділянки сільськогосподарського
призначення та узгодження цих положень з іншими законодавчими актами, що не були
предметом розгляду в першому читанні та відповідають предмету правового
регулювання законопроекту відповідно до частини першої статті 116 Регламенту
Верховної Ради України. 

Просимо підтримати рішення комітету. Дякую. 

Дякую. 

Шановні колеги, є необхідність обговорювати це питання, тому прошу записатися:
два – за, два – проти. 

Будь ласка, слово надається народному депутату Брагару Євгену Вадимовичу,
фракція політичної партії "Слуга народу". 

Євгеній Брагар, "Слуга народу". Прошу передати слово Миколі Сольському. 

Микола Тарасович Сольський, будь ласка. 

Шановні колеги, про що цей закон? Цей закон. Земельна реформа вже діє, вступила
в силу більше як пів року. За цей час накопилися при застосуванні норм, які були
прийняті Верховною Радою, різні питання, які потребують коригування. 

Якого роду коригування? В першу чергу земельна реформа, коли запустилася, вона
віддала багато прав нотаріусам. І це правильно, тому що вони оформляють право
власності на нерухомість, у тому числі і земельну ділянку. Об'єм... інформація,
яка передбачена земельною реформою, яку необхідно перевіряти, досить суттєвий це
займає час і здорожчує сильно угоди. В першу чергу це стосувалося тих земельних
ділянок, які невеликі по об'єму, це в межах села садівництво, ОСГ, які раніше і
не були обмежені мораторієм і підпали також під ці обмеження. 

Тому в деякій частині, виходячи з позицій нотаріусів і сторін відносин цих, які
на практиці виконують цей закон, є звернення, яке відображене в цьому законі,
спростити процедури, а в деякій частині, як, наприклад, речі, пов'язані з
переважним правом, з відмовою, додатковим оформленням, воно навпаки підсилює
регулювання, оскільки це необхідно для зловживання запобігань різного роду
рейдерським спробам. 

Тому максимально прошу підтримати цей законопроект у першому читанні. Дякую. 

Дякую. 

Слово надається народному депутату України Кириленку Івану Григоровичу, фракція
"Батьківщина". 

Івченко Вадим Євгенович. 

Я прошу передати слово Івченку. 

Будь ласка, Вадим Євгенович. 

Івченко, "Батьківщина". Шановні колеги, ви все вдосконалюєте ринок землі.
Подивіться, будь ласка, останню пресконференцію фермерів. Скільки фермерів
беруть участь у купівлі-продажу землі? Колеги, 3 відсотки. Три відсотки – це
нечувано для європейської країни, де ми маємо формувати фермерський лад, щоб
тільки 3 відсотки фермерів були здатні купувати землю. З різних причин, колеги,
з різних причин вони не можуть сьогодні навіть викуповувати землі постійного
користування, які ми їм дали право на викуп, протягом семи років, не працююча
фінансова система, корумповані місцеві органи самоврядування. 

І для кого ми це вдосконалюємо? Так ось я вам скажу, аналітична світова агенція
Land Matrix, вона чітко Україну поставила поряд з Папуа-Новою Гвінеєю і
Ефіопією, вона чітко вказала, що 30 відсотків українських чорноземів
використовуються іноземними корпораціями і прибутки отримує не український
фермер і не український селян, а корпорації, які на сьогоднішній день за рахунок
української землі багатіють. Тут потрібна зовсім інша аграрна політика. Ми з
вами вже бачимо нечуваний ріст цін, ми муку почали завозити з Туреччини замість
того, щоб використовувати український Аграрний фонд і форвардні закупівлі, щоб
наша хлібопекарна галузь змогла тримати ціни на хлібобулочні вироби. Ось до чого
призводить непродуманий ринок землі, а ви його все вдосконалюєте. 

"Батьківщина" не буде голосувати за даний законопроект і хочемо, щоб ви
дослухались до фермерів, які кажуть, що вони сьогодні не мають змоги бути
учасниками того ринку, який ви запропонували. 

Шановні колеги, без однієї хвилини 12. Оголошую перерву на 30 хвилин. Але
одночасно повідомляю, шановні колеги, у кулуарах третього поверху презентується
художня виставка "Натхненні Пінзелем в Годовиці", що триватиме до 28 січня. Всіх
запрошую приєднатися до мистецтва. 

11:59 у мене. Шановні колеги, я перепрошую, можете подивитись, у мене показує
11:59. Я вже оголосив перерву, друзі. Давайте тоді, давайте. Я перепрошую, але
Апарат прошу перевірити, в нас в президії у всіх 11:59. Вибачте. Все, я
перепрошую. 

Шановні колеги, продовжуємо розгляд питань порядку денного. Нагадую, що ми
находимося в розгляді законопроекту реєстраційний номер 6199, це проект Закону
про внесення змін до деяких законодавчих актів України щодо уточнення положень
стосовно вчинення нотаріальних та реєстраційних дій в процесі набуття прав на
земельні ділянки. Ми зараз в обговоренні цього питання, наступний Німченко
Василь Іванович. Ну, я наскільки розумію, передає слово Шуфричу Нестору
Івановичу. Так чи ні? 

Будь ласка, Німченко Василь Іванович. Будь ласка. 

Німченко Василь Іванович, "Опозиційна платформа – За життя". Прошу передати
слово Нестору Івановичу. 

Нестор Іванович Шуфрич, будь ласка. 

Дякую, шановний пане головуючий. Ну, нібито непогана законодавча ініціатива,
нібито. Питання: при чому тут санкції? Ну, от у вас або Росія – або санкції.
Санкції відносно цього. У нас вводять санкції проти контрабандистів, за
фінансування тероризму. Ну, з контрабандистами ви вже домовилися, вони як жили,
так і добре живуть, носили в один бік, зараз носять в інший бік. 

Політики нікому платити не будуть. Звинувачувати порядних людей у фінансуванні
тероризму, коли нема чого фінансувати. Дійсно, в січні, якщо не помиляюся, 2015
року зверталась Верховна Рада до всього світу визнати так звані "ДНР" і "ЛНР"
терористичними організаціями. Відповідь – нуль. Як у відомому фільмі: "И тишина
– только мертвые с косами стоят". Пам'ятаєте. 

Так от, якщо весь світ не визнає так звані "ДНР" і "ЛНР" терористичними
організаціями, якщо нема жодного українського рішення, яке би вступило в законну
силу, є заява про звернення, все. Так, є окремі рішення судів, де окремі акти
визнані актами тероризму. Вони були в Києві, це були замахи на вбивство, і це,
до речі, і був напад на 112-й канал, визнаний актом тероризму. Але це акти
тероризму і їх треба притягувати до відповідальності безпосередніх замовників і
виконавців. Так звані "ДНР" і "ЛНР" не є терористичними організаціями. В інший
спосіб Рада безпеки Організації Об'єднаних Націй ніколи б не затверджувала
Мінські угоди, підписані саме з представниками так званих "ДНР", "ЛНР". Тому
прошу вас, давайте сьогодні діалог заради миру, а не ускладнювати ситуацію. 

Дякую за увагу. 

Слово надається народному депутату України Забродському Михайлу Віталійовичу,
фракція політичної партії "Європейська солідарність". 

Михайла Віталійовича немає, да? Будь ласка, тоді Тарас Іванович Батенко. 

Шановні колеги, запросіть народних депутатів до зали, тому що будемо голосувати.

Тарас Іванович Батенко, будь ласка. 

Дякую, Руслан Олексійович. 

Я хочу сказати, що якщо говорити по темі стосовно цього законопроекту і без
популізму, то, в принципі, все до нас сказав один із співавторів пан Сольський.
Але я говорю про те, що наша депутатська група, нагадую про те, що наша
депутатська група була проти ринку землі, відкриття ринку землі, і ми б мали
дочекатися рішення Конституційного Суду. Але попри те ми розуміємо, що життя ж
рухається, і у зв'язку з відкриттям ринку землі все-таки є якісь певні вже перші
результати, які треба поправляти. І це стосується якраз спрощення роботи
нотаріусів, на яких було покладено значний тягар при реєстрації правочинів із
земельними ділянками, зокрема звільнення нотаріусів від обов'язку проводити
перевірку потенційних покупців сільськогосподарського призначення і так далі. 

Тому наша депутатська група підтримує даний законопроект, але наполягає тільки
за основу його з доопрацюванням до другого читання. Прошу зал підтримати. 

Дякую. 

Дякую, Тарасе Івановичу. 

Будь ласка, Железняк Ярослав Іванович. Шановні колеги, і після цього переходимо
до голосування і прийняття рішення. 

Будь ласка, Ярослав Іванович Железняк. 

Колеги, партія "Голос" точно виступала за ринок землі, і ми всіляко підтримуємо,
і вважаємо, що це одна із єдиних, напевно, реформ, яка була створена в цій залі
дев'ятого скликання. І хочу ще раз наголосити, що цей законопроект спрощує,
умовно, людям купити землю, юридичні процедури, нотаріальні і здешевлює в тому
числі купівлю. 

Я дуже вдячний колегам з інших політичних фракцій і груп, які, навіть не
голосувавши за ринок землі, зараз підтримують цю дерегуляцію. Ми точно в першу
чергу робимо краще для наших фермерів, для людей, які хочуть або передати землю,
або її купити, або зробити інші юридичні дії. Тому в першому читанні точно
можемо голосувати. 

Дякую. 

Дякую, Ярослав Іванович. 

Шановні колеги, прошу приготуватись до прийняття рішення. Це справді дуже
важливий законодавчий акт, попри свою таку ніби поверхову технічність він
надзвичайно важливий для наведення ладу в чинному законодавстві, зокрема в
частині реєстрації нотаріусами відповідних правочинів. Тому прошу народних
депутатів зайняти свої місця, ми переходимо до голосування. 

Шановні колеги, я ставлю на голосування проект Закону про внесення змін до
деяких законодавчих актів України щодо уточнення положень стосовно вчинення
нотаріальних та реєстраційних дій в процесі набуття прав на земельні ділянки
(реєстраційний номер проекту 6199). 

Шановні колеги, готові голосувати? Готові голосувати? Прошу голосувати. 

За - 249 

Рішення прийнято. 

Покажіть по фракціях, будь ласка, колеги. 

Йдемо далі. Наступний законопроект у нас 5490, це друге читання. Це проект
Закону про внесення змін до Кодексу України про адміністративні правопорушення
щодо повноважень вищих спеціалізованих судів з розгляду справ про
адміністративні правопорушення (реєстраційний номер проекту 5490). 

Шановні колеги, є хтось, хто буде наполягати? А, ми вже увійшли, після нього,
давайте, добре? Олександра Юріївна, після нього я тоді оголошу, я перепрошую, бо
поки відійшов щось, так. 

Є хтось, хто буде наполягати? Добре. Тоді я запрошую. Добре, я почув. 

Будь ласка, голова Комітету з питань правоохоронної діяльності Сергій
Костянтинович Іонушас, запрошую вас за трибуну. 

Так, йдемо тоді по правках. 

1 поправка, Бакунець. Не наполягає. 

2 поправка, Бакунець. Не наполягає. 

3-я, Німченко. Не наполягає. 

4-а, Мамка. Не наполягає. Наполягає? 

Будь ласка, 4 поправка, Мамка. 

Шановні народні депутати, ми по суті тут зібралися не для того, щоб щось десь
робити в ручному механізмі чи в ручному режимі, а все-таки внормувати
законодавство. Цей закон чітко граничить з Законом "Про судоустрій та статус
суддів" і до частини третьої статті 17 судова гілка влади базується і формується
з місцевих судів, апеляційних судів, Верховного Суду, а по деяким категоріям
спеціалізовані суди. Ми вносимо і розписуємо в цей законопроект і кажемо про те,
що. і вказуємо в цьому законопроекті, згадуємо районні, районні в місті,
міськими чи міськими міськрайонними судами. Ну, районних судів уже не існує.
Давайте все-таки зміни робити базово, системно і врахуємо мою правку, де
вказується вже згідно нового Закону про статус суддів і судоустрій. 

Позиція комітету, будь ласка. 

Позиція комітету: ця правка відхилена. Вона відхилена, виходячи з того, що,
дійсно, Григорій Миколайович Мамка зазначив щодо Закону України "Про судоустрій
та статус суддів", однак зміни до цих законодавчих актів повинні вноситися
окремими законами. Тому і не пропонується вносити будь-які зміни в Кодекс
України про адміністративні правопорушення, оскільки це потребує зміни Закону
України "Про судоустрій та статус суддів". Тому перейменування передбачає
комплексні зміни, і тут вони недоцільні. 

Дякую. 

Дякую. 

Ви наполягаєте на голосуванні, да, Григорій Миколайович? Добре. 

Я ставлю на голосування 4 поправку народного депутата Мамки. Комітетом вона
відхилена. Прошу визначатися та голосувати 

За - 58 

Рішення не прийнято. 

Наступна поправка номер 5, Цимбалюк. Будь ласка, Михайло Михайлович Цимбалюк. 

Михайло Цимбалюк, "Батьківщина". Шановні колеги, моя правка стосується переліку
судів щодо поширення цього законопроекту. Я пропоную доповнити пункт 4 статті
213 після слів "апеляційними судами" доповнити словами "Вищим антикорупційним
судом". 

Насправді команда "Батьківщини" підтримує в цілому цей законопроект, але ми
маємо казати, чи відбулася взагалі суддівська реформа. Сьогодні в місцевих судах
майже 2 тисячі вакансій, сьогодні громадяни не мають рівного доступу до
правосуддя. Утворені нові райони, а суди залишилися по старій саме поширеності,
територіальності – от про що ми маємо казати, що цей законопроект сугубо
технічний. Його треба ухвалювати і дальше працювати над реальною суддівською
реформою. 

Прошу поправку поставити. 

Дякую. 

Позиція комітету коротко. 

Позиція комітету: відхилено. Ця пропозиція суперечить положенням частини
четвертої статті 125 Конституції України та частині третій статті 17 Закону
України "Про судоустрій та статус суддів". Наразі в системі судоустрою
передбачено створення двох вищих спеціалізованих судів – Вищий антикорупційний
суд та Вищий суд з питань інтелектуальної власності. Тому обмежувати дію статті
213 виключно ВАКСом є недоречним. 

А взагалі дякуємо за загальну підтримку цього законопроекту. Пропозиція
комітету: відхилено. 

Дякую. 

Ви наполягаєте поставити? Не наполягаєте. 

Дякую, Михайло Михайлович. 

6 поправка, Припутень. Не наполягає. 

7-а, Німченко. Не наполягає. 

8-а, Мамка. Будь ласка, Григорій Миколайович Мамка, 8 поправка. 

Шановні народні депутати, ну, ми ж усі розуміємо, що крім Адміністративного
кодексу існує ще й Кримінально-процесуальний кодекс. От як мені можна зрозуміти
як юристу, як правнику, що в Кримінально-процесуальному кодексі – місцеві суди,
а в Адміністративному – районні. У нас щось міняється під кримінальні
провадження і адміністративні провадження? На мою думку, необхідно все-таки
системно підходити і хоча б в цих змінах, які ми робимо, називати речі своїми
іменами: не районних, яких не існує по закону, а місцеві. Уже зміни відбулися,
уже закон працює. Це знову тільки з однієї мети: який суд включити щодо
виконання і наділення повноважень, але по старим нормам, які по суті своїй
просто суперечать іншим законодавчим актам. Ну, яким же чином. 

Дякую. 

Позиція комітету. 

Позиція комітету: відхилено, насправді з тих самих же причин, оскільки потрібні
комплексні зміни і вносити зміни потрібно окремим Законом "Про судоустрій та
статус суддів". 

Щодо цієї конкретної правки, місцеві загальні суди – це окружні суди, які
замінюють звичайні нам районні міські суди. Їх повноваження визначаються статтею
221 КУпАП, а не 221. Тому вносити зміни до статті 221.1 чи прим. є помилковим.
Позиція комітету: відхилено. 

Дякую. 

Григорій Миколайович. Може, не будемо ставити? Будемо, да, добре. 

Я ставлю на голосування 8 поправку народного депутата Мамки. Комітет пропонує її
відхилити, 8 поправка. Тому прошу визначатися та голосувати. 

За - 64 

Рішення не прийнято. 

Далі, 9 поправка. Цимбалюк, будь ласка. 

Михайло Цимбалюк, "Батьківщина". Шановні колеги, для того, щоб реформувати в
Україні суддівську систему, то слід розглядати це питання в комплексі. Це
реформа органу адвокатури, правоохоронну систему і тоді, власне, суди, адже ці
три структури працюють спільно на кінцевий результат. А сам же суддівський
корпус має отримати незалежність і діяти самоврядно. 

Ми згадаємо, що суддівська реформа почалася ще у 2016 році. На папері це
виглядає досить позитивно, але втілення реального воно в життя ще не принесло.
Це Вища рада правосуддя. Гляньмо, що відбувається у Вищій кваліфікаційній
комісії: по-новому перезавантаження, а результат ми бачимо, я вже згадував,
майже дві тисячі вакансій суддів. 

Через те я прошу цю правку не ставити на... 

Дякую. Дякую, Михайло Михайлович. Не будемо ставити на голосування. 

Наступна, 10 поправка, Німченко. Не наполягає. 

11-а, Цимбалюк. Михайло Михайлович, будь ласка. 

Михайло Цимбалюк, "Батьківщина". Ця поправка стосується доповнення частини
третьої: після слів "вищої інстанції" доповнити словами "а постанови Вищого
антикорупційного суду до Апеляційної палати Вищого антикорупційного суду". 

Взагалі чому так сталося, що зараз судді вищих спеціалізованих судів, на відміну
від решти судів, не мають повноважень вирішувати питання по притягненню винних
осіб до адмінвідповідальності за неповагу до суду, порушуючи порядок судового
засідання тощо? Тому що внесення зміни ще в 2017 році в 185-у частини третьої
КУпАПу, вищезгадані суди ще не були створені. 

І тому даний законопроект є сугубо технічним. Просимо його ставити на
голосування. Дякую. 

Дякую, Михайло Михайлович. Ви теж не наполягаєте на цій поправці. Дякую вам. 

В нас залишилося дві поправки, по яких, я так розумію, не наполягають колеги. Це
12-а і 13-а за авторством народного депутата Бакунця. Не наполягаєте, так? 

Шановні колеги, ми завершили обговорення цього законопроекту. Переходимо до
прийняття рішення. Прошу народних депутатів зайняти свої місця. 

Шановні колеги, з вашого дозволу, я ставлю на голосування пропозицію комітету
прийняти в другому читанні та в цілому з необхідними техніко-юридичними
поправками проект Закону про внесення змін до Кодексу України про
адміністративні правопорушення щодо повноважень вищих спеціалізованих судів з
розгляду справ про адміністративні правопорушення (реєстраційний номер проекту
5490). 

Готові голосувати, шановні колеги? Шановні колеги, прошу голосувати. 

За - 281 

Рішення прийнято. Закон прийнятий в цілому. Вітаю, колеги! 

Шановні колеги, перед тим, як перейти до наступного питання, надійшла заява від
двох фракцій з перервою з заміною на виступ. До слова запрошується народний
депутат України Шараськін Андрій Андрійович. Будь ласка. "Слуга народу" і
"Голос". 

Поки ви йдете, дуже слушно. Шановні колеги, я прошу на майбутнє, коли ви подаєте
заяви, пишіть, які фракції. Тому що коли тільки підпис лідера, не завжди можна
розшифрувати, від якої це фракції. Я дякую вам за слушну пропозицію. 

Будь ласка, Андрій Андрійович. 

Дай, Боже, здоров'я! Шановні колеги, ми в першій частині не мали можливості
сказати про наступне, а саме: що восьмий рік у нас війна, і багато нагальних
питань ми не бачимо, аби робилися прямо зараз. 

Я від самого початку хочу заспокоїти, звертаючись так само від своїх побратимів,
ветеранів, від себе особисто, що ми, ветерани, точно підемо у випадку агресії
воювати. За нами не заржавіє. Але, на жаль, як і в 2014 році, цивільне населення
не знає, що йому робити. На жаль, органи вищої влади і місцеві органи не можуть
забезпечити ні навчання, ні доступ до інфраструктури. Тому ми маємо тут великі
проблеми. 

Я би хотів звернути увагу вашу на наступне. Ми зареєстрували Постанову 6545 від
Верховної Ради, і прохання за неї проголосувати, де звертаємося до органів
виконавчої влади, до органів місцевого самоврядування по певному переліку
заходів, там вони всі детально розписані. 

Але що дуже ще важливо? Це те, що ми зайдемо скоро у розгляд знову питання про
обіг зброї і там є важливий пункт про зброю самозахисту, це проект закону 5708-1
альтернативний, який ми вважаємо безальтернативним. 

Головнокомандувач Збройних Сил України Валерій Залужний сьогодні підтвердив –
якби станом на зараз законослухняні громадяни мали можливість мати зброю
самозахисту, це стало би дуже серйозною превентивною мірою відносно агресора. 

Тому прошу не відкладати в довгий ящик консультації і таки визначитись позитивно
стосовно надання нашим співгромадянам права на самозахист, в тому числі і зі
зброєю в руках. Ми консолідовано виступаємо за те, щоб перед лицем агресії,
звісно, нам не потрібно сіяти паніку, але ми мусимо дуже відповідально
відноситися до своїх співгромадян, не вважати їх такими, які не заслуговують на
інформацію, достовірну інформацію, і нагадаю головне правило – готуватись до
найгіршого сценарію. 

Слава Україні! 

Героям слава! 

Шановні колеги, тепер переходимо до наступного питання. Це законопроект
реєстраційний номер 6287, це проект Закону про внесення змін до деяких законів
України щодо стимулювання розвитку українського книговидання і
книгорозповсюдження, це у нас перше читання. 

Шановні колеги, я вношу пропозицію розглянути це питання за скороченою
процедурою. Прошу підтримати, будь ласка. Прошу голосувати. 

За - 213 

Рішення прийнято. 

Я запрошую до слова голову Комітету з питань гуманітарної та інформаційної
політики Микиту Руслановича Потураєва. Чотири хвилини від авторів і від
комітету. Я правильно розумію, Микита Русланович? Чотири хвилини, Микита
Русланович, да? Будь ласка. 

Доброго дня, шановні колеги! Я спробую вкластися в менший час. Отже, стан
читання, книговидання і книгорозповсюдження в Україні є, без перебільшення,
катастрофічним і стрімко погіршується: лише 8 відсотків українців читають книжки
щодня. Значно важливішими чинниками нечитання є відсутність розвинутої культури
читання, неможливість придбати книгу відповідно до своїх потреб, недоступність
книгарень і сучасних бібліотек. 

Ринок книги в Україні дуже невеликий як на 40-мільйонну країну. Якщо німець
купує в середньому 5,5 книжки на рік, поляк 2,5 книжки на рік, то в Україні цей
показник становить лише 0,57 відсотка книги до початку пандемії COVID, після
чого ще більше впав. На жаль, на час пандемії ситуація стала ще гіршою:
припинили свою діяльність 343 видавництва і 48 книгарень. На понад 40-мільйонну
країну залишилося лише близько 200 книгарень. Колеги, вдумайтесь, 200 книжкових
магазинів на всю країну. В 91-му році в Україні було 3 тисячі 600 книгарень.
Зараз у співставній з Україною за населенням і територією Франції 3 тисячі 300
книгарень. 

Заходи державної підтримки галузі, податкові пільги, публічні закупівлі, гранти
тощо мали лише обмежений ефект і не призвели до сталого розвитку інфраструктури
книжкового ринку. Позитивний ефект від патріотичного піднесення з 14-го року,
послаблення впливу Росії на українські видавництва та книготорговельні мережі, а
також запровадження у 2017 році дозвільного порядку ввезення книг з Росії
вичерпалися ще у 18-19-му роках. Упродовж останніх 2-3 років на книжковому ринку
України спостерігалася стагнація, яка з 20-го року після запровадження карантину
змінилася падінням, що триває і досі. 

З метою стимулювання розвитку українського книжкового ринку як важливого фактору
гуманітарного розвитку та національної безпеки проектом Закону № 6287
пропонується внести зміни до законів України "Про видавничу справу", "Про
державну підтримку книговидавничої справи в Україні", запровадивши надання
державної субсидії для відшкодування кваліфікаційних витрат на найм, оренду
нерухомого майна, що використовується суб'єктом видавничої справи як
спеціалізований магазин для торгівлі книгами. 

Суб'єкти видавничої справи, які відповідатимуть визначеним цим законопроектом
вимогам, зокрема продаватимуть книги українською мовою та/або мовами ЄС і мовами
корінних народів України, з використанням РРО в книгарнях, отримають гарантоване
право на державну субсидію для відшкодування кваліфікаційних витрат на оренду
приміщення. Сума субсидії не може перевищувати вартість оренди, а також не може
бути більшою за 20 відсотків суми доходу, отриманого з продажу книг у
відповідній книгарні. Така субсидія надаватиметься щоквартально, починаючи з I
кварталу 23-го року. 

Також пропонується передбачити надання громадянам України натуральної допомоги у
вигляді сертифікату на придбання книг на визначену законопроектом суму, а це 0,3
розміру прожиткового мінімуму для працездатних осіб. Також сертифікат
надаватиметься при отриманні свідоцтва про народження, а також при отриманні
громадянином України, який досяг 14-річного віку, паспорта громадянина України.

Сертифікат зможе бути використаний виключно для придбання книжкових видань
державною мовою у розповсюджувача видавничої продукції, що відповідає
встановленим законопроектом вимогам. Видача сертифікату відбуватиметься з 1
січня 23-го року. 

На своєму засіданні, 1 грудня 21-го року, Комітет з питань гуманітарної та
інформаційної політики ухвалив рішення рекомендувати Верховній Раді проект
Закону реєстраційний номер 6287 прийняти за основу з урахуванням пропозицій,
висловлених у висновку комітету. 

Завершуючи, колеги, хочу вам сказати, що на прикладі тисячі, яку запропонував
Президент Зеленський, підтримала Верховна Рада і уряд, ми побачили, який великий
попит у українців на сучасну українську книжку. Отже, давайте зробимо умови. 

Дякую, Микита Русланович. Ви хотіли вкластися в менше – не получилося, тому що
коли говоримо про книжку, можна говорити вічно. Дякую. Займіть, будь ласка, своє
місце. 

Шановні колеги, є необхідність обговорювати це питання, так? Будь ласка, давайте
запишемося: два – за, два – проти. 

Будь ласка, слово надається народному депутату України Лунченку Валерію
Валерійовичу, депутатська група "Довіра". 

Прошу передати слово Ларисі Білозір. 

Лариса Білозір, будь ласка. 

Шановні українці, шановні колеги, дійсно, дуже потрібний законопроект, який
допоможе нам підтримати книговидання, адже книга є головним продуктом,
культурним продуктом, і читання книги є необхідною умовою формування дійсно
зрілих людей і розвинутого суспільства. 

Дійсно, стан читання сьогодні у нас катастрофічний. До пандемії в середньому
українець купував лише 0,5 книги, витрачав 60 гривень. І насправді український
книжковий ринок давно потребує потужного поштовху для збільшення його розмірів.
Дійсно, 1000 на вакцинацію мала... саме лідером серед покупок була книга. І
насправді потрібно дійсно сприяти книговиданню, книгорозповсюдженню. Тут вже
говорилося про те, що буде виділено біля 80 мільйонів на компенсації саме
книгорозповсюджувачам, магазинам на оренду, і біля 400 мільйонів на сертифікати
при отриманні свідоцтва про народження та при отриманні дитиною в 14 років
паспорта. 

Звичайно, група "Довіра" буде підтримувати цей законопроект. Але хотіла
зазначити, що сьогодні процвітає контрабанда, контрафактний передрук, піратський
контент. І поки це не буде подолано, я думаю, що і цей законопроект, який
потребує величезних витрат, не буде ефективним, тому що сьогодні контрафактний
ринок зріс книжок в десятки разів у порівнянні з 2013 роком, і це приблизно 8-12
мільйонів примірників, і обсяг тіньового ринку складає мільярди. 

Дякую, Лариса Миколаївна. 

Будь ласка, до слова запрошується народний депутат України Ар'єв Володимир
Ігорович, фракція політичної партії "Європейська солідарність". 

Прошу передати слово Володимиру В'ятровичу. 

Володимир В'ятрович, будь ласка, 

Шановні колеги, нації, які не читають, не мають майбутнього. Держави, де не
приділяється належна увага книгорозповсюдженню і книговидавництву, приречені
бути державами третього світу. 

Те, що ми сьогодні розглядаємо цей законопроект, дає велику надію, що Україну
мине ця доля. Руйнівний вплив Росії, карантинні обмеження, навала контрафакту,
про який вже згадували, призвели до обвального падіння тиражів книжок і масового
закриття книгарень, яких у нас лишилося вдесятеро менше ніж в сусідній Польщі.
Але цей законопроект, який внесли спільно 64 депутати, практично з усіх фракцій
і груп, дає нам шанс не просто зупинити катастрофу, а створити потужний
український книжковий ринок. 

Проект передбачає, по-перше, відшкодування витрат на оренду книгарням, які
продаватимуть книги українською мовою і працюватимуть прозоро. І, по-друге,
надання сертифікатів на придбання книжок при народженні дитини і при досягненні
14-ліття. Той факт, що кожну третю гривню єПідтримки українці витрачають на
книжки, наочно спростовує міф про те, що у нас буцімто немає книгочитання. Попит
є. Але потрібна підтримка інфраструктури національного книжкового ринку, його
захист від російської експансії. 

Розрахунки свідчать, що за два роки дії цього закону число книгарень в Україні
може подвоїтися, а за 5-7 років зросте в п'ять разів. Обсяг книжкового ринку
зросте приблизно втричі, асортимент – вдвічі. По всій Україні переважатиме
купівля і читання книг українською мовою. 

Я щиро вірю, що підтримка української книги об'єднає нашу сесійну залу і
закликаю всіх проголосувати за цей законопроект. Я дуже втішений, що сьогодні ми
приймаємо законопроект, який спрямований на захист української культури. Я дуже
сподіваюсь, що незабаром ми будемо розглядати так само законопроекти, які будуть
спрямовані на посилення тих, хто захищає українську культуру, Збройних Сил
України. Давайте-таки проголосуємо зміни до бюджету. Давайте надамо додаткових
50 мільярдів на зміцнення української обороноздатності. 

Дякую. 

Слово надається народному депутату України Загородньому Юрію Івановичу, фракція
політичної партії "Опозиційна платформа – За життя". 

Дякую, шановний Руслан Олексійович. 

Я прошу передати слово моєму колезі, народному депутату України Нестору
Івановичу Шуфричу. 

Будь ласка, Нестор Іванович Шуфрич. 

Дякую, пане Голово. Дякую за можливість висловити свого роду протест щодо
законодавчої ініціативи, яка вчергове буде розколювати наше суспільство. Все ж
таки, і це свідчать останні соцопитування, майже половина українців говорить і
читає російською мовою. І ці обмеження, які передбачені цим законом, точно не
сприяють єдності в нашому суспільстві. 

Але ви знаєте, я думаю, що скоро такі питання, що які мови будуть мовою друку,
відпадуть, тому що друкарні просто закриються. Зараз ціна на електроенергію вже
більше 5 гривень за кіловат, а на газ – 50 гривень за куб. Друкарні просто
будуть закриватися. 

І що відбувається в цю хвилину, поки ми тут з вами засідаємо? З 11 години до 18
години знову Білорусь нам надає аварійну допомогу – 150 мегават. Це те, що ви,
"слуги", вже напанували. Знову нашій електростанції нашої потужності не
вистачає, щоб забезпечити нашу енергетичну систему. І хто нам допомагає? Отой
Лукашенко, якого влада не визнає, але який сказав: я допоможу українцям. 

Тому, шановні колеги, я хочу виправити чергову вашу помилку і на білоруській
мові сказати: Бацька Лукашэнка – сапраўдны прэзідэнт, дзякуй за дапамогу. І
прошу, давайте подякуємо за допомогу нашим білоруським сусідам. Дякую! 

Нестор Іванович, з глибокою повагою до вас ставлюся, але я дуже прошу вас і всіх
доповідачів виступати по закону, я думаю, що це буде більш цікаво всім, хто
присутній в цій залі. А я думаю, з бацькаю розберуться там. Дякую, шановні
колеги. 

Шановні колеги, йдемо далі. Слово надається народному депутату України
Чайківському Івану Адамовичу, депутатська група "Партія "За майбутнє". 

Констанкевич Ірина Мирославівна, будь ласка. 

Шановні народні депутати, група "За майбутнє", звичайно, підтримає даний
законопроект, оскільки ми є навіть і співавторами даної законодавчої ініціативи.
Тому що вважаємо, що даний законопроект, він не тільки виправляє оту критичну
ситуацію, про яку уже було сказано, – це криза читання, гуманітарна криза,
проблеми із книгодрукуванням, це законопроект спрямований ще й на те, щоб
змоделювати наше майбутнє. 

Про що йдеться? Йдеться про те, що брак книг, на жаль, приводить до
інтелектуальної та естетичної кризи. І якщо Україна як держава хоче мати
майбутнє, нам потрібно виховувати дітей, які читають. Лише ті, хто вміє читати,
ті, хто вміє генерувати знання, матимуть майбутнє. І тому це питання не лише
захисту книгарень української книги – це питання захисту України. І правильно
колега наголошував, що нам потрібно захищати Україну не лише зброєю, нам
потрібно захищати Україну інтелектом. 

Тому ми підтримуємо даний законопроект. Просимо, щоб усі проголосували в першому
читанні "за". А тим колегам, які говорять про розкол України, я раджу прочитати
памфлети Миколи Хвильового, зокрема, там, де сказано, що нам треба бути геть від
Москви і від російського культурника. 

Дякую. 

Шановні колеги, хто ще бажає виступити? Будь ласка, Іван Іванович Крулько. Після
цього, я бачу, Совсун Інна Романівна. 

Ще хтось буде виступати? Якщо більше ніхто не буде виступати, після цього ми
перейдемо до прийняття рішення. 

Будь ласка, Іван Іванович Крулько. 

Іван Крулько, фракція "Батьківщина". Серед співавторів цього законопроекту є
представники фракції "Батьківщина" Олена Кондратюк, Олександр Абдуллін, також я
є співавтором цього законопроекту. Я вважаю, що саме такі законопроекти, вони
об'єднують сесійний зал і вони демонструють, хто насправді не на словах, а на
ділі підтримує розвиток української мови. 

Цей законопроект, його основна мета – це надати державну субсидію для
видавників, які мають спеціалізовані магазини, спеціалізовані книгарні, для
того, щоб вони могли отримати допомогу від держави і додаткові можливості для
торгівлі книгами, які розповсюджуються і видаються українською мовою. 

Крім того, цей законопроект дає можливість отримати спеціальну допомогу для
українців, яку вони зможуть витратити виключно для купівлі книг. Такі
законопроекти збільшать можливість для видавників, збільшать кількість людей,
які будуть читати. 

Дякую, Іван Іванович. 

Будь ласка, Совсун Інна Романівна, фракція "Голос". 

Інна Совсун, фракція "Голос". Шановні колеги, я, звичайно, дуже втішена чути
єдність залу довкола цього законопроекту. Адже ми дуже добре розуміємо, що саме
спільно прочитані книжки роблять нас єдиною, об'єднаною, успішною, креативною
нацією, адже книжки допомагають нам осмислювати, переживати спільний досвід,
книжки допомагають подолати паніку і тривогу, а ще книжки допомагають подолати
ворога, в тому числі того, який найбільше зараз загрожує Україні – Володимира
Путіна. 

Нам потрібно максимально підтримувати українське книговидання не тільки тут, в
залі парламенту. Я би зараз хотіла звернутися до уряду з тим, аби уряд зрештою
прийняв стратегію читання, стратегія, яка давно розроблена, але рік не може бути
погоджена в різних міністерствах та відомствах. Для того, аби сформувати
читацькі навички, для того, аби українці читали, нам необхідно приймати не
тільки закони, але так само потрібна злагоджена робота уряду. І я ще раз
закликаю прийняти стратегію читання, аби доповнити ті всі ініціативи, які зараз
прийматиме парламент. 

Дякую. 

Дякую. 

Шановні колеги, переходимо до прийняття рішення. Прошу народних депутатів
зайняти свої місця. І я ставлю на голосування пропозицію комітету прийняти за
основу з пропозицією комітету щодо врахування запропонованих уточнень при
підготовці до другого читання згідно з першою частиною статті 116 Регламенту
проект Закону про внесення змін до деяких законів України щодо стимулювання
розвитку українського книговидання і книгорозповсюдження (реєстраційний номер
проекту 6287). 

Шановні колеги, готові проголосувати? Шановні колеги, прошу голосувати. 

За - 277 

Рішення прийнято. Вітаю, колеги. 

Є необхідність скоротити строки, колеги? Є, да? 

Шановні колеги, тоді, з вашого дозволу, я ставлю пропозицію: відповідно до
частини другої статті 116 Регламенту Верховної Ради України ставлю на
голосування пропозицію про скорочення наполовину строків подачі пропозицій і
поправок та підготовки до другого читання законопроекту (реєстраційний номер
6287). Це проект Закону про внесення змін до деяких законів України щодо
стимулювання розвитку українського книговидання та книгорозповсюдження. 

Шановні колеги, прошу голосувати. 

За - 278 

Рішення прийнято. Дякую. Дякую, шановні колеги. 

Йдемо далі. Наступний законопроект 6528 – це проект Закону про внесення зміни до
пункту 3 розділу II "Прикінцеві та перехідні положення" Закону України "Про
внесення змін до Регламенту Верховної Ради України" щодо вдосконалення
електронної форми документообігу у Верховній Раді України. 

Шановні колеги, цей законопроект потребує декількох голосувань, тому попрошу
одразу підготуватися до голосування. 

Я ставлю пропозицію щодо включення до порядку денного зазначеного законопроекту
6528. Шановні колеги, прошу голосувати. 

За - 226 

Рішення прийнято. 

Шановні колеги, прошу вас. вношу пропозицію визначити законопроект невідкладним
та скоротити строк внесення альтернативних законопроектів до дня проведення
пленарного засідання 25 січня 2022 року. 

Шановні колеги, давайте, будь ласка, підтримаємо, тому що це нагальне для Ради
питання. Будь ласка, прошу голосувати. 

За - 236 

Рішення прийнято. 

Шановні колеги, я вношу пропозицію проголосувати ad hoc щодо розгляду та
прийняття рішення на цьому пленарному засіданні щодо даного законопроекту.
Шановні колеги, будь ласка, прошу підтримати та проголосувати. 

За - 237 

Рішення прийнято. 

І ще одне процедурне голосування: я пропоную розглянути це питання за скороченою
процедурою. Шановні колеги, прошу голосувати. 

За - 225 

Рішення прийнято. 

Шановні колеги, є необхідність обговорювати, чи, може... Є необхідність
обговорювати. Давайте тут законопроект. Є необхідність обговорювати. Добре. 

Для доповіді запрошується народний депутат України Голова Верховної Ради України
Руслан Олексійович Стефанчук. Будь ласка. 

Дякую. Шановні колеги, вашій увазі пропонується надзвичайно простий проект
Закону про внесення зміни до пункту 3 розділу II "Прикінцеві та перехідні
положення" Закону України "Про внесення змін до Регламенту Верховної Ради
України" щодо вдосконалення електронної форми документообігу. 

Як відомо, Верховна Рада України дев'ятого скликання готувалася тривалий час для
використання єдиної автоматизованої системи документообігу у Верховній Раді як
єдиного засобу опрацювання всіх документів, що створюються в парламенті, і
дотепер здійснювалася дослідна експлуатація зазначеної автоматизованої системи,
виходячи з вимог Регламенту. 

Водночас я прошу звернути увагу на дві речі. Насамперед, створено робочу групу з
підготовки комплексних законодавчих пропозицій щодо внесення змін до законів
України у сфері парламентського права, яка опікується системними змінами до
Регламенту. 

І друге. Саме в цей період, коли ми з вами говоримо, ми мали зустріч з нашими
силовиками, і ми так попередньо дійшли згоди, що на цей період залишати
електронну форму як єдину форму провадження діяльності Верховної Ради, ну, є ще
допоки передчасним. 

Тому пропозиція надзвичайно проста: відтермінувати на один рік введення
електронної форми як єдиної форми, щоб ще цей рік в нас була можливість
попрацювати так, як ми працювали – паралельно: при наявності електронної форми
документообігу і паперової форми документообігу. 

Шановні колеги, кожний законопроект спрямовано на створення умов для
повноцінного ведення промислової експлуатації єдиної автоматизованої системи
роботи з документами, тому з огляду на вищезазначене прошу шановних депутатів
підтримати цей законопроект. Він внесений, до речі, усією президією Верховної
Ради України. Тому прошу також зважити на це і підтримати нас в тому, щоб ми
мали відповідні запобіжники від будь-яких речей, пов'язаних із діяльністю
Верховної Ради України. 

Дякую, шановні колеги. 

Дякуємо, Руслан Олексійович. 

Для співдоповіді від комітету запрошується голова Комітету з питань Регламенту
та депутатської етики Сергій Віталійович Кальченко. Будь ласка. 

Шановна президія, шановні народні депутати! Регламентний комітет на своєму
засіданні розглянув проект закону (реєстраційний 6528) про внесення зміни до
пункту 3 розділу II "Прикінцеві та перехідні положення" Закону України про
внесення змін до Регламенту Верховної Ради щодо вдосконалення електронної форми
документообігу, внесений народними депутатами Стефанчуком, Корнієнком,
Кондратюк, в якому запропоновано в пункті 3 розділу II "Прикінцеві та перехідні
положення" закону слова "сьомої сесії" замінити словами "дев'ятої сесії". 

Регламентний комітет підкреслив, що, виходячи із практики застосування новел
Регламенту щодо впровадження електронної форми документообігу відтермінування
повного переходу до такої форми документообігу є доцільним. 

До речі, і науково-експертне, Головне науково-експертне управління Апарату
Верховної Ради у своєму висновку щодо законопроекту реєстраційний 6528 також
відзначає, що управління не має заперечень щодо його прийняття, оскільки приписи
цього проекту мають суто технічний характер і не викликають зауважень щодо його
суті, змісту. 

У підсумку розгляду цього питання наш комітет ухвалив висновок на проект Закону
(реєстраційний номер 6528) і рекомендує Верховній Раді в порядку частини
четвертої статті 102, пункту 1 частини першої, частини другої статті 114
Регламенту Верховної Ради України за результатами розгляду цього законопроекту в
першому читанні прийняти його за основу та в цілому. 

Дякую. 

Дякую, Сергій Віталійович. 

Шановні колеги, оскільки ми говорили, що є необхідність обговорити, прошу,
шановні фракції і групи, записатися на виступи в форматі: два – за, два – проти.
Будь ласка. 

Слово надається народному депутату Бондарю Віктору Васильовичу, депутатська
група "Партія "За майбутнє". 

Тарас Іванович Батенко, будь ласка. 

Ну, як ви пригадуєте, колеги, на зорі цього скликання парламенту ми прийняли,
взяли за прапор слово "діджиталізація", створили собі проблему на рівному місці,
тепер кожного року героїчно цю проблему долаємо, такий невеличкий гордіїв вузол.

Тому, приймаючи прогресивне рішення свого часу про переведення роботи нашого
парламенту в електронний формат, ми не врахували, безумовно, те, що частина
документації не може з природних причин невідкладно бути переведена сто
відсотків на цифру. І тут виникає ризик втрати чутливої інформації,
персональної, з якою працюють Управління кадрів, бухгалтерія. Ніхто про це не
думав, тому що ми всі захопилися словом "діджиталізація". 

Тому відповідно при прийнятті відповідного рішення не було почуто раціональні
пропозиції, в тому числі нашої депутатської групи "За майбутнє", передбачити
можливість паралельного існування паперової та електронної документації у низці
сфер діловодства Верховної Ради України. І завдяки такому рішенню ми щороку
збираємося і змушені відтерміновувати повну діджиталізацію, в черговий раз ми
цим займаємося сьогодні. 

Тому ми вчергове закликаємо український парламент в цей непростий для України
час наступного разу при прийнятті рішення про залишення паралельного існування
двох форм документообігу дати можливість перейти до повної цифровізації нашої
роботи. Давайте не баламутити самих себе і облишити цю дурну справу, і спокійно
працювати в паралельному обігу: і паперовому, і цифрі. І не робімо проблем на
рівному місці. 

Дякую вам. 

Дякую, Тарас Іванович. 

Слово надається народному депутату України Швачку Антону Олексійовичу, фракція
політичної партії "Слуга народу". 

Прошу передати слово Фролову. 

Будь ласка, народний депутат Фролов Павло Валерійович. 

Шановні колеги, майже два роки у нас в парламенті працює електронний
документообіг. Завдяки вчасному переведенню роботи парламенту у цифровий формат
ми з вами зустріли світову пандемію ковіду у всеозброєнні і змогли зберегти
працездатність заради прийняття важливих законів. 

На сьогодні у Верховній Раді вже більше 90 відсотків процесів відбувається в
електронній формі. Ви знаєте, що канцелярія вже не приймає паперові звернення,
листи, поправки. Вони все одно мають бути подані у якості відсканованих
електронних копій. 

Апарат Верховної Ради отримав від Держспецзв'язку атестат відповідності про те,
що комплексна система захисту інформації єдиної автоматизованої системи
документообігу у парламенті забезпечує належний рівень захисту. 

Вже за тиждень, з 1 лютого має розпочатися використання електронної форми
документів у якості єдиного засобу документообігу. Натомість нині ми маємо
складну ситуацію, у тому числі і на зовнішніх кордонах України, що вимагає від
нас бути у всеозброєнні і мати відповідь. Мати гарантовану дієздатність
парламенту на випадок будь-якого розвитку подій. До того ж зараз робота
Верховної Ради відбувається в особливих умовах, спричинених поширенням
коронавірусної хвороби, які суттєво відрізняються від звичайної роботи
законодавчого органу. За такої ситуації законопроектом 6528 пропонується
продовжити на рік можливість проходження дуже обмеженої кількості документів у
паперовій формі, які, нагадую, нині становлять всього лише до кількох відсотків.

За умови стабілізації ситуації ми одразу зможемо з вами з радістю запропонувати
законодавчу ініціативу щодо переведення парламенту повністю у цифровий формат. 

Прошу підтримати. І дякую за увагу. 

Дякую. 

Слово надається народному депутату України Бурмічу Анатолію Петровичу, фракція
політичної партії "Опозиційна платформа – За життя". Будь ласка. 

Дякую. Прошу передати Нестору Івановичу Шуфричу слово. 

Нестор Іванович Шуфрич, будь ласка. 

Дякую, шановний пане Голово. 

Ну, що називається, додіджиталізирувалися! Скажіть, будь ласка, рік тому ми
перенесли дію цього закону на рік. Курси проплачені пройшли, планшети всім
видали. Скажіть, оголосіть список, кому не зайшло. Хто з цим не впорався? Чому
ми ще на рік переносимо? 

І це, безумовно, найважливіше питання, яке зараз треба розглядати. Оце питання
номер один! П'ять тижнів відпочивали або чотири з половиною, приперлися, і це
треба розглянути. 

Шановні колеги! Я наполягаю, щоб ми починали розглядати законопроекти, які
передбачені Мінськими угодами. До речі, я не можу не згадати 2015 рік, саме з
цього місця виступав на той час віцепрезидент Сполучених Штатів Джо Байден. І
він звертався до народних депутатів України проголосувати ті закони, які
передбачені Мінськими угодами. І я хочу сказати: thank you, mister President,
for your position, which you declared in 2015 from here, from this place. 

Нестор Іванович, будь ласка, якщо можна, державною, не всі розуміють англійську.

Пане Руслане, ви проти американців, ви проти того, щоб я дякував американському
Президенту його рідною мовою? Зал підтримує, до речі, пане Голово. Я розумію, що
це не бацька, тобто коли я говорив білоруською мовою, тут підірвалося пів зали,
але коли я дякую англійською мовою, язики кудись ділися. 

Нестор Іванович, дякую. Нестор Іванович, я дуже дякую, ви просто вкотре
демонструєте, наскільки ви поліглот є, для зали великий приклад, ваша англійська
просто вражає. Дякую, Нестор Іванович, це блискуче. 

Шановні колеги, це дуже приємно, що народні депутати демонструють таке володіння
блискуче іноземними мовами, але давайте все будемо в нашому парламенті говорити
українською мовою, я думаю, що це ближче кожному з нас і нехай світ також
долучається до вивчення нашої мови. Я дуже дякую, шановні колеги. 

Я запрошую до слова, я так розумію, замість народного депутата Макарова буде
Ярослав Іванович Железняк, фракція "Голос", будь ласка. 

Шановні колеги, за що ми голосуємо? Два роки тому парламент прийняв правильне
рішення перейти до електронної форми і ми всі з вами, більшість, проголосували,
і вже третій раз ми переводимо це впровадження з різних причин: то не встигли,
то не те закупили, то зараз говорять про питання безпеки. 

А скажіть мені, будь ласка, я добре пам'ятаю осінь 2021 року, пане Корнієнко, ви
ж тут розповідали нам про діджиталізацію, смарт-парламент. Ми будемо далі це
слухати чи реформи закінчились на тому, що ми телеканал "Рада" передали в Офіс
Президента? 

Саме тому, шановні колеги, я особисто вважаю, що цей законопроект має бути
відхилений і голосувати за нього не буду. Але з великою повагою до Апарату
Верховної Ради України, який, я впевнений, не винен в тому, що деякі реформатори
не почали свої реформи обіцяні, а тільки зайняли посади, ми маємо, напевно,
якийсь дати час для впровадження електронного обігу, сподіваюся, останній. 

Маючи розмову з головою парламенту, я розумію і ризики, які, на жаль, стоять
перед українським парламентом, як і перед всією Україною, щодо роботи під час
військової агресії. Саме тому ми не будемо блокувати від партії "Голос"
прийняття цього законопроекту ані за основу, ані в цілому, але голосувати за це
точно не маємо за потрібне. 

І, маючи ще 30 секунд часу, я хочу сказати, що, шановні колеги, давайте нарешті,
якщо ми щось обіцяємо з цієї великої трибуни, потім втілювати, тому що, на жаль,
поки що від реформи парламенту ми бачимо тільки, ще раз, зміну кулуарів, яка
дуже часто заважає потім і журналістам, і іншим народним депутатам. 

Дякую. 

Шановні колеги, будь ласка, хто ще? Так. Арешонков Володимир Юрійович.
Перепрошую. Арешонков народний депутат. 

Шановний пане Голово, шановні колеги, наша депутатська група "Довіра" буде
голосувати і підтримає ще відтермінування на якийсь певний період запровадження
виключно електронної форми. Але я хочу, як і частина моїх колег, звернути увагу
на те, що коли ми запроваджуємо якісь новації, потрібно все продумувати до
кінця. Можливо, іноді не потрібно настільки поспіхом приймати рішення, показати,
що ми дуже сучасні, дуже круті, можливо, попереду навіть якихось інших, там,
значить, парламентів. Потрібно все ретельно готувати, щоб після цього в нас не
було ніяких збоїв. Але, враховуючи ситуацію, безперечно, цей законопроект
потрібно приймати, тому депутатська група "Довіра" буде голосувати за нього. 

Дякую. 

Дякую, Володимир Юрійович. 

Шановні колеги, зараз я ще надам слово Князевичу Руслану Петровичу, і після
цього ми будемо голосувати. Прошу народних депутатів зайняти свої місця. Я
передаю слово Руслану Петровичу Князевичу. 

Будь ласка, Руслан Петрович. 

Дуже дякую, Руслан Олексійович. 

Шановні колеги, мені здається, що це великий сором для парламенту, коли щороку
вся президія змушена подавати відповідний законопроект, Голова Верховної Ради
змушений виходити на трибуну і пояснювати, чому нам ще на рік треба ту
ініціативу, яка не вносилась і не ними вносилась, відтермінувати як таку, яка є
не продуманою і недолугою. 

Я тоді, коли вона приймалася, попереджав, що ніякі пів року це зробити
неможливо. І зробити це треба буде тільки тоді, коли Україна буде в повній
інформаційній безпеці взагалі. Можливо, ніколи. І останні кібератаки тільки
доказали нашу правоту. Ви не свої сертифікати тут показуйте про безпеку, тому що
ці сертифікати мали всі ті органи, які впали в один день. Це не має жодного
значення для тих, хто має наміри і далі продовжувати кібератаки на Україну. 

Ви говорили про робочу групу, пане Голово. Ця робоча група, на жаль, не про це
думає, щоб вдосконалити регламент, а як би ще обмежити нашу опозицію в її правах
в сесійній залі. Якщо вона справді про це думає, то давайте сідати. 

Дякую. 

Шановні колеги, ми обговорили цей законопроект. Я хочу нагадати, що є пропозиція
прийняти його за основу і в цілому з необхідними техніко-юридичними поправками.
І я так розумію, що ця пропозиція сприймається, але я буду ставити її почергово.

Дякую. Шановні колеги, з вашого дозволу, прошу приготуватися до голосування. 

Я ставлю пропозицію прийняти за основу проект Закону про внесення зміни до
пункту 3 розділу ІІ "Прикінцеві та перехідні положення" Закону України "Про
внесення змін до Регламенту Верховної Ради України" щодо вдосконалення
електронної форми документообігу у Верховній Раді України (реєстраційний номер
проекту 6528). 

Шановні колеги, готові голосувати? Шановні колеги, прошу голосувати. 

За - 239 

Рішення прийнято. 

Шановні колеги, я ставлю пропозицію прийняти в цілому з необхідними
техніко-юридичними поправками проект Закону про внесення зміни до пункту 3
розділу II "Прикінцеві та перехідні положення" Закону України "Про внесення змін
до Регламенту Верховної Ради України" щодо вдосконалення електронної форми
документообігу у Верховній Раді України (реєстраційний номер проекту 6528). 

Шановні колеги, готові голосувати? Прошу голосувати. 

За - 233 

Рішення прийнято. Закон прийнятий в цілому. 

Дякую, шановні колеги. 

Покажіть по фракціях, будь ласка. 

Ідемо далі. Наступне питання, це друге читання, проект Закону про внесення змін
до Податкового кодексу України (щодо оподаткування товарів, що переміщуються
(пересилаються) у міжнародних поштових та експрес-відправленнях). Законопроект
4278. 

Я запрошую на трибуну для доповіді по цьому законопроекту голову підкомітету
Комітету з питань фінансів, податкової та митної політики Сову Олександра
Георгійовича. Будь ласка, Олександре Георгійовичу. 

Шановні колеги, є ті, хто будуть наполягати на своїх поправках? Ви на всіх
будете наполягати? На одній. На двох. Це ваші поправки чи ви на підтвердження
будете? На підтвердження. Добре. Ми в кінці поставимо на підтвердження. 

Ви теж будете на підтвердження чи будете свої наполягати? Своя. Який номер?
15-а. Зараз, одну секундочку, я... 15-а і 41-а. Зараз, одну секундочку, я знайду
їх. 

Будь ласка, слово надається народному депутату Чорному. Поправка номер 15. Будь
ласка. 

Шановні колеги, Віктор Чорний, "Опозиційна платформа – За життя". 

З приводу поправки. Я вважаю, що надзвичайно важливо у цей скрутний для багатьох
час зменшити податкове навантаження на людей та дати їм змогу купувати товари за
кордоном, не переплачуючи. І суть моєї поправки саме в цьому. Підвищення
мінімальної вартості товару, на яку не розповсюджуються митні платежі, сприятиме
підвищенню доступності іноземних споживчих товарів для широких верств населення
країни, таким чином підвищуючи реальну купівельну спроможність населення України
в цілому. 

Тому я пропоную підвищити базу оподаткування, яка є частиною їх митної вартості
або частиною їх сумарної фактурної вартості, що перевищує еквівалент 200 євро з
урахуванням мита, що підлягає сплаті. А якщо простіше, то сьогодні, коли людина
замовляє товари з-за кордону, вона сплачує мито, якщо вартість товару перевищує
100 євро. Я пропоную 200 євро. 

Дякую. 

Дякую. 

Будь ласка, позиція комітету. 

Запропоновані зміни в частині підвищення граничної межі неоподаткованої вартості
не підтримуються Міністерством фінансів через значні втрати до бюджету. Правка
була відхилена комітетом. 

Дякую. 

Шановні колеги, ви почули позицію автора поправки, позицію комітету. Тому, з
вашого дозволу, я ставлю на голосування 15 поправку народного депутата Чорного.
Комітет пропонує її відхилити. Будь ласка, прошу визначатись та голосувати. 
