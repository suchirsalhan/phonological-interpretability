Poți, mândrucă, semăna La fântână busuioc, Că eu nu l-oi pune-n clop. Am semănat
pe păpușoiște și apoi am arat și apoi am mai semănat odată. Când semeni spini,
nu poți s-aduni smochine. Al meu dor ș-al meu bănat, Pare că l-am sămănat Prin
grădină lângă gard. Să fie spânzurat, Că-i un mare blestemat, Seamănă cu tatăl
său, Bate-mi-l-ar Dumnezeu! Căci am socotit, Singură-am gândit Că n-am făcut
bine Ce-am făcut cu tine. Cine cu capul de multe praguri se lovește, Mai bine se
socotește. Trandafir de pe cetate, Spune maichii sănătate, Că de mine n-are
parte. Spune-mi, bade, din inimă, Bagă-mi maică-ta vreo vină? Du-te unde te mân,
Și te-așează unde-ți spun. Am încălecat iute pe-o șa Și-am venit de v-am spus
povestea așa. De căpăstru mi-l scotea, Cu țesala-l țesăla. Dar Gruie n-a
ascultat, Pe Șarga și-a țesălat, Pe dânsa a-ncălecat. Iată, vin în cale, Se
cobor la vale, trei turme de miei, Cu trei ciobănei. Geaba vii, geaba te duci,
Numai rupi niște papuci. Badea vine și se duce, Dor îmi lasă, dor îmi duce.
Vorba dulce bine-o prinde; Și de tace iarăși place, Că are pe vino-ncoace. Se
ivește un negru nor, Plin de zgomot sunător, Ce tot vine, ce tot crește Și pe
câmpuri se lățește. Duminică pe la prânz, Vin doi porumbei pe sus S-aducă
mândrei răspuns. Am venit tot prin livezi verzi, Printre fântâni cu ape reci, De
curțile dumneavoastră întrebînd. Dar ia vină pân’afară, Să te bată vânt de sară
Și să-ți pot spune-un cuvânt. Îngerii veniră jos, Unde s-au născut Hristos Și
frumos l-au lăudat, Cu toții s-au bucurat. Când îmi vine mândra-n ori, Mă leagăn
ca iarba-n flori. Așa-mi vine câteodată Să mă sui în munți cu piatră. Așa-mi
vine când și când să mă duc pe drum plângând. O trecut multă vreme pân'o venit
copilu fecior mare de-nsurat. Când m-ajunge dor de ducă, Mă duc la deal ca pe
luncă, Când m-ajunge dor de mers, Mă duc la deal ca pe șes. Seara de-astă seară
s-o ajungeți la mulți ani! Să trăești, fine, cu bine, Să n-ajungi ziua de mâine!
Rău e dealul cu cucute Și badea, cu mândre multe; Pân-ajunge pe la toate, Trece,
zău, de miez de noapte. De-aș ajunge pân-la toamnă, Să mă-nsor, să iau o doamnă!
Că eu știu de ce nu vine, Că nu-l lasă maică-sa, N-ar ajunge a-l însura, Nici
nepoți a legăna. Pe cea vale nourată, Merge-o fiară n-cornorată, Suflet n-are,
suflet duce, De pământ nu mai ajunge? 'Manole, Manole, meștere Manole, ajungă-ți
de șagă, că nu-i bună, dragă!' Am o mândră, ca ș-o floare, Ce ne-așteaptă cu
mâncare, Acolo dac’om sosi, Ea frumos ne-o omeni. Sunt doi pui de rândunică:
Unul zboară și se duce, Unul rămâne și plânge: „Așteaptă-mă, frățioare, Să-mi
mai crească aripioare!“ Turcii mult nu așteptau, Ci îndată răspundeau: „Noi de
masă-ți mulțumim, Că n-am venit să prânzim“. Iară Şalga-i urmărea Și din gură
așa răcnea: „Ia așteaptă, stai, așteaptă, Să luptăm la luptă dreaptă!“ Câte
fete-s cu cercei Toate-așteaptă să le cei. Bogăția șede-n ladă Și urâta stă pe
vatră, Și așteaptă sărutată, Bat-o Dumnezeu s-o bată. Şede cu ușa deschisă Și de
badea așteaptă strânsă. Leacurile-s cântărite Și așteaptă cu bani plătite, Pe
nimica de le-ar da, Pe urât cine le-ar strica? Ceartă, mamă, cu gura, Numai nu
mai blestema. Te-am crescut de-atâta vreme, Și n-avuși de ce te teme, Nici cu
vorba te-am mustrat, Nici cu palma te-am certat. De tată n-am ascultat, Dumnezeu
că m-a certat, Și-am făcut eu cum am vrut, Dumnezeu că m-a bătut. De când trăesc
cu străini, A scăzut carnea pe mini, Stați, surori, s-o cântărim, Nicio litră nu
găsim. Mergea pe dumul ei, Cu lacrimi până la pământ, Fața albă zgâriind, Cu păr
mare decurând. Eu de cină nu ți-oi da, Că de-asară, din scăpătat Tu casa nu
mi-ai cătat. Ori mori, neică, ori te scoală, Ori dă-mi și mie din boală. Ești
mama lui Iorgovan, Mândrul nostru căpitan, Să ne fii mamă și nouă, Care-am dat
cu el în două Munca noastră de mulți ani. M-a făcut maica fecior Să dau taichii
ajutor. Mai dă-mi, voinice, răgaz Până joi după Ispas, Să-mi las lucrul rânduit,
De primejdie ferit. Celui ce iubește și lasă, Dă-i, Doamne, pedeapsă-n casă. Şi
te-aș cerne prin sprâncene, Și te-aș frământa-n inele, Și te-aș da inimei mele.
Fii tu, lume, cui ești dată, Că de mine ești lăsată. Şi m-au prins și m-au legat
Și la temniță m-au dat. De-ar veni luna lui mai, Să văd norii fulgerând,
Ierbulița-n șesuri dând. Rufele le luăm și le clătim și le punem sus. Sapa-n
mână mi-a luat, Loc de groapă mi-a săpat. N-am aflat fân niciun strop, Cât să ia
pasărea-n cioc. Şi când l-o luat odată, măi, și când l-o rădicat în sus, tocmai
în mijlocul apei l-o zvârlit. Dar voinicul Voinea la cerb năvălea, De coarne
mi-l lua. Calul de căpăstru mi-l lua, De mare paltin îl lega. Cuculețule,
porumbacule, Ia-mă-n unghioară, Scoate-mă la țară. Copiliță de la munte, Ie-ți
tu părul de pe frunte, Că ți-au ieșit vorbe multe. Scrie două și trei rânduri Și
mi-l prinde niște gânduri, Ia-mi tu, Doamne, gândurile, Ca să gat eu rândurile.
Primăvara-i muma noastră, Ia zăpada de pe coastă Și bruma de pe fereastră. Mi-a
murit un bou din jug și mi-am luat altu-n loc. Şi ei beau și se cinsteau Cu trei
fete de-mpărat Aduse din Țerigrad, Cu sabia le-au luat. Dacă nu i-a fost sortită
s-o ieie pe dânsa de soție, mai mult nu se însoară, ci se duce la călugărie. Ia
poftim, cinstite părinte, de-ți lua din masa noastră oleacă de gustare ș-un
pahar, două de vin. Cinstite vornice, nu ne lua cu cuvântul Ca și volbura și
vântul, Că să știi că de nimică Din ce spui nu ne e frică. Voinicii s-adunau Și
la-ntrecere se luau, Dar să sară nu puteau. Pita n-o știu frământa, pe lopată
n-o poci pune. Aide, neicuță, prin dos, Că am ușă de rogoz, Cum pui mâna, cade
jos. Dușmanii, dușmancele, Vor să-mi puie zilele. Plec, mândro, de la tine,
Inimioara mea-ți rămâne, Ia-o tu ș-o pune bine. Stai, inimioară, pe loc, Să-ți
pui lacăt la mijloc. Ține tu inelul meu, Pune-l în degetul tău; Și unde nu pune
crăiasa inelul pe deget. Nu scap eu de tine, nici tu de mine, măcar de s-ar pune
nu știu cine și cruciș și curmeziș. Frunză verde de sulcină, Mulți ochi fără de
lumină, Mulți voinici fără de glas, la Grivița au rămas. Să rămâie pe pământ
Numai verde pajiște, Numai dulce dragoste. Parcă-i spunea inima că pe roibulețul
lui nu-l va rămîne niciun cal. Armăsariul l-auzea, De la iesle se smucea, Peste
zid ușor trecea. Valea-i cu pietricele, Nu poci trece peste ele. Trece moșul
peste pârleaz și-i rămâne o parte-n gard. Munte, munte, piatră seacă, Lasă
voinicii să treacă. Turcii, când îl auzea, În luntre că se punea Și la Gruița-mi
trecea. Aseară pe vremea cinii, Când treceam gardul cu spinii, M-amuțai, mândră,
cu cânii. Tot trecând la mândra dealul, Mi s-a despotcovit calul. Trecut-am din
țară-n țară, Ca cucul printre hotară. Să-mi aleg un cal porumb, Să mă treacă
Dunărea, Fără să-mi ude scara. Nu știu, luna pe cer merge, Ori puica la apă
trece, Să-mi aducă apă rece. Marișcuță de la vamă, Taie-un pui și ne fă zeamă;
Când vei trece pe la noi, Pentru unul ți-om da doi. Că mi-i cuibul lângă drum,
Sub o tufă de alun Și câți pe drum iși trecea, Toți în cuibul meu zvârlea. Trece
un cârd de rândunele Pe deasupra casei mele. Eu mă duc de-aci cu dor, Cum trece
luna prin nor. Ăl deochiat se îmbolnăvește de durere de cap, varsă, trece prin
el. Zamfir până se gândește, Îți trece dorul de pește. Doamne sfinte, nu ți-i
jele De tinerețele mele, Că le trec și le petrec Tot cu dor și cu năcaz Și cu
lacrămi pe obraz! Nu știu, prost îi, ori nu vede, Că se suie pe părete. Parcă e
îmbrobodit la ochi, nici nu vede, săracul! Răsai, lună, mai degrabă, Să se vadă
prin livadă. Cum te vede, fuge-n casă, Pune mâncare pe masă. Mă uitai în fundul
pungii, Văzui ața mămăligii. Îl simți și nu-l vezi, te bate și nu fugi, e
vântul. Cucule cu pene verzi, Mândru cânți și din iarbă nu te vezi. Să sece
râul, Să se vadă pietrile, Să le ardă soarele. Să ai floarea, s-o pui în păr,
atuncea să știi că nu te mai vezi deloc. La satul ce se vede, călăuză nu ne
trebe. Nu îmbla cu mâța-n sac, că i se văd ghearele. Sănătatea-i ca o iapă albă;
cum trece dealul nu se mai vede. Cinstea fetei e ca zăpada, dacă o dată se
topește, albeața nu i se mai vede. După coajă se vede pomul, după haină omul.
Dracul râde de porumbe negre și pe sine nu se vede. Vede pe om că-i dă apa în
gură și el îl mai cufundă. Și-odată crapă și se desface-n două și ce să vezi, un
pui mare, negru, cu două capete. Pune ceva de mâncare, că nu te văd de foame.
Era așa de jigărit și de slab că se vedea printr-însul. Toți ș-au spart oglinda
lor Sau să se vază nu vor. Cine vrea să-și vază ursita trebuie să-și puie sub
căpătâi un pantof. Şi iar să ne vedem cu sănătate la viitoriul an! Să mergem
fiecare la datoria noastră și de-acu toți, pe treabă, să ne vedem sănătoși! Îl
punem de acum în pământ și n-am să-l mai văd și n-am să-l mai strâng în brațe.
Să mă plec și să-l sărut Căci nu l-oi vedea mai mult. Lasă, lele, vorbele Și îți
spală hainele, Că de când ți le-ai țesut Apă încă n-au văzut. Ce-am iubit nu se
mai vede, C-a pus fața la pământ La biserică-n mormânt. Şi pe cal încălecă,
Drumul la vale apucă, Apucă-n călătorie Să facă negustorie. 

De când badea a plecat, Frunza-n codri s-a uscat, Florile s-au scuturat. Eu mă
duc, drumul rămâne Plânge mândra după mine, Plânge mândra, plâng și eu, Plâng și
pietrele-n pârău. Privighetoarea cântă cu glas subțire pentru a noastră
despărțire. De când bădița s-a dus, Negură pe deal s-a pus. Pe cărarea mea cea
dragă O crescut troscot și iarbă. Numai peste satul meu S-o ridicat un nor greu,
Că te duci bade cu el. Am semănat trandafir, N-a răsărit nici un fir, Am semănat
busuioc, N-a răsărit nici un smoc. Decât, mamă mă făceai, Mai bine un pom
răsădeai. Cucul cânta de jele, Pică frunza-n păturele, Frunză verde de pelin, Am
la inimă un schin, Şi-o băltiță de venin. Curge apă tulburată, Ce stai, fată,
supărată? Părăuaș cu apă rece, Pe la poarta mândrei trece, Iese mama să se
spele, Dă de lacrimile mele. Numai păsărica me Trece apa și nu be, Eu o dau la
apă rece, Ea o tulbure și trece. Dintr-a mele lăcrimele Face-aș două izvorele Să
te-neci, bădiță-n ele. Multe lacrimi am vărsat C-am făcut fântână-n sat. Câtă
ploaie a plouat Din ochii mei o picat. Ba eu am zile destule Da-s negre ca niște
mure. Mai sus de inimioară Am o petricea de moară. Negru-i, Negru pământul, Da-i
mai negru urâtul. Cine are dor pe luncă Ştie luna când se culcă. Câtă boală-i pe
sub soare Nu-i ca dorul arzătoare, Că dorul unde se pune, Face inima cărbune.
Arde inima în mine, Se anină plugu-n dor, Boii trag de se omor. În vârful
muntelui, la căsuța dorului, Şi la mine în grădină O prins dorul rădăcină. De
când mândra mea s-a dus Negura pe deal s-a pus. Cucul cântă supărat Că mândruța
m-o lăsat, Şi cânta cu glas subțire, Pentru a noastră despărțire. Florile s-au
scuturat Tu pe mine m-ai lăsat. Neagră-i neagră pădurea, Da-i mai neagră inima.
Pădurice mohorâtă, Văd, bade, că ți-s urâtă. De când puiul mi s-a dus, Floare
verde în păr n-am pus, Chiar de-am pus, am pus uscată. Foaie verde, poamă
neagră, Astă iarnă era iarnă Şi Gheorghiță tot vinea, Acum este vreme bună și el
n-a venit de-o lună. Pe cărarea mea cea dragă, Să cosesc pelin și iarbă, Să-i
dau murgului să roadă. Murgul roade și nechează, Puiculița suspinează, inima mea
sângerează. Eu departe, tu departe Două dealuri ne desparte. Câte flori sunt pe
vâlcea toate plâng de jalea mea, Câte petre-s pe pârău, Toate plâng de chinul
meu. Să-mi zici busuioc plecat, Fața-i albă, sufletul e negru de amar. Dacă aș
fi uscată, m-aș aprinde de dor. Urâtul are buze mai amare decât pelinul. Du-te,
dor, în valea seacă, Spune-i cucului să tacă, Să nu cânte supărat, Că bădița m-a
lăsat. Cucul cântă răgușit, Că mândra m-a părăsit. Pelin beau, pelin mănânc,
Seara pe pelin mă culc, Frunză verde de pelin, Am la inimă un schin. Nu știu,
bade, ce-ai băut De-așa tare m-ai urât, Pelinaș, pelin amar, mi-i iubirea în
zadar. De când puii mi s-au dus, Negură pe deal s-a pus. Două neguri vin de sus,
Nu știu, ploaie ori ninsoare, Ori mi-aduce o scrisoare, Cu o veste de cu seară
Că badea mi se însoară. Eu de aceea-s supărată, Că m-a bătut maica odată, Şi-a
spus c-o să mă mai bată Să nu iubesc niciodată. Şi m-a bate mama bine, Că și
asară m-a bătut, C-am șezut cu badea mult, Bătaia nu m-a durut. Eu mă duc, satul
rămâne, plânge mama, mândra, codrul, piatra, frunza după mine. Triști și negri
rămân norii, Toamna când pleacă feciorii, Triști și negri rămân munții, Toamna
când pleacă recruții. Lung îi drumul și bătut, Nu-i bătut de cai, de boi, Da-i
bătut de recruți noi. Nistrule, răule, apă vioară, Face-te-ai neagră cerneală Să
te pun în călimară, Să scriu o carte poștală, S-o trimit la maica-n țară. De
străini e plină lumea, Da măicuța-i numai una. Eu mă duc în țări străine, Unde
nu cunosc pe nime, Numai arma lângă mine Şi batista de la tine, Numai calul de
sub mine Şi pământul ce mă ține, Numai frunza și iarba Ce-i peste toată lumea.
În cazarma cea de piatră, Sunt străin și făr-de tată, în cazarma de aramă Sunt
străin și fără mamă, în cazarma cea de brazi Sunt străin și fără frați, în
cazarma cea de flori, Sunt străin. făr-de surori. Străinel îs ca un cuc, Toate
neamurile mele Se țin pe spatele grele, Pușculița-i mândrulița, Săbioara-i
surioara, Revolveru-i frățiorul, Dar eu tot rămân cu dorul. Că de când m-au
concentrat, Pe pernă nu m-am culcat, Nici pe pernă nici pe țol Numai pe pământul
gol. Nu-i nici mamă, nici tată, nu-s nici frați, nici surori, Nu-i nici
miresuica dragă, în străinătate. Trenule, mașină mică, Unde-l duci pe Ionică?
Trenule mașină neagră, Toată lumea te blastamă, Şi te-am blestemat și eu Că mă
duci din satul meu. Eu mă duc, mândro, de-acasă, La armată, nu la coasă, Eu mă
duc, mândro, mă duc, La armată, nu la plug. Vai săraca Bucovină, Eu din tine am
ieșit, Cu mult dor și mult urât, Am ieșit din țara mea, Rău îmi plânge inima. Nu
știu luna-i luminoasă Ori e puica mea frumoasă. Nu-i niciuna dintre stele Ca
ochii mândruții mele. După ochi ca murele, Ocolii pădurile, După ochi ca mura
coaptă, Ocolii pădurea toată. Gura-i dulce ca mălina, Ochii-s negri ca neghina.
Așa-i mândra mea la față Ca rouă de iarbă creață, Așa-i mândra mea la ochi Ca
rouă de busuioc, Așa-i mândra uneori Ca si rouă de pe flori. Fața ta-i hârtie
albă, Ochii tăi-s cerneală neagră. Te-am văzut într-o grădină, Parcă ești o rujă
plină. Ceru-i mare, stele-s multe Şi mai mari și mai mărunte, Dar ca luna nu-i
nici una, Ca luna de videroasă, Nici ca mândra mea frumoasă. Sunt la mama numai
una Ca și soarele și luna. Nu știu ruja să o ciunt, Ori cucoana s-o sărut. Eu
sunt floare din grădină, Cine miroase suspină. Place-mi-ar cu cine joc Că
miroase a busuioc. Se revărsa o auroră, Nu era aurora, ci era mândra cea
frumoasă. Trece mândra Murășu, și mă uscă cu doru, ca și soarele fânu. Cât e
muntele de nalt, Tot omâtu s-a luat, Dar de la inima mea, Ce s-o pus nu se mai
ia. Câte flori pe râu în sus, Toate cu badea le-am pus, De când badea a plecat,
Ele toate s-o uscat. Dorule, pârli-te-ar para, M-ai îngălbenit ca ceara. Bate
vântul și nu-nceată, Dorul mândrii mă săgeată. Și-am zis verde poamă neagră,
Dorul nu-i lucru de șagă. Dușmanii se sfătuiară, Podul nostru ni-l tăiară. De
urât mă duc de-acasă, Dar urâtul nu mă lasă. Dorule, ardă-te-ar para, Mi-ai
făcut fața ca ceara, Dorule, ardă-te-ar focul, Mi-ai uscat trupul ca socul. Nici
pădurea, nici izvorul, n-a putut să-mi stingă dorul. Dorul meu hodină n-are,
Nici la umbră, nici la soare. Firicel de iarbă neagră, Dorul de cine se leagă,
Nu-l lasă cu mintea-ntreagă. Du-te, dor, în Valea Seacă, Spune-i cucului să
tacă, Să nu cânte supărat, Că mândruța m-a lăsat. Galbenă-i fruza-n pelin,
Vremea-i să ne despărțim, Zarzării s-au veștejit, Și tu, puică, m-ai urât.
A-nflorit un măr în poartă, Dar dușmaii au aflat și s-au dus și l-au tăiat.
Mărul sta și nu-nflorea, Am știut că nu-i fi a mea. Plină-i inima de-amar, Ca
Nistrul din mal în mal, Plină-i inima de jele, Ca Nistrul de pietricele. Pentru
tine, fa Ileană, s-a uscat iarba-n poiană, S-a uscat, s-a vestejât, Că pe mine
m-ai urât. Băsmăluța mea cea nouă, Am visat-o ruptă-n două. Decât roaba
turcilor, Şi slugă cadânelor, Mai bine pradă morunilor, Cină bună peștilor. Măi
ciobane, ciobănaș, Oițele tale, Cin-le-a scoate pe imaș, Când mi te vei însura
Cu lutul și cu iarba. Iar ciobanul îi zicea: Nu-i nimic, mioara mea, Eu oi pune
fluierul, în vârful crângului în bătaia vântului Şi când vântul a sufla,
Fluierul a cânta, Oile s-or aduna, Pe mine m-or căuta. Eu n-oi fi-n bătaia
vântului, Eu oi fi în fundul pământului. Brazdele s-or răsturna și pe mine m-or
îngropa, Sub cel munte, sub cel deal, Să nu fie în zadar. Pe pământ vor crește
flori Pentru ale mele oițe surori. Frunză verde de trei flori, Ciobănaș de la
miori, Moartea unde ți-a fost să mori? Sus în vârful muntelui, Une-i drag
voinicului. Frunză verde mărăcine, Când oare ne vom căsători: La primăvară, când
se vor coace cireșele. Cine-n miez de noapte colindă pădurile? Acolo Alexa Dubuș
își adună haiducii, După haiduci Plânge Bucovina. Codri, codruții mei, Frunza-i
verde Unde mă așteaptă Mândra cea tinerică. La Lenuța sub ceardac Frumos crește
un liliac, Ce să-ți dau, măi, ce să-ți dau Liliacul să ți-l iau? Poți să-mi dai
și mii de lei, Liliacul nu mi-l iei. Și atunci și-a adus aminte bătrânul meșter
legenda străveche: ca zidurile să nu se dărâme, trebuie să așeze în ele un om
viu. Vai, sărmanul ungurean, cum a plecat în câmp după buruiene, de partea
cealaltă a Dunării, măi, ciobane, măi. Tinerel m-am însurat, și bogată mi-am
luat, Cu multe vite cornute, Patru fălci lângă stejar, Dar fără dinți în gură.
Tinerel m-am însurat, Tinerică mi-am luat. Soția mi-i înzestrată, Cu covoare și
cu vacă, Plin grumazul de mărgele Dar la gur-făr-de măsele, Eu mă duc la
mănăstire, Sluta vine după mine. Cum nu crește iarba pe piatră, tot așa să nu
crească buba pe Ionel. Foc, focușorul meu, Eu te învelesc de două părți, Tu să
te dezvelești de nouă părți, Să nu te duci pe câmpuri, pe imașuri, La Ilie să
pornești. Dacă-l găsești cu mă-sa stând la masă, Lingura din mână să-i
zmuncești, Dacă doarme, trezește-l, Să n-aibă hcdină, Arde-l, frige-l la
inimioară și adă-l la mine. Nu te duce, focule, să arzi pădurile, să usuci
pământurile, să vestejești ierburile, du-te, focule, la badea în curte, arde-l
la inimă. La răchita rămurată Şedea o babă blestemată, Cu fața nespălată, Cu un
ochi de apă Şi unul de foc, Cel de apă deochea, Cel de foc stingea. Să crepe
boașele, să lingă câinii, Să se mire creștinii. E deocheat de femeie bălaie,
Deocheat de femeie neagră, Deocheat de femeie roșie, Deocheat de om bălan,
Deocheat de om negru, Deocheat de om roșu. Așa să se stânga deocheturile,
pocniturile. Să nu rămâi, deochi, de leac nici un fir de mac. Eu în patru
despicai, În Marea Neagră aruncai, Şi să rămâi curat și luminat, Ca maica ce
te-a făcut Şi ca Dumnezeu ce te-a dat pe pământ. Pasăre albă zburătoare Peste
mare mărgătoare, A luat apă pe picioare, A chicurat pe piatră, Piatra s-a
despicat, A chicurat pe pământ, Pământul a crăpat. Deochietu a săcat,
Descântecul îi de la mine, Leacul de la Dumnezeu. La răchita răsărită Şede-o
fată împodobită Cu un ochi de apă Şi unul de foc, Cel de apă L-a stâns pe cel de
foc. N-o stâns focul, O stâns deochiul, Deochi din strigare, Din căscare, Din
mierare. O văzut-o ochi verzi, Ochi tulburi, Ochi negri, O pocit-o, O
deocheat-o. Să se stângă deochiul, Cum se topește Ceara în foc Şi roua la soare
Să rămăie luminat și curat, Ca Maica Domnului ce-o dat. Fugi, deochi Dintre
ochi, Că te-ajunge-o vacă neagră, Cu coarnele să te spargă, Să te-arunce peste
mare, În pustiu, în depărtare. Acolo ți-i locul, Acolo să pieri Ca zâua de ieri,
Ca roița la soare, Ca spuma pe apă, crapă. Nouă fete a lui Adam, cu nouă cămăși
îmbrăcate, Cu nouă hârlețe în spate, Cu nouă greble atârnate, Cu nouă mături în
mână. Unde mergeți? La fântâna lui Marin S-o grijim, S-o curățim. Lăsați fântâna
lui Marin, Veniți iute ca gândul, Tare ca vântul La Maria, Să-i curățiți ochiul
De ceață, De albeață. Toate săgetăturelile, Toate cheutorelele Cu hârlețul să le
săpați, Cu grebla să le greblați, Cu mătura să măturați. Într-o pânză mare să le
puneți Şi în astrul mare să le duceți. Să se tochească acolo Toată ceața,
albeața, Toate durerile Din toate săgetăturelile. Să rămâne cât un fir de mac în
patru despicat, în mare aruncat, și Maria să rămâie curată și luminată Ca Maica
Domnului ce a dat-o. Fugi, boală, De la Ion, Din capul lui, Din ochii lui, Din
mâinile lui, Din picioarele lui. Fugi, boală, pe aripa ramului, Pe iarba
câmpului, Pe largul zării, Pe fundul mării. Gâlca cât para, Gâlca cât nuca,
Gâlca cât bobu, Gâlca cât fasula, Gâlca cât mazărea, Gâlca cât grăuntele, Gâlca
cât un fir de mac în patru despicat, Peste mare aruncat, Să dispară Ca spuma pe
apă - crapă. Om negru S-o dus la codru negru, nimica n-o aflat Şi înapoi s-o
înturnat. Ieși, Mitruță, afară. Eu ba n-oi ieși, Mie mi-i rău. Ceas rău din
vânt, Ceas rău din duh, Ceas rău din râu, ieși și te du, Unde cucoșul nu cântă
Şi mâța nu miaună, Şi Mitruță să rămâie Curat și luminat, Ca Maica Domnului ce
l-o dat. De luat un pai de la o mătură părăsită, de ținut asupra jăraticului,
spunând cuvintele. A ieșit omul nergu din malul Mării Negre, cu dinți negri, cu
ciubote negre, În cămașa neagră. Unde te duci, omule, cu ciuboțele și cămașa
neagră? Mă duc la Ileana, ochii să-i boldesc, Fața să-i îngălbenesc, picioarele
să-i dojesc, mâinile să-i jugnesc, inima să i-o rup, sângele să-i beau. Du-te la
pădurea cu sângerați, că acolo sunt 9 frați nefurați, tăți aplecați. Acolo beți
și mâncați și Maria sau cine a fi, să rămâie curată și luminată cum Maica
Domnului o dat-o. Spăriat în mâncare, spăriat la culcare, spăriat în băutură,
spăriat ca buhaiu, Maria rămâne curată, Luminată cum Maica Domnului a dat-o.
Paiul după aceasta se pune sub pernă înainte de culcare. Ileana s-a pornit pe
cale, pe cărare, grasă și frumoasă, mândră și voioasă. Lupii cu lupoaica, ursul
cu ursoaica de mânută au luat-o, în sus au ridicat-o. Maica Domnului din ceriu a
auzit. Taci, Ileana, nu te căina, nu te văicăra, Maica Domnului în cârjă de aur
s-a răzăma, de trei ori peste cap s-a da și a sufla, sănătoasă te-a lăsa. Să
descânți cu pai de mătură și cu acul care coși, de 3 ori să descânți și iară de
3 ori, și iară de 3 ori până la 9 ori. Eu căldarea am luat și la fântână am
alergat. Şi am zis bună dimineața, apă lină, Mulțămesc, fată bătrână. Eu n-am
venit să-mi mulțămești, Da am venit să mă curățești Din creștetul capului, Din
umărul obrazului, Din cap până în picioare Să rămân ca o floare. Fugi, ură
întunecoasă, Eu îs grasă și frumoasă, Eu îs Zâna Zânelor, Drăguța flăcăilor.
Cine cu mine a grăi, Buzăle i s-o lipi, Cine la mine s-a uita Toata fața i s-a
usca. Bună dimineața, Apă dalbă, silintoare. Mulțumesc, Viorică dragă. Am venit
la tine Să desfac de ură, de pâră. Cine mi-o făcut cu una, Eu desfac cu două.
Cine mi-o făcut cu două, Eu desfac cu trei, Cine mi-o făcut cu trei, Eu desfac
cu patru. Cine mi-o făcut cu patru, Eu desfac cu cinci, Cine mi-o făcut cu
cinci, Eu desfac cu șase, Cine mi-o făcut cu șase, Eu desfac cu șapte. Cine mi-o
făcut cu șapte, Eu desfac cu opt, Cine mi-o făcut cu opt, Eu desfac cu nouă,
Cine mi-o făcut cu nouă, Eu desfac cu nouăzeci și nouă, Şi cu mâinile mele
amândouă. Descântecul de la mine, Leacul de la Maica Domnului. A tunat, soarele
s-a ridicat, Luni dimineață m-am sculat Frumoasă, luminoasă Ca o zână arătoasă,
Şi ca Maica Milostii Ce acum e rea ca o spână. Nimeni în lume n-a văzut-o,
Nimeni nici n-a auzit-o, Numai cețele, albețele, Ce-au acoperit pământul. A
început ea a plânge și a se văita, Şi cuvânt mare până-n cer a da. Zâna din cer
a auzit, Pe cărări de aur s-a coborât. Taci, nu plânge și nu ofta, Şi cuvânt
mare până-n cer nu da, Că eu te-oi ajuta. Ți-oi trimite nouă fete Frumușele,
bălăiele, Cu cosițe pe spete. Ceața cu forfecuțe or forfeca, Cu măturile de
peliniță or mătura, Prin ciururi de aramă or da, Treierătorile, vânturătorile
vor vântura, Şi ceața din viața voastră va trece. Nu se știe din ce s-a făcut
ceața, Cum nu știe roua de vânt, Aruncată pe pământ. Şi n-o să rămână tristețea
la voi, Şi prin ceață iese soarele, Şi nici cât un fir de mac în patru despicat
N-o să rămână urgie, Şi va fi tot timpul bucurie. Maria dimineața se scula, pe
ochi negri se spăla, la icoane se-nchina, pe doi cuci încăleca. Cucii cântau
tărăgănat, toată lumea la ea s-a uitat, și mic și mare, ursitul ei mai tare.
Când a ajuns la punte, Dumnezeu i-a pus în frunte stele, luna-n față și
dragostea-n brață. Şi-a mers mai departe, până a ajuns la o cetate de flăcăi.
Bună ziua, flăcăi. Mulțumim dumitale, Marie frumoasă, că ești tare drăgăstoasă,
că ai luat dragostea și pohvala de la mire, de la mireasă, de la împărat, de la
împărăteasă. Ce-ai pus în apa aceasta? Eu cu apa m-oi spăla, Dumnezeu cinste
mi-a da, mi-a face trupușorul ca mlădița și fața ca iconița. Şi la cine m-oi
uita, ca cu vin l-oi îmbăta, și la cine oi vorbi, ca cu pâine l-oi hrăni, vamă
mare mi-a plăti, și pe mine m-a iubi, vamă mare să plătească, și la joc să mă
poftească. Bună dimineața, apă curgătoare, Mulțumesc, maică, frumoasă ca o
floare. Tu ai spălat deal și vale de mâl, de piatră și rugină, spală-mă și pe
mine de uri, de guri, de urgie, de mânie, să rămân curată și luminată cum Domnul
m-a dat. Toate gurile și urile să se ducă pe drum, pe drum, pe capul celui ce
mi-a vrut, pe vad, pe vad, pe capul celui ce mi-a dat, pe șes, pe șes, din
picioarele lui Ion, din pieptul lui, din vinele lui. Du-te pe codrii negri,
du-te pe mările negre, Acolo să chei, Acolo să crapi, Acolo să te prăpădești. Să
rămâie Ion curat, Ca de Maica Domnului dat, Descântecul de la mine, leacul de la
Dumnezeu. La stânca de fier O pasare de fier A scos pui de fier Cu clonțul de
fier, cu aripi de fier, cu toate de fier. Puii o prins a țipa și a se văicăra Că
n-au ce mânca, Şi apă să bea. Mă-sa a prins a se văicăra Că n-are cu ce-i hrăni
Şi cu ce-i zburătăci. Nime c-o văzut, Numai Maica Domnului Şi o întrebat-o: Tu,
pasăre de fier, De la stânca de fier, Ce te mușulezi, Ce te văicărezi? Cum nu
m-oi mișula, Cum nu m-oi văicăra, Că n-am puii cu ce-i hrăni Şi cu ce-i
zburătăci. Taci nu te mișula, Nu te văicăra Că eu sfat ți-oi da Puii cum să-i
hrănești, Să-i zburătăcești. Du-te la Nicu în fugă, Și din cap i-apucă Soare sec
cu orbalt, Soare sec cu bubă-n cap, Soare sec cu spăriet, Soare sec prin somn,
Soare sec prin foame, Soare sec prin osteneală, Soare sec prin scârbă, Cu
buzele-i suge, Cu aipile-i strânge, Şi la pui îi dă, Puii ți-i hrănește, Şi-i
zburătăcește, Că aceea li-i cină, Aceia-i hodină, Acela li-i masul, Acela-i
popasul. Nicu să sară, să răsară Mândru și curat Ca Maica Domnului ce l-a dat.
Ieși, ceas rău, Ceas rău cu duh necurat, Ceas rău cu spăriat. Ieși tu, ceas rău,
din crierii capului, Nu-ți face pat în spatele lui, Nu-ți face gâlțuri în umerii
lui, Nu-ți face scăldușcă în coșu lui, Nu-ți face joc în trupul lui. Ieși, ceas
rău, Din inimă de sub inimă, din vărfu capului, Până-n vârfu degetelor. De azi
înainte, în râpi risipite, Cu nouă lei, Cu nouă miei, Acolo să pieri, Acolo să
răspieri, Cum piere spuma de mare, Roua de soare. Ceas rău cu pocitură, Ceas rău
cu săgetătură, Ceas rău cu spaimă, Ceas rău de cu sară, Ceas rău dela miezul
nopții, Ceas rău de cu ziuă, Să te duci pe munți, Pe sub munți. Acolo să
trăiești, Acolo să viețuiești, De Nicu să nu te gândești, Că tu de nu te-i duce,
Eu 99 de ocă de tămâie oi cumpăra, și cu ele te-oi afuma. 99 de oale de uncrop,
Te-oi pune la foc Şi te-oi clocoti, Şi te-oi opări. 99 de mături oi lua Şi cu
ele te-oi mătura. Să te duci, să te prăpădești, Să te izărăști, Unde cucoș negru
nu cântă, Unde câini negri nu bat. Să te duci în pădurea uscată, Pe apa cea
tulburată, Nicu să rămână curat, Curat și luminat, Ca argintu cel curat, De la
Dumnezeu lăsat. Butucaș, butucaș, Uscat și golaș, Adus din pădure, Tăiat de
secure, Adus în ocol, Tăiat de topor, Ia și te adapă, Că e vin, nu-i apă! Se
pune un pahar înaintea unui butuc de lemn. Bolovan lucios Din Moldova scos Nu
sta colțuros, Nu sta bodrăngos, Ia și bea oleacă, Necazul să-ți treacă, Ia și te
adapă, Că e vin, nu-i apă! Se pune un pahar înaintea bolovanului. Clește
crăcănat, Clește afumat, Nu sta supărat, Că nu te-am mâncat, Ia de-aici de bea
Vinul din ulcea, Ia și te adapă, Că e vin, nu-i apă! Se pune un pahar înaintea
cleștelui de foc. Apoi se ia fiecare din cele trei pahare și se spune
descântecul. Cum nu bea butucul, Așa să nu beie Ghiță, Nici azi, nici mâine,
Nici poimâine, Niciodată, Să beie numai apă curată! Se toarnă paharul respectiv
într-un ulcior nou, nefolosit. Cum nu bea bolovanul, Așa să nu beie Ghiță, Nici
azi, nici mâine, Nici poimâine, Niciodată, Să beie numai apă curată! Se toarnă
al doilea pahar în ulcioraș. Cum nu bea cleștele, Așa să nu beie Ghiță, Nici
azi, nici mâine, Nici poimâine, Niciodată, Să beie numai apă curată! Se toarnă
în ulcioraș și al treilea pahar. Apoi ulciorului i se pune dop de ciocălău și i
se dă drumul pe o apă curgătoare. Nu ne-a-nfrânt nici o ocară, Ne-a ținut dorul
de țară. Lenin și cu-ai lui aleși Geaba s-a crezut stăpân Pe sufletul de român.
De alt rău păzește-ne, Ține, Doamne cu românii, Căci tot curg potop străinii, Ca
să ne prade de grai Pe astă gură de rai. Bucovina-i ca o cheie, îmblă rușii ca
s-o ieie. Dumnezeu s-a supărat, Bucovina lor le-a dat. Bucovină, Bucovină,
Plângi de-acuma și suspină C-ai rămas la ruși cadână. Bucovină, Bucovină, Nu mai
ai de-amu hodină, C-o intrat un dobitoc Cu râtul lung ca de porc Şi-o băgat
spaima-n norod. S-o suit la mine-n pod, Nu mi-o lăsat nici un bob, Mi-o luat
porcul și-o văcuță, Mi-o lăsat o găinuță. Măi Staline, măi Staline, Tu ai inimă
de câme, Pânișoara mi-ai luat, Lăptișorul ți l-am dat. Ai mâncat pân te-ai
descins Şi tot la Donbas m-ai prins. Foaie verde și una, Lung îi drumu-n
Siberia, Lung îi drumul și bătut, De români tot îi făcut. Când vedeam trenul că
vine, Tremura inima-n mine. Când vedeam vagoanele, Ştiam că iau oamenii,
Vagoanele pentru boi, Pregătite pentru noi. Ca pe vite ne-ncărcau, Şi ușile
zăvorau, Şi mânau trenul departe, în neagra străinătate. Iar copiii ce mureau,
Pe geamuri îi aruncau, Părinții cu-amar plângeau, Şi din gură blestemau. Măi
Staline, să n-ai parte Din copiii tăi la moarte, Nici de soră, nici de frate, Că
ne duci tare departe, în neagra străinătate. Dragi îmi sunt câmpul cel verde, Şi
căsița cu cinci fete. Și-a bătut un mare vânt, De-o soră ne-am despărțit, Am
dat-o tare departe, O pădure ne desparte. O pădure-ntunecată, Dar și o sârmă
ghimpată. Măiculiță, plâng cu jale, După a mele surioare. Mă tot rog lui
Dumnezeu, Ca să le visez mereu. Când se lasă soarele, Să uzi, mamă, florile, Şi
floarea de lămăiță, Că-i pusă de-a mea mânuță, Că eu sunt tare departe, O pădure
ne desparte, O pădure-ntunecată, Dar și o sârmă ghimpată. Măi Staline, măi
Staline, Arde-ar pământul sub tine, Cum ne-ai ars și tu pe noi, De-am rămas
flămânzi și goi, Părinții făr-de copii, Neveste în văduvii. Bolșevici
încornorați, Ați ajuns până în Carpați. Ca să nu vă stăm în cale, Ne-ați mânat
la tribunale, Apoi ne-ați trimis la moarte, în Siberii înghețate. Măi Staline,
sângeros, Din Bucovina ne-ai scos, Ca în vesela grădină Să crească numai
neghină. Geaba te-ai crezut stăpân Pe sufletul de român. Din sănătate ne-ai
scos, Dar acasă ne-am întors, Că ne-au păzit Domnul Sfânt, și cu Vodă din
mormânt, Nu ne-a-nfrânt nici o ocară Ne-a ținut dorul de Țară. Foaie verde
maghieran, M-am întors din Kazakstan, Am plecat floare aleasă, M-am întors cu
boală-n casă. Mă întreabă creanga de tei Unde-mi sunt părinții mei, Mă întreabă
grădina, Unde-i tinerețea mea. Eu le-am spus că le-am lăsat, în
pustiu-ndepărtat, între tufe de pelin Din pricina lui Stalin. Busuioc de la
icoane, Ardă-le-ar focul, zacoane, Şi pe cel care le-a dat, multă lume-a
deportat. Vai și amar de-a noastră soartă, NCVD-iștii stau la poartă, Şi ne
scoală-n miez de noapte, Şi ne duc tare departe. Degeaba i-am întrebat Cu ce
sunt eu vinovat. Când le-am spus că n-au dreptate Ei ne-au început a bate.
Plânge inima, măi frate, Câtă jale e prin sate, De familii deportate, În Siberia
departe, Jale de copii lipsiți De bunici și de părinți. Doamne-ndură-te de noi,
Adă-o pe mama-napoi. Pe cel ce ne-a deportat, Şi de neam ne-a-nstrăinat, Nu l-ar
mai primi pământul Şi pustiu i-ar fi mormântul, Şi nu i-ar mai ști de nume, C-a
adus necaz pe lume. Foaie verde trei alune, Între treisprezece iune, Pe la trei
și jumătate, Soldați cu armele-n spate, În casă năvală-au dat Şi din gură au
strigat. Să fiți gata-mpachetați, Că la drum cu noi plecați! Noi, copiii, am
fost sculați, și din casă afară dați, îmbrânciți și suduiți, De parcă am fi fost
bandiți. Soldații nu ne-au lăsat Să luăm straie de-mbrăcat. Noi am început a
plânge, întrebând unde ne-or duce. Ei ne-au spus fără pardon Că ne mută-n alt
raion. În alt raion nu ne-au mutat, Stepa Asiei ne-au dat, Unde nu-s grădini
nici flori, Nici nu-s pomii roditori, Numai câmpuri cu pelin, Unde pasc numai
cămili, Nici lumină nici căldură, Ci trai cu supărătură. Foaie verde trei
granate, Trenule, n-ai avea parte Nici de șine, nici de roate, De șuruburile
toate, Că ne-ai dus tare departe, în neagra străinătate, Unde n-am soră nici
frate. Din o sută de vagoane Am murit mai toți de foame. Dar acei care-au rămas
Cu kazahii multe-au tras, Limba nu le-o cunoșteam, Casă, masă nu aveam. Ne
speteam și azi, și mâine Pentru-o bucată de pâine, Două chile la cinci zile.
Războiul când s-a gătit, Mama-n stepă a murit. Mi-am pus gând să fug acasă, Dar
kazahii nu mă lasă. Am mai stat doi ani de zile, Fără mamă, fără nime. Iar acasă
m-am pornit. Pe la mama la mormânt, Acolo-am îngenuncheat, cu durere am strigat.
Mamă, mamă, ieși afară Şi du-mă la noi în țară, Nu mă lăsa de-nstrăinată, Fără
tine, fără tată. Am avut și un frățior Ca o floare de bujor, L-au pus rușii sub
zăvor, În lagăr s-a chinuit, Şi de foame a murit, Acasă n-a mai venit. Măi
Staline, măi Staline, Ai o inimă de câine, Ce-ai făcut cu-atâta lume? Eu de
acolo am fugit, Şi-am luat-o spre asfințit, Fără bani, fără mâncare, Mânată de
supărare. Dintr-un tren mă coboram și în altul mă urcam. Săptămâni două-am venit
Şi Dumnezeu m-a păzit, Căci nimica n-am pățit. Acasă când am sosit, Tot
staliniști am găsit. Am stat ascunsă prin sat, Unde-am dormit, n-am mâncat,
Unde-am mâncat, n-am dormit Şi așa vremea mi-a trecut. A trecut un an de zile
Tot cu rău, și nu cu bine. La un an m-am măritat Cu un fecior din alt sat,
Numele mi l-am schimbat. Frunză verde de rogoz, în sat s-a făcut colhoz.
Staliniștii au dat poruncă Avutul să mi-l distrugă. La colhoz mi-au luat până și
piatra de la fântână. Când căsuța mi-au fărâmat, Am fugit în altu sat, Dincotro
vântu a bătut, Eu milă n-am mai avut. Ies afară, cat la soare, Şi-s cu mare
supărare. Din a lui Stalin pricină, Fără vreme sunt bătrână, Şi umblu cu cărja-n
mână. Ești amar, pelin, pelin, Dar nu ca legea lui Stalin. Fiere, fiere, ești
amară, Dar nu ca dorul de țară. Of, când stau și mă gândesc, îmi vine să mă
bocesc. Tineri și bătrâni din sat în vagoane ne-au băgat, La Onega ne-au mânat,
Fără haine de-mbrăcat, Fără pâine de mâncat, în barăci ne-au numărat, La grea
muncă ne-au mai dat. Dacă nu mureai de frig, Foamea te strângea covrig.
Dimineața te sculai, Zeci și zeci de morți vedeai. Romănașul când cădea, Nici
lumânare n-avea, Nici nevasta nu-l bocea. De cămașă-l dezbrăcați, De bocanci îl
descălțați, într-o răpă-l aruncați. Cel în râpă aruncat Gospodar a fost în sat,
A dus viață de creștin Şi n-a știut nici un chin Până n-a venit Stalin. Stalin
cu ai săi supuși Au vrut să fim slugi la ruși, Dar noi, ducând viață-amară, N-am
uitat c-avem o țară. Foaie verde de secară, Bucovină, colț de țară, Dușmanii mi
te prădară Ca românii să dispară. Din Siret până la Prut Românii n-au dispărut.
De la Nistru la Carpați, Românașii își zic frați. Peste sate și zăvoaie, Au curs
străinii puhoaie, Pe români ca să dispoaie, De datini și de credință, Să
le-aducă suferință. Românul bucovinean, Os din osul lui Ştefan, A rămas dârz
ca-nainte N-a primit blidul de linte. Lenin, Lenin, om vestit, Dumnezeu te-a
biruit. Ai crezut că al tău nume A stăpâni-ntreaga lume. Legea ta cu a lui
Stalin Au adus în lume chin. Pe domnul nu-l cunoșteați, Pe diavol îl lăudați.
Timpul vostru s-a sfârșit, Dar și lume-ați chinuit. Spune-mi mie, păsăruică:
Puiul meu unde se culcă, Când se scoală, ce mănâncă? Spune-mi mie, vrăbioară:
Puiul meu unde se scoală, Pe obraz cu ce se spală, Viața lui cum o petrece? S-ar
spăla cu apă rece, Pe la el valea nu trece. Eu m-aș duce ca să duc, Dar mă tem
că-mi fac bucluc. Săracul puiuțul meu, Unde-i el și unde-s eu. Fii voioasă, cum
n-ai fost, Că puiul ți-i sănătos, Astăzi, mâine, Puiu-ți vine. Asară au
comunicat Că Stalin s-a împușcat. Foaie verde de măslin, A venit prin sate chin
Cu zaconul lui Stalin. Oamenii care-au muncit, Golanii i-au jefuit. Pe creștini
i-au deportat, La-nchisoare i-au băgat, Munca dreaptă le-au tăiat.
Familii-ntregi au distrus, La Siberia în ger le-au dus. Cât plâns și jale amară,
Când le-au dat din casă-afară. Ușile le încuiau, Scânduri în geamuri băteau.
Rămâneau nepoți și frați Şi copii înstrăinați, Iar golanii ce râdeau Lui Stalin
îi mulțumeau. Mulțumim, tătucă, toți Că ne-nveți ca să fim hoți. Apoi stam și ne
gândeam, La viața care-o trăiam, Căci sufeream mare chin Din drăcia lui Stalin,
Că Stalin cât a condus Numai rele ne-a adus. Dacă ieși și azi în sat, Vorbe
drepte n-ai aflat, Numai vorbe mincinoase, Tot de la Stalin rămase. Foaie verde
trei smicele, Amar de zilele mele, Cruciulița de pe piept Mi-au luat-o-n
comitet. M-au muncit ca pe-un Hristos, N-au lăsat întreg un os. Și-apoi iară că
m-au scos Ca să le fiu de folos, Dusu-m-au tot în robie N-Donbas, la cărbunărie,
Să lucrez pe smine, în locuri străine. Măiculița mea duioasă, Ieși mai repede
din casă Şi te du-n bisericuță, Şi te roagă mult, măicuță. Să vii, mamă, să mă
cați, La mormântul cu trei brazi, Şi cu ciulini presărat, Şi cu lacrime udat. Am
murit la Antrațit, Neștiut, ca un calic, Fără lumânări și pod, Fără cruce și
prohod. Plânge-mă, maică, cu dor, Că ți-am fost frumos fecior, Dar deasupra mea
trei stele Ard ca niște luminele. Vino, mamă, să mă chemi, Mormântul să mi-l
însemni Cu o cruce de stejar Şi cu trei crengi de arțar, C-o steblă de liliac Şi
c-un firicel de mac, Că ți-am fost fecioraș drag. Înainte de război A dat mare
jale-n noi. Gospodari în sat erau, îi prindeau și-i deportau, Cu tot cu copii îi
luau, în vagoane-i încărcau Şi-n Siberia-i duceau. Pruncii, săracii, plângeau,
Lapte mamelor cereau. În Siberia-i dădeau jos Şi îi duceau la colhoz. Toată ziua
ei lucrau, Sara la copii veneau Şi flămânzi îi adormeau. Foaie verde și-un
lipan, Poate-om mai trăi un an Şi acasă când ne-om duce, Ne-a da mama lapte
dulce, Şi pânică rumenioară, Nu ca asta de amară. Foicică lemn sucit, De când îs
deschiaburit, Pământ n-am, vituțe n-am, Şi-n colhoz lucrez firman. Mă scol
dimineața-n zori, M-apucă frig și fiori. Brigadiru-i mânios, Ce-așa târziu, la
colhoz? Brigadire, brigadire, Poartă-te puțin mai bine Că ești om așa ca mine.
Măi firmane-i ora zece, Normele când ți le-oi trece, Du-te repede, Ce stai? Pun
hamurile pe cai Şi mergem pe câmpurele, M-apuca un dor și-o jele, Şi mergem pe
câmp întins, M-apuca jele și plâns. Atunci tractor nu era, Câmpul cu caii-l ara.
Ne-au luat carul cu boi, Ne-au făcut săraci și goi. Ne-au luat plugul cu cai,
Şi-au făcut nimic să n-ai. Zile muncă noi am face, Brigadirului nu-i place, Zile
muncă pe hârtie Şi pâinea în magazie. Foaie verde foi de fag, Ieși, măicuță,
până-n prag, Te uită la curcubeu Să vezi, maică, drumul meu, Drumul către
miazănoapte, Unde-s duși voinici la moarte. Drumul către răsărit, Cine-a mers
n-a mai venit. Țăran cu sumanul scurt, Nu ședea-n Siberia mult, Mai du-te în
țara ta De-ți mănâncă slănina, Făina de păpușoi, Să nu mai vii pe la noi. Eu
m-aș duce și pe jos, Dar lucrez vara-n colhoz. De m-aș duce la Crăciun, M-a
prinde gerul pe drum, Și-aș merge la Bobotează, Dar nevasta greu oftează. Noi
de-aici ne-om înturna Iarba când om număra Ierbuța de pe hotar Şi frunza de pe
stejar. Foiliță poamă, Nu mă bate, mamă, Nu mă blestema, Că eu te-oi lăsa, Şi
m-oi duce, duce Peste-o apă dulce, Peste-o apă lină în țară străină, Şi-oi lucra
opt oară, Şi-oi ieși afară. Mămică, mămică, Scrie-mi scrisorică Scrie-mi rând cu
rând S-o citesc plângând. Scrie-o-n rândurele, S-o citesc cu jele. De când,
maică, m-ai făcut, Eu noroc n-am mai avut. Ardă-te-ar străinătate, Mi-ai rupt
viața jumătate. M-ai blestemat, maică, lunea Prin străini să-mi mănânc pâinea.
M-ai blestemat, maică, marțea Prin străini să-mi mănânc viața. M-ai blestemat,
maică, joia, Prin străini să știu nevoia. M-ai blestemat vinerea, Să nu stau la
casa mea, Să nu-mi cresc copiii mei, Ce mi-au rămas mititei, Mititei, fără
părinți, De toată lumea huliți. Bucovină, plai de flori, Unde sunt ai tăi
feciori? Au murit printre străini Pentru că au fost români. Cine ne-a lăsat
plângând, N-aibă parte în pământ. La rău s-au unit păgânii Şi-au nenorocit
românii. Românii nevinovați Departe-au fost deportați. Plângeau mame și copii Că
îi duceau în pustii Ca pe vite în vagoane Să ndure sete și foame. Când oprea
trenul în gară, Pe morți îi scoteau afară Şi-i aruncau între linii, Ca să îi
sfâșie câinii, Ca să-i sfâșie șacalii, Ca să-și bată joc moscalii. Păgânii
pentru mărire Au dus lumea la pieire La Finlanda în pustie, înapoi să nu mai
vie. Bărbați tineri și feciori Au murit prin închisori, Nici unul n-a mai venit
Ca să spună ce-a pățit. Doamne, pentru ce păcat Românii au îndurat? Pedepsește-i
pe cei răi Care s-au făcut călăi Și umblau noaptea sub ferestre Să ne prindă
fără veste, Să ne ducă la calvar Hăt peste Cercul polar. Doamne, ocrotește-ne,
Ține, Doamne, cu românii, Că iar curg potop străinii, Ca să ne prade de grai,
Pe-această gură de rai. Îi zicea Dealul Galben pentru că pe vremea turcilor,
când au fost turcii în Moldova, apoi au îngropat bani acolo, galbeni. Şi acum îi
spune Dealul Galben. Așa au apucat din bătrâni și așa îi spune și amu Dealul
galben. Așa povesteau bătrânii. Au spus că acolo este comoară mare în Dealul
Galbenului. Spun bătrânii, c-au văzut arzând. Mănăstirea Vărzărești tot de
Ştefan cel Mare a fost făcută. El i-a bătut tare pe locurile acelea pe turci. A
tăiat ca în varză. După luptă a făcut mănăstire și a numit-o Vărzărești. Am
auzit că era un șipot acolo și i-a zis Şipoteni. De la șipotul acela. Da drept
drept eu nu ți-oi spune. Acolo a fost, cum se spune din bătrâni, unul moș
Toadere Mihai și avea știubee de albini în budălăi. Şi le acoperea cu străchini
groase de lut. Şi de la budălăele celea s-a numit și locul: la Budălău. Bâlhăci
se cheamă, nu Bulhaca. Da la urmă i-au zis Bulhaca, numai una. Da de fapt aici
sînt mai multe, fiindcă aici îi locul izvoros și în multe locuri se face lacuri
fără scurgere. Lacul fără scurgere se cheamă bulhac. De atâta se cheamă Bulhăci.
Când erau boieri, apoi erau robi la boieri și robii fugeau de la un boier la
altul și fugeau pe drumul acela, în direcția drumului, ca să fugă la alt boier,
la altul, care să nu-i obijduiască tare. Cică odată un băiat s-a dus să
logodească o fată. Ei, și după ce au logodit, le-au pus să mănânce găluște.
Mirele, cam sărit din grăunțe, cum era, punea în gură câte două găluște odată.
Starostele mirat îl calcă pe picior și-i zice: Măi, nu lua câte două! - Dacă
câte trei nu pot! Colindeț, colindeț, Toți băieții-s maladeț, Numai eu nu-s de
nică, Dă-mi, mătrușă, o capică! S-o sculat badea Vasâle într-o joi Cu băieții
amândoi, O arat, o sămănat, O sămănat grâu arnăut Şi frumos s-o făcut: În pai ca
trestia, În spic ca mazărea. Noi îmblăm și cetărăm, La mulți ani! Plugușorul cu
tărâță Cu doisprezece pui de mâță, Unul scurt și unul lung, Dați-mi rubla că mă
duc! Hăi! Păpălugă, lugă, Dă ploaie, Să curgă șiroaiele, Să crească păpușoaele!
- Măi ciobene de la oi, Măi ciobene, măi, Tu n-ai grijă, nici nevoi... - Ba am
grijă, frățioare, De berbeci și de mioare. Ziua pasc oițile, Noaptea cu
fetițele. Ziua-s cu băbanele Noaptea cu vădanele. De-ai juca, bădiță, bine, Aș
juca numai cu tine, Da tu joci încetișor Şi eu joc de mă omor! Hai, mândruță, de
curând Să-nvârtim hora la rând! S-o-nvârtim, s-o dezvârtim, Şi cu drag să ne
iubim. A rămânea în drum. Aleargă la lauda mare. A cunoaște la cai breji. Amu
învață oul pe găină. A prinde daraftul cuiva. A păzi ceva ca ochii din cap.
Arătura cu tractorul - mai ceva decât odorul. A trecut grindeiul. A face bortă-n
cer. Așa-i cântecul, bată-l descântecul! Așchia de la trunchi nu sare departe.
Banul muncit nu se pierde. Bine faci, bine găsești. Boala cunoscută îi pe
jumătate lecuită. Eu la toți le dau mâncare, Şi ei mă calcă în picioare. Şi eu o
am, Şi tu o ai. Se face sara Şi nu-i. Scârța, pârța prin grădină–i Curechi verde
și slănină. Iese dracul din coteț Şi nu-l prinzi cu nici un preț, Chiar dacă-l
vezi. Când îl zvârl în sus, e alb, Când cade jos, e galben. Îi nalt, dar nu-i
copac, Îi verde, dar nu-i brad, Are copii, dar nu-i om. Măi Ioane Galantoane,
Cât îi kila de chiroane? Lelea Floarea - Bună cale, lele Floare! Duc bărbatului
mâncare! - Lele Floare, da ești surdă! - Îi duc brânză, nu-i duc urdă! Tropa,
tropa pe podele, Face mâța socotele, Iar motanul pe cuptor Vrea să
iasă-nvățător. Iar pisica pe fereastră Vrea să iasă doctoreasă. Trei bețe ș-un
cuțit, Du-te, soare, la-asfințit! Sânt vestitul ianuar Şi privesc înspre hotar.
Porțile deschid și eu Spre vestitul Anul Nou! Februarie mă cheamă Şi de mine rău
vi-i teamă, Dar sânt scurt și mă grăbesc Cât mai iute s-o tulesc. Sfântul Petru
și Mihai Au făcut o crâșmă-n rai, Şi dacă vrei să beai Hai cu noi la sfânt
Mihai! Că Preasfânta Paraschivă S-a făcut mare bețivă. Să dea Dumnezeu un foc Să
ardă neamțul de tot, C-a pornit mare potop, De-a cuprins pământul tot! Şi să
piară în nevoi Acei ce-au pornit război! Am fost tânăr ca o floare Ş-am rămas
fără picioare. Am fost tânăr ca un brad Şi cu tancul m-au călcat. Iese plugul la
arat Fără mână de bărbat. Unde-i Ştefan ca să vadă Cum Moldova lui o pradă?
Nistrule, apă vioară, Face-te-ai neagră cerneală, Să te pun în călimară, Să-i
scriu mamei o scrisoare. Păsărică, păsărea, N-ai văzut nevasta mea? Frunzuleană
păpănaș, Dragii tatei copilași, De când eu v-am lepădat, Cine grijă v-a purtat?
Trenule cu șase roate, Nu mă duce-așa departe. Trenule, mașină neagră, Toată
lumea te blesteamă Şi te-oi blestema și eu, Că m-ai dus din satul meu. De la
Oder mai în jos Stau rănit pe iarbă jos. Sânt rănit și n-am putere Şi nu mai pot
de durere. Unde-oi sta și-oi înnopta, Din ochi negri-oi lăcrăma Şi pe murg l-oi
adăpa, Părul negru-oi despleti Şi pe murg l-oi priponi. Câte lacrimi am vărsat
Făceam o fântână-n sat Şi pâraie de adăpat. Să trăiți, Să-nfloriți Ca merii, Ca
perii În mijlocul verii, Ca toamna cea bogată, De toate-ndestulată. Haine nouă,
Grâu când plouă, Şi găini cu ouă, Dă, doamne, și nouă. - Taci, puicuțo, nu mai
plânge, Că tu focul nu-l vei stinge, Nici cu lacrimi, nici cu sânge. Rămâi,
puică, sănătoasă, Că eu azi mă duc de-acasă... Rămâi, puică, cu noroc Că eu azi
mă duc în foc. Foaie verde lobojoară, Într-o sâmbătă-n de sară, S-a aprins
codrul cu pară, Plânge puica de se-omoară. - Pădure, verde și deasă, Lasă-mă să
plec acasă. Al tău frate s-a-nsurat, În cimitir la Stalingrad, Cu fetița nu știu
cui Din fundul pământului. Foaie verde lin pelin, A întrat rusu-n Berlin. Plâng
de jale și de-amar, Că tăticu-i militar. Plâng de jale și de noi, Că tăticu-i la
război. Plâng de mine și de voi, Că tăticu-i la război Nu știu de-a veni-napoi.
Berbecuț cu stea în frunte, Berbecuțule, Nu căta că ai oi multe, Berbecuțule, Că
ai oi cu coarne ciute, Berbecuțule, Care-s slabe și urâte, Berbecuțule! Stârc,
stârc, cocostârc, N-ai văzut pe mama-n târg? Din Focșani la Dorohoi Țara-i plină
de ciocoi. Gata-i masa pentru mine, Da nu-i gata pentru tine. Oman mare, domn
mare, Eu îți dau pâine și sare, Iar tu dă-mi o coadă mare. Poftim, cucoane
socru, cu o mână să dăm Şi cu alta colacul să-l schimbăm. Brădișor Frumușel,
Bradu am râdicat Părinții s-o bucurat. Casa s-o luminăm, Eu brad am ridicat Şi
norocire. Măiculiță, măiculiță, Cum de te-ai îndurat Şi ne-ai lepădat Mititei și
străinei. - Măiculiță, ian mai scoală, Şi ne spune vrun cuvânt. Moarte, moarte,
rea mai ești, Tu acolo năzuiești, Unde nici nu trebuiești. 

Foae verde de curechi, Gheorghieș, fecior de grec, Vineri mă-sa l-a făcut Și
înspre sâmbătă a crescut, Duminică l-a însurat, Luni la oaste l-a luat, La grea
slujbă a picat, Că așa era la împărat - Nouă ani și nouă luni Și vreo două
saptămâni. Nevasta s-a logodit, Crede că Gheorghe-a murit, Iar moșneagul s-a
scârbit Și de scârbă și de jale S-a pornit pe deal și vale, Sue dealul obosit
Sub un pom s-a odihnit Și cu Gheorghe s-a întâlnit. Bună ziua, moș bătrîne!
Mulțumesc, soldat străine! Moșule, eu te-aș ruga, Să nu fie cu bănat, Unde sună
scripca în sat? Ia, sună la casa mea, Se mărită nora mea, C-am avut un fiu
voinic Și armata l-a răpit, Nevasta s-a logodit, Crede că Gheorghe a murit,
Nicio veste n-a primit. Ia un chin și un păcat Slujba asta la împărat. Scump
părinte, tatăl meu, Eu sunt Gheorghieș al tău, Anii nu mi s-au împlinit, Eu
acasă am fugit, La așa îndepărtare Am fugit pe cal călare. Sui pe cal și
dumneata Și înspre casă vom pleca. Nu merse juma de cale, Se-ntâlni cu-o fată
mare! Bună ziua, fată mare! Mulțumesc, soldat călare! Fată, ce eu te-aș ruga, Să
nu fie cu bănat, Unde sună scripca în sat? Sună chiar la casa mea. Se mărită
cumnată-mea. La poartă când am ajuns, Calul în genunchi s-a pus, Toți nuntașii
s-a întristat Și la mine s-au uitat. Stați, nuntași, nu vă întristați, Că nici
eu nu mă mărit, Că bărbatul mi-a venit. Stați, nuntași, nu vă întristați, Că
nu-mi sunteți vinovați Că eu cu drag voi primi Și în codri voi porni! Mireasa
moartă. Foae verde grâu curat, Fecioraș de om bogat, Tu de când te-ai ridicat,
Ai îmblat după însurat. Nouă sate ai vânturat, Nouă cai ai obosit, Nouă gâțe-ai
despletit, Pân pe Chira-ai logodit. Joi seara s-a logodit Și vineri s-a
îmbolnăvit Și sâmbătă a murit. Iată nunta a venit, Mă-sa afară a eșit, Cu păr
galben despletit. Dragii mamei, ce-ați venit? După vorba ce-am vorbit! Iată
Chira a murit! Luați calul mirelui Și căruța nunului, Să purtați prin florărie,
Că așa i-a fost partea ei să fie, Și purtați prin tăetură, Pe unde a umblat
Chira copilă, Și purtați prin mintă creață, Că a murit Chira mireasă. Frunză
verde pai secară, Mi-a venit o veste-aseară, Că mi-i mândra bolnăvioară. Eu
călare-am alergat, Calu de gard am legat, Pe fereastră m-am uitat, Ce-am văzut
m-am speriat: Mă-sa, lumânarea-i ținea Tat-so masa îi gătea, Meșterii sicriu
făcea. Eu în casă am întrat Și la dânsa m-am plecat Și din gură-am întrebat:
Ce-ai bea, puică, ce-ai mânca? Eu bădiță, ce-aș mânca Aceea nu mi-vei căta!
Strug de mure în timpul ernii, Sloi de ghiață-n timpul verii! Tu, puicuță, poți
muri, Căci ce-mi ceri, eu n-oi găsi. Nu-s iarna pădurile, Unde-nfloresc murele,
Nici în postul Sântămăriei Sloi de ghiață nu-i să fie! Bădiță, bădiță hăi, Strug
de mure-s ochii tăi, Sloi de ghiață-s dinții tăi, Strug de mure-i gura ta, Vino
și ne-om săruta! Stânge, maică, lumânarea, Că-mi arde de sărutare, Maică, masa-o
potrivește Și la meșteri le plătește, Dă-i bani și îi cinstește Și acasă îi
pornește. Boala mea s-a vindicat, Că-i boală de măritat. Bun cal hrănește, Dar
cu ce-l hrănește? Tot cu orz pisat, În vânt vânturat, Cu merța măsurat. Dar cu
ce-l adapă? Cu vin strecurat, cu vadra măsurat. Cu ce-l mai hrănește? Cu carne
de turc. Cu ce-l mai adapă? Cu sânge de frânc. Murgu mi-a vorbit: - Drag stăpân
d’al nostru De când ne hrănește Și ne miluiește, La deal nu ne-a scos, La deal
la ntrecare! La câmpul curat, La mărul rotat Drumul că le-au dat: Murgul pre
pământ, Șoimul sus la vânt. Șoimul se izbește, Vântul mi-l oprește. Murgul pe
pământ, Țâpând, rânchezând, Brazde aruncând. Când călca mai rar – Tot din deal
în deal, Când călca mai des – Tot din șes în șes. Curți mi-a-nconjurat, La
poartă mi-a stat Și’ncă a rânchezat. Grăunțe i-a dat, Grăunțe-a sfârșit, Șoimul
a sosit, Pe zăbrea s’a pus, Aripa mi-a’ntins. Iar voinic Gheorghiță, Prin
curți-și primblând, Paloșu ascuțând. Murgu mi-a vorbit: – Drag stăpân d’al
nostru, Nu strica pe șoimul, Că ți-a șede bine Călare pe mine, Cu șoimul pe
mână, Cu feciori de crai Și de boieri mari. Pe-un șuvoi de ploae Iată vin în
cale O turmă de mei Cu trei ciobănei: Unu vrâncian, Unu ungurean, Unu moldovan.
Era vorbă, sfătuire Ca să omoare Pe cel moldovan, Că-i mai ortoman, Are oi mai
multe Mândre și cornute, Ciobani învățați Și cânii bărbați. Iată-o oae zbera Și
el nimică nu afla Și a-ntrebat de o mioară: Miorică lae, Lae, bucălae, Cu lână
plăvăoară, De trei zile-ncoace Gurița nu-ți tace, Ori iarba nu-ți place?
Stăpîne, ciobane, Au să te omoare La apus de soare! Miorică lae, Lae bucălae Cu
lâna plăvăoară. De-a fi și m-or omorî, Să mă-ngropați În târla de oi, Ca să fiu
cu voi La colțul stânii, Să-mi aud și cânii. Mama a sosit Pe fiu a-ntrebat:
Miorică lae, Lae bucălae, Cu lâna plăvăoară, N-ai văzut Mândru ciobănaș:
Fețișoara lui Spuma laptelui; Ochișorii lui Mura câmpului; Mustecioara lui
Spicul grâului? Dar pin târg pin Bolgrad Mi se primblă Inciu beat. Inciule,
fecior de sârb, Ce te plimbi așa măhnit? Sau banii i-ai cheltuit Ori straele-ai
ponosit? Eu banii n-am cheltuit, Nici straele n-am ponosit, Dar câte fete sunt
în sat Pe toate le-am înșelat, Numa una c-a scăpat, Nepoțică de-mpărat, Numai
aceea c-a scăpat! Inciu se face femee străină Și-ntră la Stanca-n grădină. Ce
cați, femee străină, Ce cați la Stanca-n grădină? Sama bine ea-mi lua, Da el
Inciu că-mi era. Inciule, fecior de sârb, Tu de nu mi-i înșela, Eu calu ți l-oi
lua! Colo-n vale la izvor Plânge-o copilă cu dor Trece maică-sa ș-o-ntreabă: De
ce plângi, copilă dragă? Cum n-oi plânge și-oi ofta, Când mă doare inima, Că
asară-am auzit, Că iubitul mi-a murit, Sub stejarul ceal tufos Stătea
trupușoru-i jos! Ia, copilă, și mi-l strânge Trupușoru, plin de sânge Și mi-l
strânge os cu os Și mi-l pune cum a fost Și mi-l pune-n mormințel Și dă țărnă
peste el. Pe mormântul lui creșteau Flori albastre și-nfloreau Flori albastre,
flori adânci, Când le vezi înceapi să plângi. În zori când roua cădea Floarea
albastră se strângea, Iarba verde se-ndoia Și pe Leana mângâia. Nevasta luată de
hoți. Pe sub deal pe sub pădure Trece-o nevăstuică-n lume Cu batic galben pe
cap, Despărțită de bărbat, Copilu-i nebotezat. Taci cu mama, Vălenaș, Scumpul
mamei copilaș, Că pe-aici pădurea-i rară, Mulți în cale o să apară, Că pe-aici
pădurea-i deasă, Hoții în cale o să iasă. N-a dus vorba la sfârșit, Hoții în
cale i-au eșit: Dacă vrei să scapi cu viață, Leapădă pruncu din brață. Chiar
viața de mi-i lua, Pruncu nu l-oi lepăda, Eu i-oi face-un legănaș Într-un vîrf
de stufăraș, Ploile când or ploua, Pruncu mi l-or scălda; Vântul când va bătea,
Pruncul mi l-a legăna. Frunză verde trei masline, La vie, la curătură Șuieră un
voinic din gură, Și-l cunosc pe șuierat, Că-i voinicel neînsurat, Neînsurat,
necununat, Abia mustața i-a dat, Își poartă murgu neînșeuat. Voinicul merge
șuierând Și cu Murgul sfătuind, El cu Murgul sfătuia, Puica ședea și-l privea,
De lacrimi abia-l zărea, De suspine abia vorbea: Ia-mă, bădiță, călare, Că nu
mai pot de picioare, Că mi-i drumul grunțuros Și nu pot merge pe jos, Drumu meu
cu pietricele, Mă bate la degețele... Ba, badea nu te-a lua, C-al meu Murg îi
mic de zile, Abia mă duce pe mine, Trupul tău cel păcătos Las-să meargă și pe
jos! Să te duci, bădiță, duci, Să dea Dumnezeu să ploaie, Drumul tău să se
răzmoaie Și Murgul să poticnească, În pământ să te trântească, Mâna dreaptă
să-ți scrântească. Pe aceie stângă să ți-o frângă. Să ții frâul cu dinții, Să
mâi calul ca muții, Să te vadă părinții, Că-i blăstăm de-a puicuții. Și de-acolo
de-i scăpa, Încă te-oi mai blăstăma. Să te duci, bădiță, duci, Să te duci pe văi
adânci, Pân-ce-i pica rob la turci, Cu picioarele-n butuci Și cu mâinile-n
cătuși. Și de-acolo de-i scăpa Încă te-oi mai blăstăma: Să te duci, bădiță,
duci, Pân-ce-i da de plug de cuci, Să înveți cucoara arând, Vrăghiuța sămănând,
Ciocârlia, boronind, Ciocârlanii boii întorcând, Să mănânci de aceie pâine Dacă
nu ți-o fost de mine, Să mănânci de aceie pită, Dacă ți-am fost de ispită. Și
din asta de-i scăpa Încă eu te-oi blăstăma: Să te însori, bădiță, însori, Să te
însori de nouă ori Și să faci nouă feciori Și la urmă-o copiliță, Să-i pui nume
Zinoviță, Și să-i cumperi o cofiță Să-ți care apă în temniță! Frunză verde
peliniță, Ian ascultă, măiculiță, Colo-n vale la portiță Cum îmi strigă o
copiliță: Nu mă lăsa, măiculiță, Că mă trag cioclii de gâță Să mă arunce într-o
căruță, Să mă ducă la mormânt, Din jos de moara de vânt. Frunză verde
de-avrămească, Pe ulița armenească, Pe ulița cea grecească Ciocănește,
bocănește, Voinicul Murgu-și potcovește, Șade ciuma și-l păzește, Ciuma și cu
soră-sa, Ca să-i scurteze viața. - Ah, tu, ciumă, soro ciumă, Na-ți calul și
armele Și lasă-mi tu zilele, Na-ți eu galbeni și beșlici, Nu-mi scurta viața pe
aici! Iese Mircea la portiță Și întîlnește o fetiță, Ce duce cofița-n mână Cu
apă de la fântână. Copiliță, stai să beu, Răcori-te-ar Dumnezeu! Ba, bădiță, ba
nu vreu, Nu mă lasă badea meu: El mi-a zis să mă feresc De voinici ce
mă-ntîlnesc. Du-te în vale la fântână Și-i găsi o cofă plină, Scoasă chiar de
mâna mea, Pleacă-te, bade și bea, Da suflă în cruciș odată, Să nu fie descântată
De cea babă fermecată. Fost-a un Vălean odată, De frumos el ce era, Toate
fetele-l iubea. Dimineața se scula, Pe ochi negri se spăla Și la fete se ducea.
Fetele când îl vedeau Șapte în cale îi ieșiau, Două poarta-i deschideau, Două
calul i-l luau, Două puiul i-l frigeau Și una vin aducea. Puiul fript și rumenit
Și la mijloc otrăvit. Dar Vălenaș, când a gustat, De trei ori a sughițat Și din
gură a cuvântat: Fetelor, m-ați otrăvit! Dați-mi perna să mă culc Sau calul, ca
să mă duc! Vălean calul își lua Și la maică-sa pleca. Iar maică-sa când l-a
văzut Ea pe loc s-a priceput. De departe l-a-ntrebat: Ce-i, Vălean, ce s-a
întâmplat? Sau calul te-a trântit, Sau că moartea ți-a venit? Nici calul nu m-a
trântit, Nici moartea nu mi-a venit, Fetele m-au otravit; Dimineața în zorișori
Vălenaș vărsa sudori, Dimineața în ziușoară Vălenaș sub pânzișoară. Șapte fete
îl bocesc Trei la cap, Trei la picioare, Iar una la inimioară. Șapte clopote
trăgeau, Părinții lui îl boceau. Foae verde baraboi La moară la Dorohoi Merge-un
car cu patru boi, Încărcat cu popușoi, Dinapoiul carului E primarul satului. Bun
ajunsu, măi țărane! Nu-ți mulțumesc, măi cucoane! Măi țărane, tu ești biat! Eu
de-asară n-am mâncat Și tu spui că eu sunt biat! Iar primarul satului, Cu
năravul dracului Vâră mîna pe sub scoarță, Scoate un bici plumbuit, Trage la
țăran în spate, Trage una, trage două, Trage mereu, pân-la nouă, Iar țăranul
satului, Vâră mâna pe sub scoarță, Scoate o bâtă cioguroasă, Trage la primar pe
spate, Trage una, trage două, Trage pân-la patruzeci și nouă. Măi Ioane
balaboane, Dă-mi rachiu de trei parale, Să mă ung eu la spinare, Că-un țăran m-a
bătut tare! Bine ți-a făcut, măi cucoane! Tu c-un țăran nu te pune, Că țăranul
ți-i dușman, Că țăranul când te-a bate, Zaci un an și jumătate. Foae verde de-un
bujor, Am un bărbat băutor, Ș-a băut ultimul țol Și-ncă-a mai rămas dator.
Într-o joi de dimineață Ghiță-i cu nevasta-n piață, Vine turcu ș-o negoață: Cât
vrei, Ghiță, pe nevastă? Numai mia și suta, Că-i frumoasă sărmana. Așterne,
Ghiță, băsmaua, Ca să numărăm paraua! Turcul banii număra Și nevasta lăcrăma.
Așa, Ghiță, m-ai vândut, Ți-ai făcut bani de băut. Datoriile să-ți dai, Pe mine
să nu mă ai! Acasă când te-i înturna, Copiii te-or întreba: Unde-i, tată, mama
mea? Am lăsat-o-n dial la cruce, Să v-aducă turtă dulce, Turtă dulce și susan,
C-ați rămas copii orfani! Foae verde un foc ș-o pară, De-ar fi anul până-n sară,
V-aș aduce altă mamă. Poți aduce și-o cucoană, Că noi nu i-om zice mamă! Că mama
care-am avut-o, Ai vândut-o, ș-ai băut-o! Doi iubiți ca doi iubiți, Ca doi
zarzări înfloriți, Zarzării de ce înfloreau, Ei mai tare se iubiau. Când au dat
la logodit, Părinții nu i-au voit, Ei de mână s-au luat, S-au dus și s-au
înecat. Părinții când au aflat, S-au dus și i-au înmormântat: Pe fetiță lângă-un
râu, Pe băiat lângă-un pârâu. Pe mormântu la fetiță Crește-un puișor de viță; Pe
mormântu la băiat Crește-un puișor de brad. Da și bradu tot creștea, Pe viță o
cuprindea. Câți oameni pe drum trecea, Tot din viță îmi gusta, Din guriță
blestema: Blestemați vor fi părinții, Cei ce-au despărțit iubiții! Iubirea are
un dar La-nceput dulce zăhar, La sfârșit pelin amar; La-nceput dulce ca mierea
La sfârșit amar ca fierea. Sănduleasă, Sănduleasă, Sănduleasa cea bogată,
Care-avea numa o fată, De frumoasă ce era, I-a pus numele Maria. Fă-mă, mamă, ce
mă-i face, Că vin turcii să mă-nșface! Draga mamei, n-am ce-ți face, Te-aș
ascunde în cei cămară, Că nu-i prea băgat-de samă, Te-aș ascunde în cei grădină,
Da-or păgânii peste tine. Cuvântul nu l-a-mplinit, Turcii la poartă au sosit:
Sănduleasă, Sănduleasă, Dă-o pe Maria-ncoace. Turcilor, boerilor, Maria a murit,
Am îngropat-o-n grădină, În grădină după casă, Să-mi vie miroznă-n casă.
Săndudeasă, Sănduleasă, Noi țâțele ți-om tăia Și cu sare le-om săra, Și de dușcă
le-om mânca Și pe Maria ți-om lua. Marie, draga mamei, De la jumătate de cale
Să-ți ei gândul cel mai mare, Decât roaba turcilor, Mai bine cotloana racilor De
mâncare peștilor! Turcilor, boerilor, Dezlegați-mi mâinile, Să-mi despletesc
cozile, Să-mi acopăr țâțele, Că le arde soarele Și-i păcat de dânsele. Când
mînele i-au dezlegat, Ea în apă s-a aruncat. Meșterul Manole; Pe Argeș în jos,
Pe un mal frumos Negru vodă trece Cu tovarăși zece, Nouă meșteri mari, Calfe și
zidari Și Manole zece, Care-i și întrece. Noi avem s-alegem Loc de mănăstire,
Loc de pomenire. Ziua cât lucra, Noaptea se strica. Manole s-a culcat Și-a visat
un vis minunat: Cei dintâi femee, sorioară, Care s-a ivi Mâine-n zori de zi, Cu
vin de băutură, Cu brânză de mâncătură, Pe-aceea s-o suim, Pe zid s-o zidim.
Manole s-a sculat Și mult s-a rugat: Dă, Doamne, un vânt mare Paltinii să-ndoae,
Mândruța să mi-o-ntoarne! Mândra nu s-a-ntors, La dânșii a ajuns, Pe toți i-a
hrănit, Manole a șuguit Și mândra pe zid a suit, Lucru s-a-început: Stai,
mândruța mea, Nu te speria, Eu vreau să glumesc Și să te zidesc! Meșterii
zidiau, Zidul că creștea, Pân-la pulpișoare, Pân-la țâțișoare, Pân-la gâtișor,
Pân-la ochișori... Iar mândra zicea: Manole, Manole, Meștere Manole, Zidul rău
mă strânge, Trupușoru-mi frânge, Viața mi se stinge! Manole tăcea Și mereu
lucra. Mănăstirea s-a gătit, Negru vodă a grăit: Voi nouă meșteri mari, Calfe și
zidari, Și Manole zece, Care vă întrece, Altă mănăstire, Mai frumoasă zidire
Puteți face? Noi putem să facem Altă mănăstire Mult mai luminoasă! Negru vodă
poruncă a dat, Scările-a luat, Sus i-a lăsat. Ei au făcut aripi zburătoare. Unde
a chicat Manole, S-a făcut o fântână lină, senină. Foaie verde peliniță, Ici în
vale-n grădiniță Frumos doarme-o copiliță, Cu părul lăsat pe țâță. Cam pe țâță,
cam pe spate. Inima-n mine se bate, Inima și sufletul Ca noaptea ceasornicul.
Trece-un cavaler în grabă, Mi-o deșteaptă și mi-o-ntreabă: Ce ești tu, copilă
dragă, Ești fată ori măritată Ori din cer o stea picată? Nu-s fată, nici
măritată, Nici o stea din cer picată, Da sunt floare de pe mare, Cine mă miroase
moare. M-a sărutat un băiat, De trei ori a leșinat; M-a sărutat un voinic Și lui
nu i-a fost nimic! Da dumneata cine ești, Mă cuprinzi, mă ispitești? Eu sunt
Brumărel cel mare, Îmblu sara pe răcoare, Iau mirosul de la floare! La crucile
drumului, La capătu podului Șade-un șarpe-ncolăcit Și-l mănâncă pe-un voinic,
Nu-l mănâncă cum s-mănâncă, Îl mănâncă de la picioare Și el strigă, rău îl
doare, Jumătate l-a mâncat Și jumătate nu-l mai poate. Dar îmi trec doi drumeți
Și voinicu-așa le zice: Voi drumeți, drumeților, Scoateți-mă de la șarpe, Că voi
fi frate pân-la moarte! Șarpele c-așa îmi zice: Voi, drumeți, drumul țineți,
Pe-aici nu vă apropieți, Că eu pe dânsu l-oi lăsa Și pe voi voi apuca. El mie
mi-i juruit, Mi-i juruit de mama lui: Sugă-ți șerpii sângele, Cum mi-ai supt tu
țâțele, Iar la oaste de te-i duce, Carnea corbii să-ți mănânce Și cioarele
oasele, Cum mi-ai rupt tu brațele! În armată când am plecat, Slugă la general am
stat, Generalu o fată avea, Ilencuța o chema. Păi la liberarea mea Leana după
mine vrea. Eu înainte cîntînd, Iar ea din gură-ntrebând: Ionele, Ionele, Unde
sunt curțile tele? Uite-n vale, în vâlcele, Se ivesc trei corturele, Dacă vrei,
haide la ele, Dacă nu, la revedere! În casă când am intrat Bună ziua întâi am
dat: Bună ziua, mama soacră, Gurița să nu-ți mai tacă! Am venit la dumneata,
Să-mi dai de lucru ceva! Eu de lucru mult ți-oi da, Dar cine ești dumneata? Eu
sunt nora dumitale Și cu mine faci parale. Dacă tu ești nora mea, Ia ghiocul și
ghicește, Copilașii ți-i hrănește! Eu, fiică de general M-am măritat după țigan,
Maică-mea e moldovancă, Soacra mea este țigancă. Maica-și face părul cu drotul,
Soacra mea trage ghiocul. De la șipu cu parfum Am rămas de stau în drum, De la
carâta cu nuele Am ajuns de strâng surcele. De la rochii de mătasă Am ajuns de
n-am nici casă. Asară la șezătoare, A murit o fată mare, La la la, Fată mare
logodită, Și cu zestre pregătită. Măicuța când a aflat, Aici pe loc a lăcrămat,
Soarele îi la amează, Măicuța tot lăcrămează, Soarele îi l-asfințit, Ilenuța a
murit, Soarele îi la chindie, Ilenuța-i în săcriu. Udă-mă, mamă, cu apă, Că
de-acuma eu plec la groapă, Udă-mă, mamă,cu vin, Că de-acum eu nu mai vin,
Udă-mă, mamă, cu miere, Că de-acum la revedere, Să nu mă-ngropați adânc, S-aud
fetele cântând Și băeții șuerând. În grădină la Marina Trece Vanea cu mașina,
Mașina de treerat, Cu fetițele din sat. Bună ziua, măi băete, Ți-am adus, un
cârd de fete, Nu ți-am adus una două, Cu Ileana se fac nouă. Sui, Ileană, la
mașină Și mi-i da snopii la mână! Ileana când s-a suit, Mare zgomot s-a pornit.
Oprește, Vanea, mașina, Că și-a rupt Lenuța mâna! Oprește, Vanea, motorul, Că
și-a rupt Leana piciorul! Brigadirul a strigat La Gheorghiță peste gard: Eși
afară, măi Gheorghiță, Și-nhamă caii la căruță, Du căruța, la lemnar, Pe Ileana
la spital, La spitalul militar, C-acolo-i spital central. La spital când am
întrat Șapte doctori m-au cătat Doi la cap, doi la picioare, Trei mă-ntreabă, ce
mă doare. Nu mă doare nimicuța, Că-i blestem de la măicuța, Îi blăstămul
părintesc Ard în foc și nu-l simțesc, Ard în foc și nici nu-mi pasă. La spital
îi cât ș-acasă. Câte lacrimi am vărsat, Făciam o fântână-n sat, Fântână cu cinci
izvoare, Două dulci, două amare, Să bee Gheorghe să moară, Că pentru cuvântul
lui Gheorghiță, Am rămas fără mânuță, Că Gheorghe m-a mângâiat Și mașina m-a
tăiat. Ole, apa cea de sus, Ce departe mi te-a dus, Ea te-a dus așa departe, Din
Oinești, la nouă sate, Mi te-a dus pe-aici, pe-aici, Te-a oprit tocma-n Bravici!
Ole, cine te-a jelit, Maică-ta nu te-a găsit, Oliță, cozile tale Le-a despletit
apa mare; Oliță, batista ta Cum acoperă Cula; Oliță, rochița ta, Rochița ta cea
cloșată O-nvârtește Cula toată; Oliță, papucii tăi Se-ncalță broaștele-n ei;
Oliță, hainele tale Stau în cui a mare jale, Ole, cine te-a-ngropat? Malurile
când s-au răsturnat! Lumânarea cin-ți-a pus? Soarele când a fost sus! De scăldat
cin-te-a scăldat? Ploile când mi-au plouat! La oi, la oi, măi băiete, Nu la fete
sub perete. Fetele te vor măguli, Tu oile vei prăpădi. Cine-a zice, că nu-i dor,
Acela nu-i duh de om. Acela-i un trunchi de salce, Nu știe dorul ce face. Spune,
Leană, und-ți-i gândul? Sus îi cerul, jos pământul, Spune, Leană, und-ți-i
gândul, De ești neagră ca pământul Și slabă de te bate vântul? Îs neagră de
felul meu, Și slabă de dorul tău. Câte doruri am dorit, Nici de unul n-am murit,
Da de-acest care-l doresc, Am să mor, n-am să trăiesc. Du-te, du-te, dorule,
Du-te, călătorule, Legănat de vânt, de soare, Să-mi ajungi la mine-n țară, C-am
avut și eu odată O drăguță dezmerdată. De-a trăi, să i te-nchini Cu noroc de
prin străini. Iar de mi-i mândruța moartă, Dorule, să-mi plângi la poartă Și din
lacrimile tăle Să răsară viorele. Foaie verde, foi de fag, Te-am cătat, mândră,
cu drag, Toată vara prin zăvoi, Să dăm ochii amândoi. Vezi tu, vara a trecut Și
noi nu ne-am mai văzut. Vere vin și veri se duc, Eu de doru-ți mă usuc. La
fereastră la mândra Bate vântul cânepa. Și îmi bate drept în floare, Mândra după
mine moare. Și îmi bate la mijloc, Mândruța plânge cu foc. Și îmi bate la
tulpină, Mândra plânge și suspină. Taci, mândră, nu suspina, Că te ia neica, te
ia, Să termin cătănia. Să mă duc și tot m-aș duce, Cu sufletul rupt în cruce.
Drept în patru de o jale, De dragostea dumitale. Duce-m-aș, duce-m-ar ochii, De
tine să nu m-apropii Ca să ardă prin livezi, Că tu ești cu ochii verzi. Of,
fetiță, mor, mor, mor, Pentru-al dumitale dor Of, letiță, mă topesc, Sara când
nu te-ntîlnesc. Zi și noapte viscolește, Dorul meu mă prăpădește, Casa ta-i
descoperită, Mie-mi pare șindilită. Casa ta îi dezlipită, Mie-mi pare lustruită.
Când mă uit la casa ta, Mi se rupe inima. Când îți zăresc zâmbetul Mi se-aprinde
sufletul. Dintr-atâta lume largă, Mi-am ales o puică dragă. Și de dragă ce-mi
era Nu puteam sara mânca. Ochii negri ca neghina, Gura dulce ca smochina, Fața
albă ca păharul, Gura dulce ca zăharul. Foaie verde de dudău, Mândra mea din
Chișinău, Părul galben, dulce gură, Cu ochi negri ca de mură, Sprintenă-i fără
pereche, Cea mai harnică din fete. Mai frumoasă ca bujorul, După ea mă mână
dorul. Mândra înaltă, subțirică, Parcă-i trasă prin vergică. Ochii ei ca două
stele, Dinții— șiruri de mărgele, Obrajii— bujori de sânge, Când o văd, inima-mi
plânge. Lele, lele și iar lele, Cu batista pe sprîncene, Cu părul făcut inele,
M-a răpus fără de vrere. M-ai răpus și m-ai legat La grea boală m-ai băgat. Ici
în vale, în vălicică, Trece-o fată frumușică, Cu rochița roșioară, Cu basma albă
cu floare, Cu papuci negri-n picioare, Cum aș face ce-aș putea, Să fie nevasta
mea? Colo-n vale la fântână Două fete spală lână. Mândro, nu te supăra. Una-i
bogată și urâtă Alta săracă și frumușică, Cea bogată așa zicea, așa zicea: Pe
mine badea mă ia. Că-mi dă tata șase boi Și-o turmă mare de oi. Cea săracă așa
zicea, așa zicea: Pe mine badea mă ia. Nu dă badea ochișorii mei Pentru șase boi
ai tăi Nu dă badea gura mea Pentru toată turma ta. Foicică, foae deasă, M-a
făcut mama frumoasă. Apa-n care m-a scăldat Lângă pomi a aruncat. Lângă pomi și
prunișori, Să fiu dragă la feciori Ș-a turnat-o-n iarbă verde, Să fiu dragă cui
mă vede. Așa-s eu pe la sprîncene Cum e luna între stele. Așa-s și la ochișori
Frumoasă ca doi bujori. Frunzișoară grâu -secară, Ileană, Ileană, Ochii tăi—
bobiți de poamă. Câte locuri am îmblat, Peste ochi de-ai tăi n-am dat, Numa-n
târg la Chișinău, Crește-o floare-n chipul tău. Și am vrut să o iau eu. S-o pun
în rachiu s-o beu, Să-mi treacă de dorul tău. Mare-i rana de cuțit, Dar mai
mare-i de cuvânt. Doctorii din țara nemțească Nu-i cu chip să-ți folosească, Dar
puicuța din vedere, Îți dă zile și putere. Marie și Mărioară, Ce ți-i gurița
amară? Am mâncat, bade, căline, Să nu mă sărute nime; Dar degeaba am mâncat,
Neica tot m-a sărutat. Ș-am avut o mândruliță Ş-am lăsat-o crâșmăriță. Mă duceam
toamna la ea Și ceream un kil de vin, Ea-mi dădea ciubărul plin. Eu scot banii
să-i plătesc, Ea mă-ntreabă ce gândesc. Eu gândesc, mândruțo, bine, Să nu fiu
dator la nime. Lasă banii, măi bădiță, Pune banii în punguță. Lasă banii, că
mi-i da, La toamnă când mă-i lua. Eu cu vadra vin ți-oi da, Pe mine mă-i săruta.
Măi băiete, băiețele, Ce săruți așa cu jele? Și cu jele, și cu sete, Parcă n-ai
mai văzut fete? Eu fete c-am mai văzut, Dar ca tine n-am avut, Că ai ochii
negrișori Și sânul plin de flori. Cine trece câmpul mare? Neicuța vine călare.
Vine iute ca gândul De nu atinge pământul. Oprește-l, maică, din zbor, Că aseară
m-a ocolit, Toată noaptea n-am dormit, Că-i frumos ca soarele, De luminează
văile, Da și părul lui negrui Îi ca pana corbului. Da și ochii lui negrui Fură
inima oricui. Când tuna și fulgera, Eram la fereastra ta, Tata, mama te mustra,
Să nu fii nevasta mea. Dacă-i vorba de așa, Hai să-mpărțim dragostea Ochii să-ți
rămână ție, Gurița să mi-o dai mie. Pădure verde, pădure, Lasă-mă să intru în
tine, Cu mândruța lângă mine. Lasă-mă să dorm o sară, Ca să nu dormim afară, Te
rog să nu mă spui la nime, Că am mas noaptea în tine, Că amar te-oi blestema,
Frunzele îți vor pica, Numai una-ți voi lăsa, Să-mi umbrească mândra mea. Mândra
mea când s-a umbri, De mine-și va aminti. Foae verde sălcioară, Ieși, mândră, în
ulicioară, Că m-ai ars la inimioară, Ieși, leliță, nu uita, Că te-așteaptă
dragostea, Până nu s-a-ntuneca. Ieși, leliță, draga mea, Ca să nu te prindă
zorii, Sub răchită-n valea morii. Zis-a badea c-a veni, Luna când a răsări. Ies
afară, luna-i sus, A fost badea și s-a dus. Luna când va asfinți, Badea iarăși
va veni. Ies afară, luna-i jos, A fost badea și s-a-ntors. Eu dau fuga după boi,
Badea mă strigă-napoi. Nistrule cu apă rece, M-am jurat, că nu te-oi trece, Dar
aseară te-am trecut, Pe două crenguți de nuc. Și am trecut în ceea parte, Să-mi
văd mândruța ce-mi face. În casă când am întrat, Mândra stă bolnavă-n pat. Pe
mândruța am întrebat: Ce ai, mândro, ce-ai mânca? De pe pat cum te-i scula? Cine
trece pe la iaz? Bădica cu calul breaz. Și-mi trimite slugile, Să-i trimit eu
buzele. Însă eu n-am nebunit, Să-mi trimit buzele în vânt. Cui îi trebui să
iubească Vie singur să vorbească. Bade-al meu, frumos mai ești, Bade, bădișor,
Dar nu știu a cui tu ești, Și ce mamă ai avut, De-așa bine te-a crescut. Mi te-a
legănat cu mâna, De ți-i fața ca smântâna, Te-a legănat cu piciorul, De-s
obrajii ca bujorul, Ți-a dat apă cu paharul De ți-i fața ca zăharul. Ce-aș putea
să-ți dau să bei, Să te iau să fii al meu? Mărioară, fa Marie, Dă-mi gurița
numai mie. Dă-mi-o mie cu chirie, Pân-s-a coace poama în vie. Dă-mi-o mie cu
împrumutul, Până când se face mustul. Fa Marie, Mărioară, Nu lăsa omul să moară,
Mai strânge-l o dată-n brațe Și mai dă-i un pic de viață. De s-ar face dealul
șes Și pădurea drum de mers, Să-mi cunosc mândra pe mers, Că i-i mersul legănat
Și i-i trupul dezmerdat. Eu pe deal, mândra pe vale, O cunosc numai pe poale, Pe
mersul picioarelor, Fâlfâitul poalelor. Fa, Ileană, und-te duci, Numa-n fustă
și-n papuci? Ia, mă duc la un izvor, Să iau apă-n ăst ulcior, Să-i dau puiului
să beie, El pe mine să mă ieie. Ionel din Dereneu, Drag mi-a fost numele tău.
De-i trăi, să fii al meu, De-i muri, să te-ngrop eu, Sub o tufă de masline, Că
acolo-i umbră și bine, Să-mi ții loc și pentru mine, Ori la cap, ori la
picioare, Să stau pe brațele tale. Foaie verde de aclaz, Cine umblă pe la iaz?
Siminaș cu calul breaz. Se apleacă de pe cal Și ie spumă de pe iaz, Și se spală
pe obraz. Apoi pornea și se ducea, Pe Catrina o ajungea O ajungea, o cuprindea
Și din gură așa-i zicea: Drag mi-a fost numele tău, Dragu-mi e și-am să te ieu.
Ce mai am în buzunar? Zăhărel și coarne mari. A cui gură să mănânce? A Catrinei,
că-i mai dulce. Foaie verde foi trifoi, Mândră, cum am face noi, Să ne iubim
amândoi? Ia pușca și doi copoi Și vină-n vale în zăvoi, Că vin și eu cu doi boi:
Până boii vor paște iarbă, Noi să ne vedem de treabă. Până boii vor paște fân,
Noi să ne strângem la sân. Măi bădiță, gură dulce, Lasă-te nu te mai duce, Că
fetele sunt viclene, La dragoste ușurele. Fata la guriță-i dulce, Te săruta și
se duce, Tu rămâi și vine seara Și te doare inimioara. Fete-s multe ca iarba, Ce
se-ngălbenește toamna, Eu la tine-s numai una Și sunt verde totdeauna. Frunză
verde lămâiță, Nu mă săruta, bădiță, Că sunt tânără fetiță, Tânără ca o mlădiță.
Și gurița neumblată Dintr-odată te îmbată. Mama mea demult îmi spune, Că
gurița-i tare bună. Cine-o gustă-n viață o dată Tare multă vreme-o cată. Bine
mi-a spus mama mie, Să nu-ți dau gurița ție. Eu pe ea n-am ascultat Și-n nevoie
am întrat. M-a trimis mama la vie, Să aduc struguri și gutâie, Eu gutâie n-am
găsit, Cu Gheorghe m-am întâlnit. Două vorbe am vorbit, Inima mi-am răcorit.
Focul de la inimioară Nu mi-l potolește-o țară. M-a strâns Gheorghe-n
brățișoare, C-o mână de subțioară, Subțioară de la spate De m-a scos din
sănătate. Frunză verde măr domnesc, De când, puică, te iubesc, Noaptea nu mă
odihnesc, Ard în foc și nu simțesc, Tot cu tine mă visez. Frunzișoară poamă
neagră, Cine trece tot mă-ntreabă: Ce-ai slăbit așa degrabă? Eu le spun de ce-am
slăbit, C-am fost tânăr și-am iubit. Și-am iubit o dulce floare, Cu păr galben
pe spinare, Cu brâu lat, lăsat pe spate, De m-a scos din sănătate. Păvălaș,
musteață rară, Scoate-mi șaua din cămară, Și pune-o pe prispă afară Să mi-o bată
vânt de vară. Să mi-o bată la oblânc, Să-mi vie murgul din câmp, Să-i pun șaua,
să mă duc, La puicuța de demult, S-o găsesc în așternut, S-o descopăr, s-o
sărut. S-o sărut la obrăjel, Ce mi-i drag de mititel S-o sărut eu la guriță Că
ea îi a mea mândruță. Foaie verde de negară M-a chemat badea afară. N-am ieșit,
că n-am putut, M-a pus mama la cernut. Și mi-a dat o sită deasă, Să nu pot ieși
din casă. Mi-am luat o sită rară, Am ieșit la badea-afară. Când eram la sfătuit,
M-a chemat la plămădit. Când eram la sărutat, M-a chemat la frământat. Când eram
să-mi cer răsplata, M-a chemat la scos covata. Când vorbeam noi mai cu dor, M-a
pus să dau pânea în cuptor Și ne-am despărțit cu dor. Într-o zi de dimineață, Mă
sculai în zori cu ceață Și luai coasa în mână, Și mă-ndreptai în grădină. Văzui
iarba pătulită Și pe mândra adormită, Aș scula-o nu mă îndur, Căci acu-i somnul
mai bun. Lovii iarba cu piciorul, Mândra se sculă cu dorul, Se sculă mândra
descinsă, Ca și lumina aprinsă. Uite, mamă, Ionel, Îmi ia batistă și-un inel, Să
mă întîlnesc cu el. Lasă-l, mamă, să ți-l ia, Că-i băiat de sama ta! Când aș
ști, că te-ar lua, Mama trei băsmăli ți-ar da, Trei băsmăli și un inel, Numai să
te ieie el. Foaie verde de susai, Măicuță, să nu mă dai După Ion al lui Mihai,
C-are căruță și cai Și avere câtă vrai. Are pâne și pământ, Ce folos, dacă-i
urât? Ce să fac eu cu pământul, Dacă nu mi-i drag urâtul? Uite, mamă, pe
fereastră, Cine bate-n poarta noastră? Îi ciobănașul călare. Ciobănașul frumușel
Mă duc, mamă, după el. Fata mamei cea frumoasă, Nu te las să ieși din casă.
Ciobanul te-a lua-n brațe Te-a strânge, te-a săruta Și pe cal te-a arunca.
Ciobănașu-i frumușel, Mă duc, mamă, după el. Pe maica n-am ascultat, La ciobănaș
am alergat. Ciobănașul m-a luat Și pe cal m-a aruncat. Să fii, maică, afurisită,
Că m-ai dat fără de nuntă! Ți-am spus doar mai mult de-un an, Că mă duc după
cioban. Mi-s dragi oile cărunte, Să le pasc seara pe munte. Hai, Ileană, la
poiană, Să săpăm o buruiană, Buruiana macului, Să i-o dăm bărbatului, Să doarmă
somnul dus, Pân-a fi soarele sus. Am avut un pui pe lume, Dar n-am știut cum se
ține, Dar acum de l-aș avea, I-aș da pâine cu halva. I-aș da pâine cu halva Și
gurița cât ar vrea. I-aș da pâine cu halviță Și guriță la guriță. Foaie verde
trei smicele, Măi Ioane, Ionele, Mă miram ce fața-ți piere. Pentru-o biată de
muiere, Că ea știe buruiene Și le ferbe-n trei ulcele Și-i dă lui Ion să beie.
Ionel când a gustat, Inimioara i-a crăpat, La maică-sa a strigat: Sai, măicuță,
jos din pat, Pe mine m-au fermecat! Măi Ioane, ce ți-au dat? Inimă de lup
turbat. Da cine te-a fermecat? O nevastă cu bărbat Și-o copilă din alt sat.
N-auzi Ioane, cânii latră? Degeaba m-aștepți la poartă. N-aștepta, că eu nu vin,
De tine nu vreau să știu. Ionel, când ne iubeam, Tot la tine mă gândeam,
Te-așteptam sara pe Lună, Cu brațele pe fântână, Luceafărul și cu luna Ne știau
dragostea-ntr-una. Și luna ne lumina, Când îmi dădeai gurița. Ionel, dragostea
mea, Măicuța ta nu mă vrea. Dacă vrei să fii cu mine, Haide să plecăm în lume,
Amândoi să trăim bine. Ninge, plouă, viscolește, Vasile la grâu cosește. Cine
trece pe cosire? Ibovnica lui Vasile. Ceasuri bune, măi Vasile! Ce nu vii seara
la mine? Eu la fete nu mă duc, Numai inima le-o rup. Dacă fete nu iubești, Pe
pământ cum mai trăești? Mă ține pământ cu flori, C-am iubit eu trei surori. Cea
din deal, din deal, din deal, Cu gurița de zăhar. Cea din vale, vale, vale, Cu
gurița de bomboane. Dar acei de pe pârău S-a ținut ca s-o iau eu. Dacă ar fi
spic de secară, Aș lua-o și diseară, Dar așa îi spic de grâu, Ce-am iubit nu
vreau să știu. Foaie verde in topit, Puiul meu acel iubit, De ce aseară n-ai
venit? N-ai venit, că n-ai putut Ori părinții te-au simțit? M-am pornit, mândră,
să vin, Prin pădure, prin desiș. Mă-ntâlnii cu trei copile, Mi-au dat pâine și
măsline Ca să nu mai vin la tine. Foaie verde matostat, S-a dus badea, m-a
lăsat, Și s-a dus pe-o vreme bună, Dorul meu să nu-l ajungă. Și s-a dus, s-a dus
departe, Multe dealuri ne desparte. Multe dealuri și-o pădure Și-o grădiniță de
mure. Murele au ghimpuri tari Și nu poți, bade, să le sari. Murele s-au copt
încet, Vino, bade, că te-aștept. Cine-a zice: “Puiul vine”, Are-un galben de la
mine. Și-un colac mare rotat, Numa-n lacrimi frământat Și cu dor pus în cuptor,
Și cu pară scos afară. Ascultați eu ce voi spune: Să nu faceți pui pe lume,
Destul că mi-am făcut eu Și petrec amar și greu. Dimineața când mă scol, Toate
oasele mă dor Nu mă dor de vreo durere, Da mă dor de dor și jele. Bate vântul,
iarba-mi scoală, Dor de pui mă tot omoară. Bate vântul, iarba-mi culcă, Dor de
pui mă tot usucă. Firicel de iarbă neagră, Dorul de cine se leagă, Nu-l lasă cu
mintea întreagă. Lasă dorul să suspine, Că bădița nu mai vine. Plâng și păsările
toate, Că bădița nu se-ntoarce. Dorule, mânca-te-ar para, Mi-ai făcut fața ca
ceara. Dorule, de n-ai mai fi, Mie nu mi-ai trebui. Rujiță de pe răzor, Nu mă
lăsa ca să mor, Că bădița-i supărat Și de mine a uitat, Vino, bade, vino iară,
În poiana din vâlcioară. Auzi valea cum suspină, Că bădița n-o să vină, Vină,
bade, în poieniță, Unde-ți dam mereu guriță, Luna răsărea-n zăvoi, Noi ne iubeam
amândoi. Bade, ce-ai zis, că mă iei, Dacă nu-ți plac ochii mei? Amândoi când ne
iubeam, Cei mai fericiți eram. Frunză verde de-un dudău, Știi, puică ce aud, eu?
Că te țin părinții rău, Pentru că te iubesc eu. De te-or ține tot așa, Eu
cărarea mi-oi muta, De la deal de casa ta. Când oi trece și-oi cânta, Inimioara
oi dărâma Și ție și mâne-ta. Când mă uit la brâie groase, Inimioara mea îi arsă.
Când mă uit pe la pereți, Din ochi mereu lăcrimez. Stejărel, copac frumos, Ian
apleacă-ți vârfu-n jos, Să mă urc în vârful tău, Să-mi văd de-aici satul meu.
Satul meu îi frumos rai, Te iubești cu cine vrai, Dar la toți le pare bine, C-am
plecat din sat la mine, Numai mie-mi pare rău, C-ai fost puișorul meu. Puiul meu
este frumos Și la vorbă mângâios. Puișorul de mi-i drag, Vine sara pân-la prag
Și-mi pune mâna la cap Și mă-ntreabă de ce zac: Ori de cori, ori de vărsat, Ori
de chinul, care-l trag, Nu zac, puiule, nici de-un rău, Numai zac de dorul tău.
Foaie verde lin pelin Rău îi omul cel străin. Prin străini la loc departe Unde
nu-i soră nici frate, Nici măicuță cu dreptate. Prin neagră străinătate Unde nu
cunosc pe nime, Numai haina de pe mine. Dimineața, când mă scol, Mă razăm de
ușor Și mă uit la sat cu dor, Cum merg frații la surori Și soacrele la nurori.
Dar eu dacă n-am pe nime Îs străin ca un pelin, Ca și-un spin pe lângă drum De
cel ghimpos, Când te-nghimpă veninos. Mă stâlcesc din an în an Să fac din pelin
zăhar Și străinul să-l fac neam, Dar străinu-i tot străin Și pelinu-i tot pelin.
Pelinaș, frate pelin, Amară-i frunza pe tine, Amar îi și bățul tău Ca și
suflețelul meu. Plânge inimioara-n mine Ca-ntr-un copil de trei zile. Copilul
plânge și tace Are mamă să-l împace, Dar pe mine n-are cine, Că eu sunt străin
pe lume. Că mila de la străini Ca fumul din doi tăciuni. Când gândești că
te-ncălzești, Mai tare te dogorăști. Dar mila de la măicuță Ca mierea pe
blidușcuță. Frunzișoară de-un mohor, Cucușor de pe răzor, Tu n-ai jale, n-ai
nici dor. Eu am jale, am și dor, Dar n-am aripi ca să zbor. Dă-mi, doamne,
aripioare, Să zbor seara pe răcoare, Să zbor sus de la pământ, La măicuța pe
mormânt, Să stau, să mă hodinesc, Să plâng, să mă răcoresc. Cucușor de pe
pădure, Pica-ți-ar limba din gură! Să-ți rămâie gura sacă, Cum am rămas eu
săracă, Să rămâi tu fără limbă, Cum am rămas eu străină. De străină ce-am rămas,
Tocmai îs neagră pe obraz. Sărmana măicuța mea, Când s-ar face pe-acolea Să mă
mângâi eu cu ea. Doamne, multă lume ai Și la toți noroc le dai Și la toți le dai
cu carul Numai mie cu paharul. Nici acela nu-l dai plin Jumătate-i cu venin,
Venin verde închegat De la străini câștigat. Inimă cu venin mult, Când o să te
văd râzând? Toată vremea te văd plângând. Nu-i o dragă dimineață Să nu vărs
lacrimi pe față, Nu-i o dragă de cu sara Să nu vărs lacrimi pe-afară. Noaptea,
când eu mă trezesc, La viața mea mă gândesc. Mamă, șapte fete ai Prin străini să
nu le dai, Că destul m-ai dat pe mine, De mă mustră toți străinii. Mă mustră și
soacra mea, Că nu știu a peria, Mă mustră și o fetiță, Că nu știu a da prin ițe
Și mă mustră și vecinii, Că nu știu a coace pâine. Tare-i greu printre străini
Cărărușa-i toată spini. Tare-i bine cu surori, Cărărușa-i toată flori. Tare-i
bine și cu frați, Cărărușa-i toată brazi. Mai am azi și mai am mâine Și plec,
satule, din tine. Și la toți le pare bine, Că mă duc din sat la mine. Numai
mie-mi pare rău, Că mă duc din satul meu. Satul meu e ca un rai Te iubești cu
cine vrai... Hai, măicuță, tot mata De străini m-oi sătura, De străini e plină
lumea, Dar măicuța-i numai una. Că străinu-i ca și spinul Și amar ca și pelinul.
Sărmănica turturică Când rămîne singurică Nici nu bea, nici nu mănâncă. Ziua
vede-o apă rece, Ea o tulbură ș-o trece. Unde vede-o apă rea, Ea o tulbură ș-o
bea. Trece prin pădurea verde Și se duce de se pierde. Unde vede vânătorul Acolo
o duce dorul. Și când stă câte odată Tot pe ramură uscată. Frunză verde de
harbuz Vin doi nourași de sus. Eu gândeam că-s nourași, Dar ei îs doi hulubași.
Hulubași din țara mea, Spuneți, maica ce făcea? Cocea pâine și plângea Și la
tine se gândea. Spune-i pâinea s-o mănânce, Că la mine nu ajunge, Că eu sunt
tare departe Unde nimeni nu răzbate. Foaie verde popușoi Ne-a făcut maica pe
doi: Unul mercuri, unul joi Ș-a împlut țările cu noi. Foaie verde solzioară, A
pornit maica prin țară Să ne strângă grămăjoară. Grămăjoară nu ne-a strâns,
Numai ne-a întărtat la plâns. Auzit-am din bătrâni, Că-i rea pâinea prin străini
Pâinea-i bună și-i mezoasă, La mijloc îi veninoasă. Rău îi, doamne, prin străini
Ca și grădina cu spini, Când îi treci îți dă venin. Rău îi, doamne, fără mamă Ca
și vinu fără poamă. Rău îi, doamne, fără tată Ca livada nesăpată. Rău îi,
doamne, fără frați, Ca livada fără șanț. Rău îi doamne, fără surori Ca și câmpul
fără flori. Câte dealuri și ponoare Toate le-am împlut cu jale, Câte dealuri și
vâlcele Toate le-am împlut cu jele. Câte dealuri pe pământ Toate le-am împlut cu
plâns. Câte lacrimi am vărsat, Făceam o fântână-n sat. Câte păsări codrul are,
Cuib cu pui au fiecare. Câte păsări codrul trec, Măiculița mea, Vara-n cântec o
petrec, Of, of, inimă! Numai eu nu pot cânta, Că n-am unde m-așeza, C-am avut
cuibul la drum, Sub o creangă de alun. Câți oameni pe drum treceau Toți în
cuibul meu zvârleau. Dar eu nu m-am mâniat, Cuibușorul mi-am mutat, Tocma-n
vârful muntelui, În bătaia vântului. Dar ș-aicea n-am alin, Nu-i scăpare de-al
meu chin. Că brazii se clatină Și cuibul mi-l leagănă. Vai de pasărea străină
Numai ea n-are hodină! Ici în vale la izvoare, Crește-un nuc cu frunza rară, La
truchina nucului, Cânta maica cucului. Dar mai sus pe rămurele Cânta două
păsărele. Una cântă glas mai gros Pentru-a nostru trai ce-a fost. Alta cântă
glas subțire Pentru-a noastră despărțire. Sărmana soția mea, Unde-s eu și unde-i
ea. Când s-ar face pe-acolea, Ar plânge de jalea mea. Sărmanul omul străin, Ca
și spinul lângă drum, Cine trece se înghimpă Că-l vede că-i om străin. Sărmana
inima mea, Iar a prins a mă durea. Nu mă doare de durere, Mă doare de-amar și
jele. Jelui-m-aș și n-am cui Jelui-m-aș codrului. Codrul are creanga lui Și nu
crede nimănui. Jelui-m-aș câmpului, Câmpul are floricele Și ne face de
mângâiere. Cel de n-are norocel, Să moară de mititel, Să nu se mai facă mare, Să
vadă ce noroc are. Căci destul m-am făcut eu Și petrec amar și greu. Dimineața
când mă scol Întâi plâng ș-apoi mă spăl. Ies afară-ncetișor Și mă razăm de ușor,
Și mă uit în sat cu dor, Cum merg frații la surori Și părinții la feciori. La
mine nu vine nime, C-am rămas singur pe lume. Singurel ca mine nu-i Numai puiul
cucului, Când îl lasă mama lui În mijlocul codrului, Sărăcuț și fără pene, Ar
zbura, n-are putere. Ar zbura la răsărit La măicuța la mormânt. Stăi, măi frate,
nu zbura Să-mi crească aripa mea Ș-om zbura noi împreună La măicuța noastră
bună. Străina mamei, străină Ca gheorghina din grădină, Nici gheorghina nu-i
străină, Are cartof și rădăcină Și mai are vara flori. Dragul mamei, nu ți-am
spus, Că străinu-i mânios. Că dintâi îi mânios, Da pe urmă veninos. Că străinu-i
ca și spinu Și-i amar ca și pelinu. Decât, mamă, mă făceai, Mai bine în Prut mă
dai, Mă dădeai hrană la pești, Să știi fete să nu crești; Mă dădeai hrană la
raci, Să știi fete să nu faci. Mama mea tare-i departe; Lungă cale ne desparte,
Mama mea când a veni, Inima mi-oi potoli. Mare-i lumea, eu nu-ncap, Nu știu,
zău, ce rău le fac, Cămeșuica nu le-o îmbrac, Nici paharul nu li-l beu. Cine-i
străinel ca mine? Numai eu și alții nime, Numai cucul din pădure, Dar și cucul
tot mai are Pe soră priveghetoare, Dar seara se hodinește... Inimioară cu
lăcată, Mama mea, De te-ai descuia vo dată, Să te vadă lumea toată, Cât tu ești
îndurerată. Arde inimioara-n mine Ca focu-n cuptor de pâine. Focul arde și se
stinge, Inimioara în mine plânge. Cucușor de pe răzor, Tu n-ai mamă și n-ai dor,
Că nimica nu-i mai scump Ca măicuța pe pământ. Cucușor, îți desfă aripa Și-i du
cartea la mămica Și o du în depărtare Unde inima mă doare. Foaie verde și-o
lalea Vino, noră, și-i mânca Poftă mare n-aștepta. Ori să stau, ori nu la masă,
Că de când îs noră-n casă Mă dă vântul jos de grasă. Când eram eu fată mare Și
frumoasă ca o floare, Chiar și pâinea de secară, Nu-mi părea de fel amară. Dar
de când m-am măritat, Coc pâine de grâu curat Și-i amară la mâncat. Când o văd
pe mama mea, Parcă răsare luna și-o stea, Când văd pe soacra mea, Cade podul ș-o
nuia. Foaie verde lemn de brad, Tânără m-am măritat Și ră soacră mi-am luat. Îmi
dă măturița în mână Ca să fac eu tinda lună. Ș-am luat seceruica-n brâu Și m-am
dus să secer grâu. C-o mânuță seceram, Cu alta lacrimile ștergeam Și mă uitam
din deal la vale Cum vine soacra cu mâncare. Numai soacra mea nu vine, Cred că
nu-i pasă de mine. Fă-mă, doamne, o păsărea Să zbor pân-la maică mea. Maica mea
cămeși spăla Și din gură așa zicea: Fugi, pasăre, de-acolea Ori poate ești o
fiică a mea, Că am o fiică dusă în lume Și nu știu de al ei nume. Frunză verde
trei arginți Am fost una la părinți Și părinții cu avere M-au ținut de mângâere.
M-au ținut și m-au păstrat M-au gătit de măritat. Mi-a venit mire din sat Și
părinții nu m-au dat Ș-a venit altul din lume Străinel și făr-de nume. Și la
părinți le-a plăcut. Au băut și-au închinat Și-atunci pe mine m-au dat. La o
lună și mai bine Vine mama pe la mine, Și De la poartă m-a-ntrebat: Cum ți-i,
fiică, măritată? Eu de frică, de rușine I-am zis maicii, că mi-i bine. Dacă
spui, că ți-i bine. Und-ți-i carnea de pe tine? Carnea de pe osișoare E afară pe
bețișoare, Carnea de pe spinărușă E afară pe nuelușă Carnea de pe osul gol E
afară pe topor. Foae verde trei arginți, Am fost una la părinți. Părinții cu
putere M-au crescut de mângâere. M-au crescut, m-au dezmerdat Pân-am fost de
măritat Mi-a venit mire din sat, Părinții nu m-au dat, Le-a părut că-i
dezbrăcat. Mi-a venit altul din lume, La părinți le-a părut bine, Că se mântuie
de mine. Dar mie mi-a părut rău, Că mă duc din satul meu. La vro lună și mai
bine Vine mama pe la mine, Și mă-ntreabă de la poartă Cum ți-i, fata mamei,
măritată? De frică și de rușine I-am spus mamei, că mi-i bine. Unde-i carnea de
pe tine? Carnea și ciolanele Mi-o mâncat-o neamurile, Iar slana de pe spinare
Mi-a mâncat-o soacra mare. Am o soacră cotoroasă Roade carnea de pe oase. Nici
bărbatul nu mi-i bun, Când îmi trage câte-un pumn, Pe ceafă-mi iese fum. Aș veni
cu totu-acasă, Dar bărbatul nu mă lasă. Dă-mi căruța cu doi cai Și carul cu
patru boi Să-mi aduc zestrea-napoi. Să se mire petrele, Ce noroc au fetele. Și
s-o duc din țară-n țară Să-i dau foc să iasă pară. Din trei părți Cu lemne verzi
Dintr-o parte cu uscate S-o privesc și eu cum arde. Foae verde trei arginți Am
fost una la părinți. Și părinții plini de avere Mă țineau de mângâere Și de bine
ce-mi era, Mi-a venit a mărita. Mi-a venit unul din sat Și părinții nu m-au dat.
Mi-a venit mire din lume, Neștiut și fără nume, La părinți le-a părut bine Ș-au
făcut nuntă cu mine. La o lună și mai bine Vine maica pe la mine. De la poartă
m-a-ntrebat Cum ți-i, fiică, la bărbat? Eu de frică și rușine I-am spus mamei,
că mi-i bine. Dragul, mamei, de ți-i bine Unde ți-i carnea de pe tine? Am bărbat
morăcănos Roade carnea de pe os. Roade carnea cea mai moale Și rămân oasele
goale. Adă-mi, mamă, un car cu boi Să-mi ieu zestrea napoi S-o port din gară-n
gară, Să-i dau foc, să ardă-n pară. Să vadă și bolovanii Ce noroc au băetanii,
Să vadă și petrele Ce noroc au fetele. Foae verde de cicoare Dor de lume, dor.
Și mi-au venit pețitori De la neica meu din sat, Și părinții nu m-au dat. Ș-a
venit altul din lume, La părinți le-a părut bine Ș-au făcut nuntă cu mine Vine
maica și la mine Și mă-ntreabă cum o duc Eu de frică și rușine I-am spus
minciuni: o duc bine. Dacă spui c-o duci bine Unde-i carnea de pe tine? Carnea
și ciolanele Mi-au mâncat-o neamurile, Neamurile și bărbatul Împreună cu tot
satul. De vrei, maică, să mă ai, Înhamă patru cai, Patru cai și șase boi Și-mi
ia zestrea înapoi Și o du la deal de gară Și-i dă foc să ardă-n pară Să vadă și
petrele Ce noroc au fetele Să vadă și bolovanii Ce noroc au flăcăuanii. Mă
duceam și eu la nuntă Cu nevasta mea cea slută, Dar acolo stând la masă Văzui
alta mai frumoasă. Măi nevastă, hai acasă, Te-i spăla și-i fi frumoasă. Îs
spălată și lăută Așa m-a făcut de slută. Of, părinte, ce-ai făcut, Cu cine m-ai
cununat? Cu urâtul satului, Cu propteaua gardului. Na-ți, părinte, patru boi,
Descunună-mă înapoi. Măcar dă-mi și vaci cu lapte Cununia-i pân la moarte. Foaie
verde de-un dudău Ici în dial la Mojilău M-am întâlnit cu socrul meu. Socrul meu
așa zicea: Ie băete, fata mea. Fata ta nu ți-oi lua, Că nu știe a lucra. Păn-ce
țese-un cot de pânză, Mănâncă un butoi de brânză Și-un malai de popușoi, Și n-o
scoli cu șapte boi. Fă-mă, doamne, un băț de tei Și mă aruncă-ntre femei, Să
le-ascult vorba și sfatu Cum se farmecă bărbatul Cu păr de câine turbat Nu se
duc sara în sat, Cu mez de bostan copt Să nu știe nici de loc Cu țărână de pe un
mormânt Și-l pune în așternut, Să se scoale mut și surd. Da bărbatu al dracului,
Trosc! în vârful capului, Strică cuibul dracului. A zis mama că mi-a da, Zestre
când m-oi mărita Douăzeci de perne mari Toate pline cu ciurlani. Ș-a mai zis că
mi-a mai da, Când m-oi mărita, Douăzeci de perne mici Toate pline cu furnici.
Ș-a mai zis că mi-a mai da, Când m-oi mărita, Douăzeci de prosocele Fără pânzi
și horboțele. Ș-a zis tata că mi-a da, Când m-oi mărita, Douăzeci de deseatini
Semănate cu ciulini. Ș-a mai zis, că mi-a mai da, Când m-oi mărita, Douăzeci de
poloboace Fără funduri, fără doage. Numai cercurile le-oi face, Când m-oi
mărita. Ș-apoi adă vinu-ncoace, Când m-oi mărita Toamna poama se va coace Și eu
m-oi mărita. Bată-l dumnezeu să-l bată Pe cel cu centura lată Că mi-a pus
crâșmuța-n poartă Să-mi găsesc nevasta bată. Nu știu boii să-i dezjug, Ori la
popa să mă duc. Părinte, sfinția ta, Hai că-mi moare femeia. Măi bărbate, nu fi
prost, Nevasta la crâșmă a fost. Dascălul știe mai bine, C-a băut și ea cu mine.
Frunză verde măr rotat La cumătrul lăudat Șede fânul neadunat Și s-ar duce să-l
adune, Dar se teme de șopârle, Că-s șopârle verzișoare Și îl pișcă de picioare.
Frunză verde, stuf de baltă, La cumătra lăudată Șede cînepa-n poiată. Cînepioara
cea de toamnă Șade-n pod ca o cucoană. Fost-a fost la șezătoare Unde-s fete
lucrătoare. Toate fetele torceau Numai proasta mea plângea. Nu mai plânge,
proasto, fa! Dacă-i plânge tot așa, Nici dracul nu te-a lua. De frumoasă ești
frumoasă Și ești bună de mireasă, Dar te strică gurița, Că-ți îmblă ca melița.
Iese lelea din bordei C-o oală de frecăței, Ca să dee la căței, Să nu latre la
flăcăi. M-am pornit și eu la una, Cum se duce toată lumea. Când am dat să sar
pârlazul, Mi-am rupt mâna și obrazul. Eu de frică și rușine Am sărit într-o
grădină, Iar grădina cu urzici Mi-am făcut pelea beșici. Când am dat la sărutat
Nu puteam de scărpinat. O dată o sărutam, De trei ori mă scărpinam. Of, sărmane
țânțăraș, Da tu sara unde-ai mas? În Floarea bostanului. Munte, munte, brad
frumos, Apleacă-ți o creangă jos Să mă sui pe creanga ta, Să mă uit în țara mea.
Munte, munte, brad frumos Apleacă-ți și vârfu-n jos Să mă uit în satul meu Să-mi
văd copilașii mei Cum or fi ducând-o ei. Copilașii o duc bine, Dar la străini
mănâncă pâine. Mână, bade, boii tare, Că vine Dunărea mare, Las-să vie să mă ia,
Căci eu n-am pe nimenea, N-am nici tată să mă mângâie, Nici mama să mă tămâie,
N-am nici frați, nici surioare Să mă-ntrebe ce mă doare. Sărmanul tăticul meu,
Făceam bine, făceam rău, Tot zicea: Copilul meu! De făceam multe de toate, Tot
zicea: Copilul tatei! Fă-mă, doamne, un îngeraș de-argint, Ca să zbor pe sub
pământ La măicuța la mormânt, Să stau jos, să mă hodinesc, Mamei să mă jeluesc,
Să mă dau de la picioare, Să-i spun mamei ce mă doare, Să mă dau de la o parte,
Să mă jeluesc de toate. La fata țiganului, Trei babe m-au necăjit: Una sură,
alta mută, Una cu spinarea ruptă. Spune, Leano, unde-ai mas De ai semne pe
obraz? Eu am mas într-o grădină Și m-a mușcat o albină. Spune-mi, Leană, de ce
minți, Căci albina n-are dinți? N-are dinți, n-are măsele, N-are cu ce face
semne. Ea are numai un cioc Ce te mușcă de mijloc Și te înflă și te-ngrașă Și-ți
mai trebuie ș-o moașă. Și-apoi vine nănășelul Să boteze băețelul. Și din urmă
vin și eu, Să-mi văd băețelul meu. Merge racul pe pârău Călare pe-un ciocălău:
Und-te duci tu, racule? Mă duc, broască, să mă-nsor. Să-mi ieu fată de maior, Să
toarcă bine la fuior. Ie-mă, racule, și pe mine, Că și eu ți-oi toarce bine. Ia
broscuță minunată! Și tu vrei măritată? N-ai cap de-mbroboditoare, Nici trup de
cingătoare, Nici picior de papuc mare La ce dracul să mă-ncurc?! Negru-i, negru
pământul, Da-i mai negru urâtul. Și halal de viața mea, De urât m-aș înneca,
Urâtul știe a-nota. De urât m-aș duce-n lume, Urâtul vine după mine. Ș-oi trece
și Dunărea, De urât nu pot scăpa Și halal de viața mea. Că amar beu, amar
mănânc, Amărât sara mă culc, Trag oghial să mă învelesc, Cu urâtul sfătuesc.
Frunzuliță popușoi, Ian te scoală, Leană hăi, Și dă apă la viței. Mama, mama nu
m-oi duce Măcar lupii să-i mănânce. Ian te scoală, Leană, hăi, La fereastră doi
flăcăi. Bodaproste, mamă hăi, Că mi-ai spus că-s doi flăcăi. Măi femee, măi
nevastă, Cine-i în ograda noastră? Bărbate, nu fi prost, Acela-i cînele nostru.
De-ar fi cînele așa, Bine-ar fi dac-ar turba. Tu bărbate, fii cuminte Ie coasa
și fă-nainte. Și-mi cosește cînepa, Că eu lunea nu lucrez, Marțea țin de fată
mare, Mercurea, de sărbătoare, Joi, de iarmaroace, Vinerea nu se toarce, Și
sâmbătă, de lăut, Duminica, de șăzut. De-ar ține tot așa, Am un căierel în
furcă, În toate zilele mă-ncurcă Și nu mai pot lucra, Of, of, munca e grea, Nu
mai pot lucra: Lino, Leano. De-ar fi bărbatul meu Să ieie altă nevastă, zău, Ia
să fie prea muncită, Eu să îmblu-n sat gătită, Că munca-mi șede rău, Of, of,
munca e grea. Cine-a făcut crâșma în drum, N-a făcut-o de nebun, A făcut-o de
cuminte Cine-a-ntra în ea, să cânte... Păhăruț cu sticlă mură, El în gură tot se
scură. Păhăruț cu rămurele, Masa mi-i cu nemurele. Masa mi-i cu neamuri multe...
Așa-mi vine câte-un dor Să-mi pun calea la furgon Și să mă duc, unde mi-i dor.
Când mă duc la cei frați, Îmi stau caii înhămați. Când mă duc și la surori Îmi
stau caii-n proptitori. Când mă duc la biata mamă, Cum ajung, caii-mi dezhamă.
Nu cătați, fraților, rău, Că n-am venit, ca să vă beu, Da-am venit să mă mai
ieu, Să mai uit de-amarul meu. Nu cătați, fraților, rău, Că n-am venit să vă beu
păharul, Da-am venit, să-mi spun amarul. Mult îmi pare mie bine C-a venit neamul
la mine. Da mult îmi pare și rău, Că m-am dus din satul meu. Of, săracile
neamurile, Unde-s eu și unde-s ele. Când s-ar face la un loc Ar păre, că-i
iarmaroc. Of, săracile neamuri multe, Parcă-s niște flori bătute. Toți cu rudă
și cu neam, Numai eu pe nimeni n-am: Frații și surorile Nu-mi mai bat cărările,
Mama și mătușile Nu-mi mai deschid ușile. Ici în vale-ntr-o grădină Două flori
la o tulpină. Eu mă plec, ele se-nchină, Mă cunosc, că sunt străină. Cine mi-a
cânta să beu, Acela-i fratele meu. Da mi-oi cânta eu singurică, Că-s o neagră
străinică. Mi-ar cânta surorile, Da-s prin toate țările. Mi-ar cânta cumnatele,
Da-s prin toate satele. Când văd vinul în pahar, Parcă-mi uit tot din amar. Când
văd vinul în balercă, Mă întorc ca o suveică. Vinișor din poamă rară, Nu mă
tăvăli pe-afară, Vinișor de poamă neagră, Nu mă tăvăli-n ogradă. Bun îi vinul de
băut Cu omul cel cunoscut. Vinișorul purpuriu Am să beau cu cine știu Da eu
de-asară de când cânt, Am făcut o gâlcă-n gât, Dați o sticlă s-o descânt. Sus de
mână, jos de cot. Ian mai dă paharul tot Ș-apoi ian hurducă să se ducă, Că s-a
dus să mai aducă. La fundul păharului Dulceața zăharului. Bun îi vinul, nu-i ca
apa, Nici friptura nu-i ca ceapa. Vinișor de primăică, Eu cât beu și nu-i
nimică. Vinișor de poamă rară Se sue în cap făr-de scară. Păhăruț nu tremura, Că
te-oi bea, nu te-oi mânca. Să fi fost să te mănânc, Te mâncam de pe butuc. Te-am
lăsat ca să te coci, Să te pui în poloboc. Și te-am strâns câte-o bobiță, Și
te-am pus în balercuță, Și te beau câte-o lecuță. Bun îi vinul și rachiul, Dar
mai bun mahalagiul, Nu bea omul să se-mbete, Iar bea să-și facă prieteni. Nu bea
vinul de beție, Dar bea de mare frăție. Păhărel cu floricele, Ian închină,
nănășele. Păhărel cu floricică Ian închină, nănășică. La fundul străchinuței
mele Este-o lingură de miere. La fundul stacanului-i Dulceața zăharului. Ian
hurducă să se ducă, C-a pus gând să mai aducă. Of, ia mai ie, mai ie, mai ie, Că
paharu-mi trebuie. Glasul mi-i ca clopotul, Inima ca dohotul. Ian hurducă să se
ducă, De-a rămîne picătură, Să-ți usuce limba-n gură. Mult mi-i dor și mult mi-i
sete, Când văd frunza-n codru verde Să pornesc la haiducie, Să scap țara de
robie. Dușmanii au dat năvală Și ne-au scos din cas-afară, Ca străinii îmblăm
prin țară Viața tare ni-i amară. Frați, luptați cu vitejie, Pentru scumpa
noastră glie C-om scăpa de argăție De boeri și de robie. Bată-l vina codru des,
Că dintr-însul n-am să ies, Că dintr-însu n-am să ies, măi. Păi, c-am întrat de
mic copil Păi ș-o să es mai mult bătrân, măi. Păi cu barba de-un stog de fân Și
musteața de-o căpiță, măi, Și sprânceana de-o brăzdiță. Oliolio, măi verișoare,
Ia te dă din deal devale Și ne-om bate din pistoale Păi, din pistoale c-om buhni
Rar voinici ca noi or fi, măi. Tot pe aici, pe ici pe luncă Să-mi pui coadă la
măciucă. Să mi-o pui mie de corn Să încapă sub palton, măi. Păi bea, Boghene, nu
pre be, Că-i potera ici cole, măi. Las-să fie nici nu-mi pasă, Că stau cu mândra
la masă. Și-mi e arma mea dreasă. Eh, tu, codru, codru des, Că de amu mi
s-a-nțeles, Că din tine nu mai ies. Am întrat de mic copil, Dar amu-s mai mult
bătrân. Codrule, codruțule, Ian ridică poalele Să se vadă soarele, Să-mi descui
cătușele C-am întrat fără musteață, Dar amu-s cu barba deasă. Prin pădurea
bradului Trece mama Radului. Din ochi negri lăcrămând, Și de Radu întrebînd. Nu
l-ați văzut pe Radul mamei? L-am văzut la crâșma Stanii, Unde beau drumeții
banii Și voinicii gologanii. Radu bea și chefuia, Potira-l înconjura. Radu bea
și chefuia Și patrulea mi-l păzia. Dă-te, Radule, legat, Sau de pușcă împușcat.
Eu nu-s fată cu năframă Să mă dau legat de samă. Eu când stau în crâșmă beat, Cu
optzeci ca voi mă bat. Când oi fi la trezie, Nu mă tem ca voi de-o mie. Zis-am
verde de-o sulcie Pleacă Radu-n haiducie. Dă-te, Radule, legat, De nu vrei să
fii tăiat. Nu-s femeie cu năframă Să mă dau la voi de teamă. Dar sunt om cu
pălărie Și mă lupt cu vitejie. Vai de copilul străin Cum muncește la stăpân.
Muncește din noapte-n noapte Cu cămașa ruptă-n spate Și ia leafa jumătate Și
mâncarea a treia parte. Căci străinu-i tot străin, De ai face apa vin, Nu-i mai
faci pe plac deplin. De ai face apa lapte, Nu-i mai faci pe plac de toate. Măi,
plugare de la țară, Cât trăești, muncești din greu, Și uitat de Dumnezeu. Nu
știi tu de zile bune Și ca robul din vechime Nici o mângâere n-ai. N-ai nici un
folos din muncă. Cât alergi și cât te zbați, Tot în sărăcie cazi. Cât muncești
tu cu sudoare, Casa ta-i descoperită, N-ai măcar un dobitoc, N-ai un pom frumos
de roadă, N-ai la trunchi un lemn de foc. La o zi de sărbătoare N-ai o haină
de-mbrăcat, Nu-ți ajunge câte-odată Chiar și pâine de mâncat. Copilașii și
Nevasta Tot flămânzi și goi îi porți. Le privești cu jale traiul, Dar să li-l
schimbi tu nu poți. Și nici boierul n-are milă Pentru tine cerșător Și te lasă-n
sărăcie Și necazuri ca să mori. Of, țărane de la țară, Cât muncești iarna și
vara Iarna și vara cât muncesc Numai boieru-l răsplătesc. Că nu-i nimeni
necăjit, Ca țăranul pe pământ. El muncește tot din greu Și mănâncă ce-i mai rău.
Numai la Paște și Crăciun Mănâncă și el mai bun. Măi țărane de la țară, Cât
trăești muncești din greu, Ești în lume de osândă. Nu știi tu de zile bune În
amarnicul tău trai, Ești ca robul din vechime, Nici o mângâere n-ai. De cu zori
și până-n sară Cine oare câmpul ară? Cine samănă, muncește, Lumii hrana
pregătește? Cine-ncarcă saci de pâine Cu ale sale aspre mâine? Și-i încarcă
bine-n cară Și îi duce pân-la moară? Cine dacă nu sărmanul Țăranul, moldovanul.
Cine vara bate inul, Toamna cine calcă vinul, Birul cine îl plătește,
Perceptorul când sosește? Cine lut din groapă sapă Și-l amestecă cu apă, Cine-l
calcă, cine-l cară Cine-l murue pe-afară? Dar la deal celui bărbat Cine-i duce
de mâncat Și lui cine de-i ajută Să-i pară ziua mai scurtă? Cine fac toate
aceste, De nu bietele neveste? Frunză verde lobodă, Toată lumea-i slobodă, Numai
eu sunt judecat, Fără de nici un păcat. Și stau amu la-nchisoare, Fere-n mâini,
fere-n picioare. Ferele mi-au ruginit, Oasele mi-au putrezit; Sărmana măicuța
mea, Când s-ar face pe-acolea, Ar plânge ș-ar lăcrăma Ș-ar muri de jalea mea. De
necazu-n care sunt, Nu văd lumea pe pământ. Maică, măiculița mea, Vinde tot cât
îi putea Și mă scoate de-acolea. Vinde, maică, măcar tot, Și mă scoate măcar
mort. Vinde, mama, pernele Și-mi descue ferele. Vinde, maică, car cu boi Și mă
scoate din nevoi. Vinde, maică, ș-un covor Și mă scoate, c-am să mor. Vinde,
mamă, pălăria Și-mi deschide pușcăria. C-am întrat de mic copil Ș-am să ies
moșneag bătrân. C-am întrat la tinerețe Ș-am să ies la bătrînețe. S-ar face mama
acolea Ar muri de jelea mea. Dare-ar Dumnezeu un foc Să ardă lagărul tot. Să
ardă și căpriorii Să moară judecătorii Numai unu să rămâe Să-mi dee drumul și
mie, Că tare m-am săturat În închisoare de stat. Frunză verde lobojioară, Toată
lumea-i slobojioară, Numai eu stau la-nchisoare Fere-n mâini, fere-n picioare.
Ferele c-au ruginit, Da voinicu-a-mbătrânit, Păru-n cap i s-a albit. Vinde-ți,
mamă, rochița Și-mi descue temnița. Vinde-ți, maică, ce-i ave Și mă scoate
de-acole. Foaie verde ș-o cafea, Bună ziua, Nistrule, Ce mai faci, drăguțule? Ce
veste mi-ai adus De la frații mei din sus? Ce mai știi din viața lor, De sub
robia nemților? Eu îl întreb și Nistrul tace, Nistrul tace, parcă-i mut, Ca un
bet moșneag tăcut, Și eu plec cum am venit, Necăjit, posomorât, Și cu fața
spulberată Cum n-am fost eu niciodată. Haidem, frați, la alegere, Să votăm pe
secere; Secere, secerioară, Du-te la țăran la țară S-aduni glasurile toate De la
frații mei din sate. Ia să votăm pe secere, Că de pe greblă, de pe coasă Și-a
făcut boerii casă: Ianculeț are palate, Curți de piatră luminate Și mașini în
Uricani. Gherman Pântea, liberal S-a nădit la cașcaval Are-o curte la Pașcani
Și-o curte la Chișinău, Foaie verde ș-un dudău. Foaie verde matostat, Când
de-acasă am plecat, Ziua bună mi-am luat: De la frunza cea de fag, De la tatăl
meu cel drag. De la firul cel de iarbă, De la măicuța cea dragă. De la pădurea
de brazi, De la iubiții mei frați. De la grădină cu flori, De la a mele surori.
De la stele, de la Lună, De la neamuri dimpreună. De la firul de bujor, De la
prietenii mei cu dor. Ochii mei au lăcrămat Și din gură-am cuvântat: Rămâi, tu,
iubită țară. Am venit acasă iară, Tatăl credem, că ne-a scoate Din robia cea de
moarte. Frunză verde de-un bujor Mi-a zis tata să mă-nsor, Să iau fata lui
Troian Cu-o văcuță și-un juncan Eu fecior de om sărman Nu m-oi vinde pe-un
juncan. Mi-oi lua fata săracă Ochișorii ei să-mi placă. Dar fetița lui Troian
Cu-o văcuță și-un juncan, Aibă lapte și smântână, Curgă-i banii drept în mână.
Eu i-am zis tatălui meu Că mai bine-oi fi flăcău Decât fată de bogat, Rămân,
tată, ne-nsurat. Frunză verde vișinele Mult mi-i ciudă și mi-i jele De
tinerețile mele Căci le-am trecut și fără vreme. Nu știu oare ce-am făcut, Fără
vreme le-am perdut, Căci am trecut pe lângă baltă Și-am scăpat norocu-n apă.
Băgai mâna pân la cot Răscolii nămolul tot, Dar norocul nu-i deloc. Hai, mama,
la iarmaroc Și mi-i cumpăra noroc. Dragul mamei, fii mintios, Căci norocul îți
vine acasă, Dar cu mintea l-ai perdut. De-nsurat m-aș însura Și urâtă n-aș lua.
Și-aș lua una frumoasă, Dacă nu se țin de casă. Mi-am luat una din sat
Stricățică de vărsat, Averea m-a bucurat. Îi dă tata patru boi Ș-o sută cinzeci
de oi. Boii au perit de boală, Oile au zdohăit de vărsat Ș-am rămas cu sluta-n
pat. Fugi, urâto, de la mine Măcar pe vreo două zile. Vai, leliță, din cea vale
Mi-ai părut frumoasă tare Când o văd în gura șurii, Parcă văd mama pădurii. Când
o văd la foc șezând, Parcă văd un urs jucând. Când o văd sara la pat, Parcă văd
un drac plouat. De frumoasă ce era, Când afară ea ieșia, Cânii la dânsa hămăia.
Vitele au chicat posmol, C-au crezut că-i boala lor. Măi, bărbate, fii cuminte,
Ia cînepa și mi-o vinde, Și mi-o vinde mai cu preț, Că eu lunea nu lucrez.
Marțea-i zi de sărbătoare, Mercurea capul mă doare, Joia-i târg de dobitoace,
Vinerea iar nu se toarce, Sâmbăta-i de primenit, Duminica-i de dormit. Sâmbăta-i
de lăut, Duminica-i de băut. La lelița lăudată Șede cînepa-n poiată Și din an și
din anțărț Și fac motanii hărți. La lelița lăudată Șede cofă nespălată Printre
cercuri Pui de epuri, Printre doage Pui de broaște. La lelița lăudată Ce face
măliga crudă, Chiamă mâța s-o mănânce Mâța miaună și fuge. Și fuge pe cuptor, Nu
mănâncă, nici să mori. La Moldova cei mai mică Frumoși flăcăi se ridică, Bălănei
și creți la chică, Pe toți armata-i apucă. Lung îi drumul și bătut Nu-i bătut de
car cu boi, Da-i bătut de recruți noi. Merg recruții rând la rând Și mamele lor
plângând. Unde mergeți voi, băeți? Mergem înspre răsărit. De-om apuca înspre
Odes, Să știi, mama, că-s ales. De-om apuca înspre Vogzal, Să știi, mamă, că-s
moscal. De la Nistru mai la vale Merge-un căpitan călare, Cu capela tăblioară,
Cu cămeșa albă-n floare Și strigă în gura mare: Ce plângeți voi, măi băeți? Sau
vi-i sete, sau vi-i foame, Sau vi-i grea arma-n spinare, Sau vi-i dor de-acasă
tare? Nu ni-i sete, nu ni-i foame, Nu ni-i grea arma-n spinare, Nu ni-i dor de
acasă tare, Da ni-i dor de-o fată mare. Sus piciorul, măi băete, Nu-ți fie
gândul la fete. Căci fetele te-au uitat Din ziua, când ai plecat. Cât îi Odesu
de mare Numai cazarme într-însul are. Cazarme cu trei etaji Bâxâte cu moscălași.
Grămădiți, adunați din țară Unde trag viață amară. Și oftează și suspină, Că din
neamuri n-au pe nime. Vai, sărmane moscălaș, Ce tragi tu-n ziua de azi! Când
nu-i drăguleană sară Să nu-ți ardă inimioara. Iar când te scoli de dimineață,
Plină ți-i de lacrimi fața. În grădină la Leon Toate păsările dorm. Numai una nu
dormea La Leon mereu striga. Dar Leon îi la pluton, La plutonul cel de-aramă
Sărmănel și făr-de mamă. La plutonul cel de piatră Străinel și făr-de tată. La
plutonul cel de flori Străinel fără surori. La plutonul cel de brazi Străinel
fără frați. Foae verde de bujor Ți-am fost, mamă, eu fecior Ți-am scos boii din
ocol Pe Florean și pe Bujor Și i-am pus la plugușor. Nici o brazdă n-am brăzdat
Dușmanii m-au înconjurat. Spală, mamă, rufele, Că m-așteaptă grupele. Dragul
mamei, sunt spălate, Îs pe gard, dar nu-s uscate. Lasă, mamă, s-or usca Unde-om
sta și-om cantona. Haidem, mamă, mă-i petrece, Dragul mamei, nu pot merge.
Străinii te-or petrece. Haidem, mamă, tot mata, De străini m-oi sătura. De
străini e plină lumea, Dar mămuca-i numai una. Haidem, mama, în deal la cruce Și
vezi trenul cum ne duce. Haidem, mama, pân-la gară Și vezi trenul cum ne cară Și
ne-așază-n eșaloane. Acolo când am ajuns Frezele din cap ne-a tuns. Pune-le,
mamă-n buzunar Și scoate-o la zile mari, Să ne plângă fete mari. Și s-o scoți la
zile mici, Să mă plângă și voinici. Ionel cu păr frezat Pe copilărie dat,
Taie-ți, Ionele, părul, Căci îmi arde suflețelul. Eu părul mi l-oi tăia, Militar
când m-oi vedea. Tu mi-ai spus, nene, odată Că tu n-ai să faci armata Și-acum
pleci militaraș, Dar pe mine cui mă lași? Te las, mândra, cui îi vrea Pân-la
liberarea mea. Liberarea mea îi lungă Dorul meu ar-să te-ajungă, Să te-ajungă
dorul meu Und-ți-a fi drumul mai greu. Cum te-ncepe a săruta, Nu te mai poate
sătura, Ca un vânt dulce de toamnă Și de soare primăvara. Foae verde foi de nuc,
Vine vremea să mă duc. Să mă duc din satul meu Ziua bună ca să ieu. De la frații
de pământ, De la dulcii mei părinți, De la frunza de pe brazi, De la dulcii
frați, De la grădina cu flori, De la dulcele surori, De la fir de busuioc, De la
feciorași din joc, De la floarea de cicoare, De la fetele fecioare, De la frunză
rujă plină, De la puică ce suspină Și durerea nu-și alină. De la puică rujă
creață, De la Puica albineață. Rămîneți cu toți în pace, Că eu n-am ce face,
Că-i porunca-mpărătească Trebuie să se-mplinească. Foaie verde, fir de mintă,
Auzi, mândro, cucul cântă. Ieși afară și-l ascultă. De ți-a cânta cucul bine,
Trage nădejde la mine. De ți-a cânta din față, Să știi că te-oi mai strânge-n
brațe. Iar de ți-a cânta cucul rău, Uită, mândro, de dorul meu. De ți-a cânta
dintr-o parte, Să m-aștepți, că nu-s departe. Iar de ți-a cânta din spate, Să
știi, mândro, că-s dus la moarte. Cucușor de pe răzor, N-am nici milă, da nici
dor, Nici aripi ca să zbor La măicuța la mormânt. Scoală, maică, din mormânt Și
te primblă pe pământ. De la poartă pân-la groapă Și vezi puiul cum se poartă: Cu
cămașa nespălată, Cu manișca necălcată. La livadă la noi Toate păsările dorm,
Numai una n-are somn Sare din pom în pom Și-l strigă, Ion, Ion. Dar Ion îi la
priiom, La priiomul cel de piatră, Străinel fără mama. La priiomul cel de brazi
Străinel fără frați. La priiomul cel de flori Străinel făr-de surori. În grădină
la Ion Toate păsările dorm, Numai una n-are somn Și zboară din pom în pom Și
strigă: Ion! Ion! Foae verde alunică S-a dus bădița Ionică Ș-a lăsat a lui
puică, A lăsat calu-n pripon, Și puicuța sub un pom. Calul paște și nechează,
Puica plânge și oftează. Tu te duci, bade, te duci, Tu te duci, dar eu rămâi Cu
cine să mă mângâi? Mângâe-te, puică, bine, Că mai sunt voinici ca mine. Dare-ar
Dumnezeu un foc, Să ardă Bieștiul tot, Să ardă jandarmeria, Unde-am făcut
dătoria. Să ardă și cancelarea, Unde-am făcut recrutarea. Bată-l focu pe primar,
Pe primar, pe secretar Și pe domnul general. Ei m-au scris la militar, M-au
scris cu cerneală neagră Când mi-a fost mândra mai dragă. M-au scris cu cerneală
albastră, Când eram să-mi ieu nevastă. Și mi-au zis, băete dragă, Să fii militar
degrabă. Grănicer sau chiar jandari, Să faci armata trei ani. Măi soldate
roșior, Măi soldate vânător, Und-ți-a fost moartea să mori? În mijlocul
brazilor, În munții Carpaților. Străinel cin-te-o-ngropat? Bombile când au
chicat. Spune-i mamei, cine te-a îmbrăcat? Codrul când s-a scuturat. Spune-i
mamei, cine te-a plâns? Păsările, când s -au strâns. Spune-i mamei, cine te-a
scăldat? Ploile, când au plouat. Spune-i mamei, cine te-a bocit? Văile când au
vuit. Bombe mari Și tunuri grele îi Sfârșirea vieții mele. Bombe mari Și bombe
mici Îi sfârșirea la voinici. Măi soldate roșior, Und-ți-a fost moartea să mori?
Pe dealul Balcanilor, În băteala glonților, Sub o poală de stejar Lângă domnul
căpitan. Bună ziua, doftor mare, N-ai un toc ș-o călimară Ș-o micuță hârtioară
Ca să scriu măicuții-n țară Și la mijloc scriu cu verde, Nu știu dacă mă mai
vede. Măi soldate, cin-te-a scălda? Dunărea când s-a vărsa. Cine groapa ți-a
săpa? Boambele când or pica, Boambele și tunuri grele Mi-au mâncat zilele mele.
Măi soldate, cin-te-a boci? Păsările când or veni. Ș-or veni tot câte una, Și
m-or plânge-ntotdeauna. Ș-or veni tot câte două, M-astupă să nu mă plouă.
Plânge-mă, maică, cu dor, Că ți-am fost și eu fecior, Ți-am scos boii din ocol
Și plugul din șopron. La ogor când am plecat Nici o brazdă n-am brăzdat Și
povestca mi-a chicat, măi. N-a chicat ca să mă ție, A chicat să mă ieie, Să mă
ducă-n țări străine, Unde nu cunosc pe nime. Numai arma de la mine Și arma de la
tine Și băsmaua în portocale Să mă șterg de sudoare Și ochii de lăcrămioare.
Hai, maică, și mă-i petrece, C-o garafă cu vin rece. Dragul mamei, nu pot merge,
Sunt străinii, te-or petrece, Hai măicuță chiar mata, De străini m-oi sătura, De
străini îi plină lumea, Dar măicuța-i numai una. Hai, măicuță, în deal la cruce
Și-i vede unde m-or duce. De m-or duce spre Chișinău, Să știi, mamă, că-s al
tău; De m-or duce valea-n sus, Să știi, mamă, că-s recrut. Am lăsat mândra la
poartă Și-a rămas nesărutată. M-aș întoarce s-o sărut, Căci trei ani îmi pare
mult. Căci trei ani e vreme lungă, Dorul meu ar să te-ajungă. Dorul meu când
te-a ajunge, Stai pe loc și-ncepi a plânge. Sus piciorul, măi băete, Nu te mai
uita la fete, Că fetele te-au uitat Din sara, când ai plecat. De-acasă când am
plecat Mamă, tată mi-am lăsat. De-acasă când am plecat Mamă, tată mi-am lăsat,
Mi-am lăsat ș-o surioară, Ș-o mândruță ca o floare. Acasă când am venit Mamă,
tată n-am găsit, Surioara m-a uitat Și mândruța m-a lepădat. Bătrînețe, haine
grele, Așa trec zilele mele: Una bună, zece rele. Trec zilele, trec și eu,
Îmbătrînesc și-mi pare rău. Tinerețe, haine scumpe, Cum să fac, să nu se rupă?
Bătrînețe, haine grele, Cum să fac, să scap de ele? Foae verde de-arnăut, Vai,
sărmane om de lut, Din pământ negru ești făcut. Acum ești, acuma nu-i, Așa-i
viața omului. Cucușor, pană subțire, Nu-i schimba glasul cu mine? În credință
nu-i schimba? Că mi-i drag a asculta, Că pe cuc cine-l aude, Inimioara-n trup îi
râde, Dar pe moarte cine-o vede, Nu mai calcă iarbă verde. Foae verde, foi de
nuc, Prin pădure, prin colnic, S-a-ntâlnit moartea c-un cuc. Cucușor de pe
pădure, Nu-i schimba glasul cu mine? Ba eu, moarte, n-oi mai vrea, Că mi-i drag
a mai cânta, Că pe cuc cine-l aude, Inimioara-n trup îi râde Și pe cuc cine-l
privește, Inimioara-n trup îi crește. Du-te, moarte,-n drumul tău, Că eu rămân
în codrul meu Să-mi fac voia ceia bună. Măi, stejar, pletos și verde, Ce ți-i
nalt vârful în pădure? De sub tine nu se vede. Măi, băete, băețele Vin să-ți dau
armele mele. Arme bune de pandur, Cu aur jur împrejur. Tu la brâu le vei purta,
Mai la vale vei vedea O fetiță blânduliță, Ce ți-a da ochii și gurița. Am o țară
mult iubită, Mulți dușmani au vrut s-o ia, S-au găsit viteji în ea: Vai de-acel
ce-a cuteza Sângele i l-oi vărsa Chiar cu baioneta mea. La Nistru la mărgioară
Răsare un codru des, Dar nu-i codru de stejari, Ce-s flăcăi premilitari. Bate
vântul, frunză sună, Valea Nistrului răsună, Dar nu-i cântec de nevoi, Nici e
cântec de război. Merg soldații la armată Și-i petrece lumea toată Cu cântec de
veselie, Slujba ușoară să fie. Struguraș de poamă rară, Nu mai plânge, mamă,
iară, C-ai tot plâns de-atâtea ori Pentru frați, pentru surori. Nu mă duc la
bătălie, Ci mă duc la ostășie Să mă-nvăț a apăra Țara noastră-n vremea grea.
L-am văzut întâia dată Pe bădița din armata. Îi frumos și cu musteață, Îi smolit
și plin de viață. A venit bădița-n sat, Căci eu mult l-am așteptat. Când s-a
dus, l-am sărutat, Dar amu m-a sărutat. A venit bădița-n sat Și-i în verde
îmbrăcat. La cartuz cu cozoroc Și cu ochii plini de foc, Când îl văd, eu stau pe
loc. Foae verde ș-o alună, Vine toamna și vom face Nunta noastră cum ne place.
Fata mamei, puișor, Ce vii sara târzior, Că te-așteptăm cu pusă masa De se
supără și tata. Luna-i parcă lângă sat Drumu-i bun ușor de-mblat. Ori îi norma
atât de mare De n-o mântui până-n sară. Mama, nu știu cum să-ți spun, Ca să nu
crezi că-s minciuni. M-a-nvățat Ion la coasă Să fac norma pân-la masă. Iar
de-acum el mă învață, Cum să merg încet acasă Păn-la șipot un ceas mai bine
Ș-acolo tot la pas Și la club mă ține-oleacă, Până toată lumea pleacă. Dar în
sat parcă-n adins Ori îi ploaie, ori îi vânt, Ori îi noapte-ntunecoasă, Cum să
vin îndată acasă? Dă-mă, tată, la armată, Fetele, că rău mă cată. Cică, fala
bărbătească E în slujba ostășească Nu caut la dăscalie, Ostășel îmi place mie.
Nu mă dați la medicină, intră acolo orișicine. Nu mă dați nici la comerț,
Într-acolo sunt isteț. Dă-mă, tată, la oștire, Străinimea să mă știe. Ei și ce
dacă-n sudori Mi-a fi fruntea uneori? Ei și ce, dacă alarma Mă va scoate din
cazarmă? Ei și ce, dacă și-n foc Mă zvârli al meu noroc? Pentru slujba de soldat
M-a făcut maica bărbat. Epoletu-i azuriu, Cozorocu-i străluciu. Puișor ținută
dreaptă, Toate fetele m-așteaptă. Fata mamei, ce vrei tu, măi? Poate vrei un
ciobănaș? Nu, nu, nu, mamă, nu... Ciobănașul cât trăește, Numai la dârjă
gândește, Nu, nu, nu, mamă, nu. Poate vrei un vânzător? Vânzătorul cât trăește,
Numai la tejghe gândește. Poate vrei un tractorist? Tractoristul cât trăește
Numai la râceag gândește. Poate vrei un muzicant? Muzicantul cât trăește Numai
la trubă gândește. Poate vrei un casier? Casierul cât trăește Numai la bancă se
gândește. Poate vrei un șoferaș? Da, da, da, mamă, da, Șoferașul m-a lua Cu
mașina m-a purta. Struguraș de poamă, Facem, puică, nuntă-n toamnă, Când ne-a
ferbe-n cană vinul La culoare ca rubinul, Când vom strânge cu combainul Popușoii
de pe lanuri Să ne-aducă toamna în casă Flori la mire și mireasă. Albăstriță
floare-albastră Se gătește toamna noastră Cu belșug și roadă mare De pe sute de
hectare Am ajuns noi, puică,-n toamnă, Mustul tot a fert în cramă, Plosca îmblă
și plutește, Nunta-n curte se-nvârtește. La douăzeci și două iunie, S-a nceput
război pe lume. Săracii soldăței Încărcându-și armele, Blestemându-și mamele,
Care i-au făcut pe ei. Așa nalți și subțirei, De trec cartușele prin ei Ca prin
coaja cea de tei. Măi frate de lângă mine, Să ai grijă și de mine, C-oi avea și
eu de tine. De-a fi soarta ca să mor, Tu să-i scrii mamei scrisori. Să nu spui,
că-s împușcat, Dar să spui, că-s însurat C-o fetiță de-mpărat. Și cine ne-a
cununat? Bombele ce-au explodat. Iaca bate ceasul unu, Aud cum bubuie tunul.
Iaca bate ceasul două, Ne-a venit ordin și nouă. Iaca bate ceasul trii, Eu mă
duc, da tu rămâi. Iaca bate ceasul patru, Ne-a venit ordin la tot satul. Iaca
bate ceasul cinci, Eu plec, mândră, de aici. Iaca bate ceasul șase, Lepăd casa
fără masă. Iaca bate ceasul șapte, Mă duc, mândră, eu departe. Iaca bate ceasul
opt, Eu mă duc, mândră, de tot. Iaca bate ceasul nouă, Ne-a venit ordin și nouă.
Iaca bate ceasul zece, Hai, maică, și mă-i petrece. Ș-am zis verde iasomie,
Scumpa mea, dragă soție, Să-mi spui la copii să știe, Că eu plec la bătălie,
Bătălie, la război, Nu știu de vin înapoi. Bradule Mândru, frumos, Ian
apleacă-ți vârfu-n jos, Să mă urc în vârful tău, Să mă uit în satul meu, Să-mi
văd casa și copiii Și d-a mea gospodărie. Copilașii stau la masă, Ei beau vin și
mâncau pâine Și-ntrebau mereu de mine: Unde-i, mamă, tata nostru? Unde-i mamă,
de nu vine? Mama lor le răspundea: Tatăl vostru-i la război, Nu știu de-a
veni-napoi. Pe munții Carpatului, În bătaia neamțului. El i-n flancul dinainte
Unde-i glonțul mai ferbinte. Vară, vară, primăvară, Toate plugurile ară, Numa eu
străin prin țară. Ies plugurile din sat, Fără de nici un bărbat Și se-ndreaptă
spre ogor Moșii cu nepoții lor. Ș-o femee supărată Strigă: «Hăis! Cea!» la o
vacă. Și mergând peste ogor, Gândesc la bărbații lor, C-au plecat în bătălie
Și-i așteaptă ca să vie. Mulți copii din lumea toată Au rămas fără de tată Și
așteaptă cu mult dor, Să le vie tata lor. Și fetițele frumoase Au rămas
nemăritate. Păsărică, păsărea, N-ai văzut nevasta mea? Am văzut-o la fântână, Cu
doi copilași de mână, Scotea apă și plângea, Copilașii o-ntreba: De ce plângi,
mămica mea? De ce plâng, plângeți și voi, Căci tăticu-i la război. Când aș ști,
că n-ar veni, Eu alt tată v-aș găsi. Să găsești măcar o mie, Ca al nostru n-ar
să fie. Frunzișoară trei smicele, Când stam în acopurele, Ședeam și priveam la
stele, Vedeam cârduri de rîndunele. Eu gândeam, că-s rîndunele, Da ele erau
ghiulele, Iar mai sus lângă o stea, Zbura și măicuța mea. Cum zbura, așa zbura
Și de mine întreba. Și de mine a aflat, Că-ntr-o apă m-am înecat. Mama pe apă
s-a lăsat, Apa-n laturi s-a săltat, Numai petre a aflat Și-napoi s-a înturnat.
Nistrule, apă vioară, Preface-te-ai în cerneală, Să te pun în călimară, Să-i
scriu mamei o scrisoare, Să-i spun, că m-am însurat, În șase scânduri de brad:
Două-n lung și două-n lat, Două deasupra capac. Deasupra capacului-i Steluța
soldatului. Dorul face din om neom, Tresare noaptea prin somn. Bună ziua,
lupule! Mulțumesc, ciobanule! Nu mi-ai văzut oile? Ba le-am văzut și le-am
păscut: La fântâna lui Baran Tot capete de cârlan. La fântâna lui Tărâță Numai
coarne de bârâță. La fântâna Grecului îs Coarnele berbecului, Miorița și lăița,
Cârlănuța și meluța Iată-le se dau huța. Ciobănașul cu miori, Unde a fost
moartea să mori? Sus în vârful muntelui, La cetina bradului. Și de ce moarte ai
murit? De trăsnet că m-a trăsnit. De scăldat, cine te-a scăldat? Ploile când au
plouat Și pe mine m-au scăldat. Lumânarea cine ți-a pus? Soarele când a apus. De
jelit cine te-a jelit? Păsările au ciripit Și pe mine m-au jelit. De îngropat
cine te-a îngropat? Trei brazi mari s-au răsturnat Și pe mine m-au îngropat.
Fluerașu und-l-ai pus? Sus în creanga bradului, Când vântul a bate, Fluerașul a
cânta, Oile s-or aduna Și pe mine m-or căuta. Măi ciobene de la oi, Măi ciobene,
măi, Tu n-ai grijă, nici nevoi... Ba am grijă, frățioare, De berbeci și de
mioare. Ziua pasc oițile, Noaptea cu fetițele. Ziua sunt cu băbanele Noaptea cu
vădanele. Dragostea din ce-i făcută? Din omul cu vorbă multă, Din poale cu
găurele Și din buze subțirele. Dragostea unde s-adună, Îi numai joc și voie
bună. Dar unde șede urâtul, Tot la ușă bate plânsul. Unde șede dragostea,
Înverzește pajiștea. Dar unde șede urâtul, Rămîne negru pământul. Urâtul din
ce-i făcut? Din omul care-i tăcut, Zice-o vorbă ș-apoi tace Și urâtul așa se
face. Dragostea de unde-ncepe? Ș-am zis verde de trei cepe, Omul hâtru se
pricepe, Dragostea de unde-ncepe. De la gâtul cu mărgele, De la mâna cu inele,
De la țâțe înbourele, Iaca așa dragele mele. De cine dorul se leagă Nu-l lasă cu
mintea-ntreagă. Și de mine s-a legat, Ce am mai dat până am scăpat! S-a legat de
un bătrân, Lasă furca înfiptă în fân Și pleacă pe drum nebun... S-a legat și
de-un voinic, Lasă calul priponit Și pleacă după iubit. Când te văd, puică, pe
tine, Îmi plânge inima-n mine, Că noi am fost doi pui iubiți, Ca doi zarzări
înfloriți. Floarea lor s-a scuturat, Noi doi pui ne-am străinat. Floarea lor s-a
veștezit, Noi doi pui ne-am despărțit. Tu de-o parte, eu de-o parte, Mare apă ne
desparte, Dar și-un șes cu floricele Amândoi suntem cu jele. Noi, bădiță, ne-am
iubit, Nu știu cine ne-a despărțit. De ne-a despărțit o fată, Să rămână
nemăritată, Ca mărgica ne-nșirată. De ne-a despărțit băiat, Să rămâie ne-nsurat,
N-aibă loc în pământ, N-aibă loc nici în mormânt. Este-o vorbă din bătrâni, Că
nu-i bun gardul de spini, Da-i mai bun de scânduri late Și mândruța de departe.
Multe doruri sunt pe lume, Toate au câte un nume: Unu-i dor de măiculiță, Arde
ca o luminiță, Unu-i dor de bădișor, Arde ca un brădișor, Se-ncălzește la
lumină, Te pătrunde la inimă, Dar dorul de la mândra Îți alină inima,
Te-ncălzește, te dezmeardă Și nu-l uiți o viață întreagă. Foae verde a bobului,
Lung îi drumul codrului. Dar mai lung i-al dorului. Dorule, arde te-ar focul,
Mi-ai făcut fața ca socul! Dorule, arde te-ar para, Mi-ai făcut fața ca ceara!
Dorule, de n-ai mai fi, Eu n-aș mai îmbătrâni, Ca o floare-aș înflori. 

Foaie de cicoare, în prunduţ de mare Iată că-mi răsare Puternicul Soare. Dar el
nu-mi răsare, Ci va să se-nsoare; Că mi-a tot umblat Lumea-n lung și-n lat, Ţara
Românească Şi Moldovenească Lungiș, Curmeziș, Măre, nouă ai, Tot pe nouă cai;
Patru-a ciumpăvit, Cinci a omorît Şi tot n-a găsit Potrivă să-i fie Vro dalbă
soţie; Făr-de mi-a găsit Şi mi-a nemerit, La nouă argele, Nouă feciorele, în
prunduţ de mare, Pe unde răsare. A mai mititică, Ca o floricică, în mijloc
ședea, La lucru lucra, Pe toate-ntrecea; Că ea tot ţesea. Ţesea, -nchindisea, Şi
ea se numea Ileana Simzeana, Doamna florilor Ş-a garoafelor, Sora Soarelui,
Spuma laptelui. Soare răsărea, Şi Soare-mi venea La gură d-argea. Cu dînsa
vorbea, Frumos c-o-ntreba, Din gură-i zicea: Ileană, Ileană, Ileană Simzeană,
Doamna florilor Ş-a garoafelor, Sora Soarelui, Spuma laptelui, Ţeși
și-nchindisești, Fir verde-mpletești Şi mi te zorești Cămăși să-mi gătești, Şi
mi te grăbești Să te logodești; Că mi-am umblat Lumea-n lung și-n lat, Ţara
Românească Şi Moldovenească Lungiș, Curmeziș, Măre, nouă ai, Tot pe nouă cai;
Patru-am ciumpăvit, Cinci am omorît Şi nu mi-am găsit Potrivă prin lume Afară de
tine. Ileana Simzeana, Doamna florilor Ş-a garoafelor, Sora Soarelui, Spuma
laptelui, Ea, dac-auzea, Din gură-i grăia: Puternice Soare, Ești puternic mare,
Dar ia spune-mi: Oare Unde s-a mai văzut Şi s-a cunoscut, Unde s-a auzit Şi s-a
pomenit Să ia sor- pe frate Şi frate pe sor- De mi-ei arăta, Atunci te-oi lua,
Atunci, nici atunci! Unde-o auzea, Soarele-mi ofta Şi iar o-ntreba, Şi iar o
ruga, Şi iar o-mbiia, Pân ce Ileana Din gură-i grăia: că te-oi lua, Cum zici
dumneata, Viteaz dacă-i fi Şi te-i bizui De mi-ei isprăvi: Pod pe Marea Neagră,
De fier Şi oţel, Iar la cap de pod, Cam d-o mînăstire, Chip de pomenire, Chip de
cununie, Să-mi placă și mie, C-o scară de fier Pân-la naltul cer! Puternicul
Soare, Ce puternic mare ii, Unde-o auzea, Bine că-i părea. În palme-mi bătea Şi
pod se făcea; La cap mînăstire, Chip de pomenire; Şi iar mai bătea, Scară
se-ntindea, O scară Ușoară, De fier Şi oţel, Pîn-la naltul cer. Dar el ce-mi
făcea? Pe pod că-mi trecea, Pe scară suia, Pe scară Ușoară, Pe scară de fier, în
cuie d-oţel, Pîn-la naltul cer. Şi, de-mi ajungea, Unde se ducea? Tot la moș
Adam Şi la maica Eva. Ei, de mi-l vedeau, Nainte-i ieșeau, Din gură-i grăiau: O,
preasfinte Soare Puternice, mare, Ce-mi călătorești, De ne ispitești? La ce te
gîndești Şi la ce poftești? Şi el răspundea, Din gură zicea: Iaca, moș Adam, Şi
tu, maică Evo, Mie mi-a venit Vremea de-nsoţit, Şi eu c-am umblat Lumea-n lung
și-n lat, Ţara Romînească Şi Moldovenească. Lungiș, Curmeziș, Şi tot n-am găsit
Potrivă să-mi fie Vro dalbă soţie; Făr-de mi-am găsit La gură d-argea Numai pe
sor-mea, Sor-mea Ileana, Ileana Simzeana, Doamna florilor Ş-a garoafelor! Atunci
moș Adam Şi cu moașa Eva, Unde-l auzea, Rău că le părea. Iară moș Adam Şi cu
moașa Eva Cheile lua, La rai îl ducea, Raiul descuia. Jur-prejur de mese Stau în
cete dese Sânţi și mucenici, Mai mari și mai mici, O sută și cinci; Iar mai jos
de ei, Sânţi mai mărunţei, O sută și trei. Şi tot mai erea, Şi tot mai vedea:
Femei cuvioase, Măicuţe duioase, Fecioare curate, Uciși în dreptate, Oști de
biruinţă Şi soţi cu credinţă. Dar tot mai erea Şi tot mai vedea, Puţin de
mergea: Printre rămurele, Dalbe păsărele Cînta-n versurele, Şi nu prea cînta, Ci
se gongănea, Din gură-mi zicea: Ferice, ferice, Ferice de noi, De părinţii
noștri Care ne-au făcut, Care ne-au născut Şi ne-au botezat Şi ne-au creștinat,
Că dac-or trăi, Săraci n-or mai fi! De tot ce vedea Bine că-i părea Şi se
mulţămea. Afar-de-mi ieșea, Iarăși moș Adam Şi cu moașa Eva Cheile lua, La iad
îl ducea, Iadul descuia. În iad îl băga Şi de ce vedea Păr i se zbîrlea: Că-n
focuri ardea, Greu se văieta Hoţi și călcători, Răi cîrmuitori, Şi nurori
pizmașe, Şi soacre trufașe, Fii necuvioși, Preoţi mincinoși. Afară cînd ieșea,
Soare ce-mi vedea? Un pom ofilit, Un pom cătrănit; Printre rămurele, Niște
păsărele Cînta-n versurele, Dar nu prea cînta, Ci se văieta, Din gură grăia: Vai
și vai de noi, De părinţii noștri Care ne-au făcut, Care ne-au născut, Că ei
ne-au lăsat, Nu ne-au botezat, Nu ne-au creștinat, Şi d-or mai trăi, Tot săraci
c-or fi, Greu s-or pedepsi! De tot ce vedea Mult rău că-i părea, Nu se mulţămea.
Foaie, foicea, Soarle ce-mi făcea? De cîte vedea Nu se-ndupleca, Ci, măre, -mi
pleca, Ci, măre, -mi zbura La gură d-argea, Tot la soră-sea, Şi iar o-ntreba. Şi
iar o ruga, Şi iar o-mbiia Pe dînsa s-o ia. Ileana Simzeana, Doamna florilor Ş-a
garoafelor, Sora Soarelui, Spuma laptelui, Daca-auzea Şi daca-mi vedea Că tot nu
scăpa, Ea tot mai cerca, Din gură-i zicea: Frate, frăţioare, Puternice Soare,
Spune mie: Oare Cine-a cunoscut, Cine-a mai văzut, Cine-a auzit, Cine-a pomenit
Să ia sor- pe frate Şi frate pe sor-? Dar te-oi lua Viteaz dacă-i fi Şi te-i
bizui Pînă-n zori de zi, Mie să-mi croiești Şi să-mi isprăvești Peste Marea
Neagră Un pod de aramă, Să nu-l bagi în seamă, Iar la cap de pod, Cam d-o
mînăstire, Chip de pomenire, Chip de cununie, Să-mi placă și mie. Puternicul
Soare, Ca puternic mare, Unde-o auzea, Bine că-i părea, N palme că-mi bătea,
Podul se-ntindea. Şi noaptea Pe ape, Doi luceferei, Peţitorii ei, Se-ntorcînd la
Soare, I-au spus de urmare. Soarele s-aprinse De necaz și zise: Lăsaţi-mi-o-n
pace, Că mi-o voi preface în fragedă floare, Floare de cicoare, Cu ochi după
Soare. Cînd oi răsări, Ea s-o-nveseli; Cînd oi asfinţi, Ea s-o ofili; Cînd oi
scăpăta, Ea s-o aduna! La cîmp, la cîmpie, Unde tufă nu e, Făr-decît că-mi este
Un ciungur înalt, înalt și minunat, Făr-decât de leac! În el s-a urcat, Corb,
pasăre neagră, Lighioană-ntreagă, Lișiţă domnească, Sîlă-mpărătească. Cuibul
că-și făcea: Cu oase de cal, Rabdă vînturi tari; Cu piei de junici, Rabdă
vînturi reci. Şi ea să oua in luna lui Undrea, Cînd e vreme rea. Puii că-mi
scotea în luna lui Făurar, Cînd sînt vremuri tari! Puii că-mi scotea; Dar cu
ce-i hrănea? Cu ceoșvîrţi de miei De la vătășei; Cu felii de caș De la ciobănaș.
Şi ea că-i creștea Măricei, dolofănei. Sălta și zbura Peste Nadolie, Cele ţări
pustie, Să ia frunză de căpșună, Să dea puilor în gură. Ea că mi-și pleca, Iar
cînd se-ntorcea, Departe-mi zărea Ciungur dărîmat, Cuibul ei stricat. Şi ea
că-mi sosea, Puii că-i vedea, Puii omorîţi, La pămînt trîntiţi, Cu aripi lăsate,
Gurile căscate! Şi ea să-ntrista, Şi ea că zbura, Vezi, la Chipor crai. Unde
mi-o vedea, Ei, măre, că-mi sta De mi-o sclivisea, Nume că-i dedea, Lună mi-o
chema Iar ea, vai de ea, Măre, -ngenuchea, Lacrămi că vărsa, Pe Domnul ruga.
Domn c-o auzea, Domn c-o asculta, Din gură-mi grăia Şi mi-i osîndea: Lumea cât o
fi Şi s-o pomeni, Nu vă-ţi întîlni, Nîci noapte, nici zi; Soare cînd o sta Către
răsărit, Luna s-o vedea Tot către sfinţit; Luna d-o luci Către răsărit, Soarele
mi-o fi Tot către sfinţit! Şi d-atunci se trase, Şi d-atunci rămase, Lumea cât o
fi Şi s-o pomeni, Că ei se gonesc Şi nu se-ntîlnesc: Lună cînd lucește, Soarele
sfinţește; Soare cînd răsare, Luna intră-n mare. Pe părîu de rouă Plimbă-mi-se,
plimbă Tînără mlădiţă Prin rouă desculţă, Zîna florilor, Floarea zorilor, Rouă
adunîndu-și, Paharul umplîndu-și, Şi ea mi se crede Că nimeni n-o vede. Dar o a
văzut Drăguţ sfîntul Soare Şi, cum o a văzut, Mult că i-a plăcut Şi-n grab-a
minat Doi luceferei, Peţitorii ei. în cas-d-au intrat, Ea i-a-ntîmpinat Şi mi
i-a-ntrebat: Doi luceferei, Ospeţiorii mei, Treceţi d-odihniţi Şi vă veseliţi!
Dar ei răspundeau, Din gură-i ziceau: N-am vent s-odihnim, Să ne veselim, Ci-am
venit să peţim Şi să logodim: Vrei pe sfîntul Soare, Că el e mai mare? Ea, de-i
auzi, Din grai le grăi: Ba eu n-oi voi Soare soţior, Că-i tot călător Ziua Peste
sate. Un pod de aramă, De nu-l bagi în seamă, Şi d-o mînăstire, Chip de pomenire
Cînd le isprăvea, La ea se ducea, De mîn-o lua, La pod c-o ducea, La pod
c-ajungea, La pod de aramă, De nu-l bagi în seamă, Şi, pod cînd trecea, Pod că
zornăia, Pod se cletina, Că n-a mai văzut, Nici n-a cunoscut, Că n-a auzit, Nici
n-a pomenit Să ia sor- pe frate Şi frate pe sor. Floare ș-o lalea, Podul cînd
trecea, Pe pod cînd mergea Către mînăstire Pentru pomenire Şi la cununie Să-i
fie soţie, Ileana Sîmzeana, Doamna florilor Ş-a garoafelor, Sora Soarelui, Spuma
laptelui, Din gură-i zicea Ş-astfel îi grăia: Frate, frăţioare, Puternice Soare,
Ia mai spune-mi: Oare Und-s-a mai văzut Şi s-a cunoscut, Und-s-a auzit Şi s-a
pomenit Mirele d-a dreapta, Mireasa-nainte? Ci mi-a fost ș-o fi Şi s-o pomeni
Mirele-nainte, Mireasa d-a stînga! Puternicul Soare, Puternic și mare, De mîn-o
lăsa, Nainte-i trecea, Iar ea, vai de ea, Așea de-mi vedea, Cruce că-și făcea,
în mare sărea Şi mi se-neca. Domnul se-ndura: Mreană c-o făcea. Soarele-mi vedea
Şi îmărmurea, Şi se văieta, Năvodari chema, Năvod aducea Şi-n mare-l băga; Mulţi
galbeni că da Să-i scoaţă dalba. Lupta ce-mi lupta în deșert erea, Că ei n-o
găsea Şi n-o mai prindea; Făr-de ce scotea Şi-n năvod trăgea, O mreană de mare,
Cu solzii de zare. Pe mal d-o scotea, Pe mal d-o zvîrlea, Sfinţi din cer vedea,
Jos se scobora, N-palme c-o lua Şi mi-o curăţa, Şi mi-o tot freca, Solzii de-i
cădea, Şi-n cer mi-o zvîrlea. Colo, moș Adam Şi cu maica Eva. Domn de peste
plai, Că-i bolnav de nouă ai. Şi ea ce-mi făcea? Pe zid să punea, începea a ţipa
Ş-a se văieta. Chipor crai auzea, Din gură striga: Stănilă Mănilă, Tu, slugă
bătrînă, Dai cu flinta bine, Dar asta ce-o să fie?! Că-s trei zile și trei
nopţi, Eu, frate, că nu mai poci A boli, a hodini!... Stănilă auzea, Flinta c-o
lua, Afar-că ieșea, Pe corb, pasăre neagră, zărea, La cătare mi-o lua. Dar ea
că-mi striga: Stănilă Mănilă, Tu, slugă bătrînă, Nu da-n mine, mă strica, Loc de
cuib tu cat-a-mi da La late corlate, La corn de cetate, Unde Mureș bate. Stănilă
auzea, Loc de cuib că-i da. Ea cuib că-și făcea, Apoi că-mi striga, Din gură-mi
zicea: Stănilă Mănilă, Tu, slugă bătrînă, Trei pui c-oi scotea, Unul jos c-oi
da. Tu că l-oi lua, Tu că l-oi fierbea, Ş-apoi cu zeama Pe Chipor crai oi
scălda, Şi cu carnea l-oi ungea. El de rău s-o lecuia. Stănil-auzea, Şase boi
juga, La cuib că venea, Puiul că-l lua, în car că-l punea: Pana puiului Coșul
boului! La cazan mergea Şi el mi-l fierbea Pîn-oasele cădea. Jos cazanul da, De
să răcorea. La Chipor crai mergea, Unde-l îmbăia, Frumos mi-l scălda, Cu
carnea-l ungea, Drept în sus sărea, no De rău să lecuia, Din gură-mi zicea: Ăst
bine cin-l-a făcut, Ţine-l, Doamne, pe pămînt! Corb, pasăre neagră să scula, Și
prin curte să plimba, Un inel, frate, avea, Pe pană-l punea, Drumul în casă-i
da. Domnul Chipor crai că-l lua, Foarte bine-l cunoștea, Cînd veleatul mi-i
vedea, Şi din gură cuvînta: Asta-i inel de savat, Care ne-a fost de schimbat
Cînd din oaste am plecat. Afar-, neică, el ieșea, Corb, pasăre neagră-l vedea Şi
peste cap că să da, Femeie că să-ntrupa, Tocmai după cum era, Şi la domnul să
ducea, Şi-n braţe că să lua, Prea bine să cunoștea, Am cîntat cîntec bătrîn Şi
mai am ș-altele-n sîn; De voiţi să vă mai spui, Mai daţi plosca moșului. Foicica
bobului, Supt seninul cerului, La fîntina Gerului, Nemerit-a să se bată Tot
Arcoș, pașă bătrîn, Cu barba băgată-n sîn. El, măre, mi-a nimerit, Şi el, măre,
a tăbărît Tot c-o miie de pașie, Ca el, măre, să se bată Cu Gerul, cu Crivăţul,
Puterea lui Dumnezeu, Ce n-am văzut de când sînt eu. Dar Arcoș ce mi-și făcea?
La fîntînă că mergea Şi cu Geru-așa vorbea: Hai, Gerule, să ne batem, Că
oastea-mi este-mbrăcată Şi la picere-ncălţată Cu opinci negre de capră, Ce rabdă
bine la apă. Foaie verde de mălură, Ieșea Gerul din fîntînă, Cu toiag de
gheaţă-n mînă, Cu căciulă de zăpadă, Cu mustăţi de cridă albă, Şi din chică
Roua-i pică. Dar Gerul ce mi-și grăia? Hai, Arcoș, pașă bătrîn, Cu barba
băgată-n sin, Că eu ţie că ţi-am spus La mine să nu mai vii Tot în luna lui
Undrea, Cînd sînt în puterea mea; Ci pîn luna lui Cuptori, Cînd sînt ofilit de
sori Şi sînt tot bătut de ploi. Fie, Gerule, c-aș ști, Măcar și eu d-aș pieri!
Ei la luptă că se lua, Dar Crivăţul ce-mi făcea? De cu seară roura, Peste noapte
că-mi ploua, Şi la ziuă geruia, Pașa mi se speria, Dar voinicii ce-mi făcea? La
Arcoș că mi-și venea Şi din gură-așa-mi grăia: Hai, Arcoș, pașă bătrîn, Cu barba
băgată-n sîn, Dă-ne-nvăţul de la tine, Doar vom trăi pînă mîine. Dară pașa ce-mi
zicea? Voi, voi, voi, voinici cuminţi, îndărăt să vă duceţi, Şi voi să vă
alegeţi Tot voinici din Mehedinţi, Cu armele-n dinţi, Streini de părinţi, Cu
iţari roșii și strimţi, Cu copcuţe de argint, Cum n-am văzut de cînd sînt. Şi
pașa ce-mi mai zicea? Voi, voi, voi, voinici cuminţi, îndărăt să vă duceţi,
Puștile să v-alegeţi, Paturile să le tăiaţi, Foc mare să-mi aţîţaţi, Mîinile să
vă-ncălziţi. Voinicii, măre, îi alegea Tot voinici din Mehedinţi, Cu armele-n
dinţi, Străini de părinţi. Puști că-mi alegea, Paturi că-mi tăia, Focuri aţîţa,
La mîini se-ncălzea, Ziua că-mi sosea. Dar Crivăţul ce-mi făcea? Deodată se
umfla Şi focul îmi mătura. Dar voinicii ce-mi făcea? Îndărăt că se-ntorcea, La
Arcoș iar că-mi venea Şi din gură-așa-mi grăia: Hai, Arcoș, pașă bătrîn, Cu
barba băgată-n sîn, Dă-ne-nvăţul de la tine, Doar vom trăi pînă mîine. Dar Arcoș
ce mi-și grăia? Voi, voi, voi, voinici cuminţi, îndărăt să vă duceţi, în
biserică să intraţi, Strănile să le tăiaţi, Foc mare să-mi aţîţaţi, Mîinile să
vă-ncălziţi. Dar voinicii ce-mi făcea? În biserică-mi intra, Strănile-mi tăia,
Focuri mi-aţîţa, La mîini se-ncălzea, Ziua că-mi sosea. Dar Crivăţul ce-mi
făcea? Deodată se umfla Şi focul îmi mătura. Dar voinicii ce-mi făcea? Îndărăt
că se-ntorcea, La Arcoș iar că-mi venea Şi din gură-așa-mi grăia: Hai, Arcoș,
pașă bătrîn, Cu barba băgată-n sîn, Dă-ne-nvăţul de la tine, Doar vom trăi pînă
mîine. Dară pașa ce-mi zicea? Voi, voinici cuminţi, îndărăt să vă duceţi Şi caii
să v-alegeţi, Şi voi, măre, să-i tăieţi, Maţele să le scoteţi Şi-n coșuri să vă
băgaţi. Dar voinicii ce-mi făcea? îndărăt că se-ntorcea, Şi caii că mi-i tăia
Şi-n coșuri mi se băga. Dar Crivăţul ce-mi făcea? De cu seară roura, Peste
noapte că-mi ploua, Dar ce fel de ploaie-mi da? Lacuri la genunchi făcea. De cu
seară, Ploaie caldă; Peste noapte, Cu zăpadă; Şi spre ziuă geruială Peste geam
de poleială. Dar voinicii ce-mi făcea? Cu toţii că-mi îngheţa. Numai unu-mi
rămînea, La Arcoș că mi-și mergea Şi din gură-așa grăia Şi așa mi-l judeca: Hai,
Arcoș, pașă bătrîn, Cu barba băgată-n sîn, Tu, cu mintea proastă-a ta, Ţi-ai
prăpădit pașia. Dintr-o ceată de voinici, Am rămas singur p-aici: Făr-de mumă,
făr-de tată, Parcă sînt născut din piatră; Făr-de fraţi, făr-de surori, Parcă
sînt picat din nori. După ce-l judeca, Paloș din teacă scotea Şi capul i-l
reteza. Şi la masă să punea, Şi domnea domnia-n pace, N-avea domnia ce face.
Foaie izmă creaţă, Joi de dimineață, Pe rouă, pe ceaţă Şi pe negureaţă, Măre,
mi-a plecat Şi s-a depărtat Departe de sat Trei surori La flori, Să
se-nflorărească, Să se-mpodobească. Foaie de năut, Dumnezeu n-a vrut, Şi-a dat
ploaie-n vînt Şi le-a rătăcit, Mi le-a despărţit Şi le-a risipit: Fata a mai
mare Luă pe drum la vale, Niciun habar n-are; A mai mijlocie Apucă pîn vie, Nici
nu se mai știe; A mai mititea Luă p-o potecea. Şi fu vai de ea! Ea se depărta,
Mult se-nstreina Pe unde mergea, Şi se jeluia Că nu mi-și vedea, Că nu mi-auzea:
Nici topor Tăind, Nici cocoș Cîntînd, Nici vite Mugind, Nici cîine Lătrînd, Nici
tobă Bătînd, Nici popă Tocînd, Nici cucu cîntînd! Ea se jeluia, Mult mi s-amăra,
Şi cum mai mergea, Ea că mi-și vedea, Ea că mi-auzea Un cuc ce cînta Şi jalea-și
spunea. Ea că mi-l vedea, Şi cum mai mergea Cuc Pe sus Cîntînd, Ea pe jos
plîngînd, Ea că-mi începea, De cuc se ruga Şi mult se plîngea Şi se jeluia, Din
gură-i zicea: Cuculeţule, Mititelule. Mititel de trup, Spornic La cuvînt,
Scoate-mă la ţară, La fraţi, La surori, La grădini Cu flori; Scoate-mă la ţară,
Să-ţi fiu verișoară. Cucu-mi-auzea, Dar nu mi s-oprea Şi fetii spunea, Din
gură-i zicea: Fată, fetișoară, Nu te scot la ţară, La fraţi, La surori, La
grădini cu flori, Nu te scot la ţară Să-mi fii verișoară, Că am verișori Cîte
vara flori Şi stele pe cer... Ea iar se pornea Şi se jeluia, Iar cucu-cînta,
Nimic n-auzea, Doar cucu-cînta. Şi cum mai mergea Cuc pe sus cîntînd, Ea pe jos
plîngînd, Ea iar începea, De cuc se ruga Şi se jeluia, no Din gură-i zicea:
Cuculeţule, Mititelule. Mititel de trup, Cu cuvîntu-scump, Scoate-mă la ţară, La
fraţi, La surori, La grădini cu flori, Scoate-mă la ţară, Să-ţi fiu surioară.
Cucu-auzea, Dar nu se oprea Şi fetii zicea: Fată, fetișoară, Nu te scot la ţară,
La fraţi, la surori, La grădini cu flori, Că am suriori Şi am frăţiori Cîte vara
flori Şi stele pe cer... Ea, cum mi-auzea, Iar mi se pornea, Mult mi se plîngea,
No că oricît mergea Şi cît asculta, Nimic n-auzea, Doar cucu-cînta. Şi cum se
jelea Şi-amîndoi mergea, Cuc pe sus cîntînd, Ea pe jos plîngînd, Ea iar începea,
De cuc se ruga Şi se jeluia, Din gură-i zicea: Cuculeţule, Mititelule. Mititel
de trup, Cu cuvîntu-scump, Scoate-mă la ţară, Să-ţi fiu soţioară. Foaie și-o
lalea, Cum ea mi-și vorbea, Cucu mi s-oprea, Pe loc s-așeza, Glasu-și îmblînzea
Şi fetii zicea: Fată, fetișoară, Pune-te pe pană Să te scot la ţară, La fraţi,
La surori, La grădini Cu flori. Pune-te pe pană Să te scot la ţară, Să-mi fii
soţioară. Cel popă de piatră, Dumnezeu să-l bată; Că el a avut, Verde bob năut,
Trei pietre de fete, Şi el le-a minat La cîmp, la arat. Ele să ducea, Boii
înjuga, Porumbi de ara. Soare răsărea, Grijă că avea, Dar fata cea mare Să uita
spre soare. Ei i să părea Cerul că-nnora, L-alelalte spunea: Eu mă uit spre
soare Şi văz că să-nnorează Şi să-ntunechează. Cea mijlocie să uita Şi așa-mi
zicea: Nu e nor de ploaie, Vacile scoboară. A mică să uita, Ea bine că vedea.
Din ochi lacrămi vărsa, Din gură-mi grăia: Nu e nor de ploaie, Nici vaci nu
scoboară, Tătari ne-mpresoară. Vorba nu sfîrșea, Tătarii sosea Şi le ocolea, Şi
mi le robea. Plugul că lăsa, Mărgele lua, La boi le- atîrna, Să-i vază cineva,
Verde bob năut, Că mi le-a robit. Tătari le lua Şi mi le ducea Ziua și noaptea.
Făcea ce făcea, Cîtetrele-mi scăpa, Pin derele s-afunda, Drumurile le pierdea Şi
mi-și rătăcea, în păduri s-afunda, Mărăcini-căleca. Leșuri descurca, Vai, cum
mai plîngea, Ziua și noaptea Păduri răsuna. Dimineaţa să lumina, Ele-mi asculta
Şi nimic n-auzea. Cocoși nu cînta, Nici văcar strigînd, Nici cîine lătrînd,
Numai Cucul cîntînd. Cucul că cînta, Pădurea răsuna. Fata mare striga:
Cuculeţule, Păsărelule, Frumușelule, Scoate-ne la ţară, Să-ţi fim surioară.
Cucul răspundea, Astfel le vorbea: Cîte flori după soare, Toate-mi sînt
surioare. A mijlocie striga: Cuculeţule, Păsărelule, Scoate-ne la ţară, Să-ţi
fim verișoară. Cucul răspundea Ş-astfel îi vorbea: Cîte flori peste mare,
Toate-mi sînt verișoare. Dar a mititea Sta și mi-și vorbea: Cuculeţule,
Păsărelule, Mîndricelule, Scoate-ne la ţară, Să-ţi fiu soţioară. Cucul sta,
zicea Şi-astfel le grăia: Veniţi după mine-ncoa. Cucu-nainte zbura, Pe crăci să
punea, începea a-mi cînta, Pădurea răsuna, încotro Cucul cînta, Ele leșuri
descurca Şi după Cuc că mergea Pînă-ncepea a însăra, Pădurea li să rărea Şi la
șes ele-mi ieșea, Drumul le-arăta Şi cîini auzea, Şi cocoși cînta, La ţară
ieșea. Din sat în sat întreba Pînă Bîrladul găsea, Acas-la popa mergea. Popa le
vedea, Bine că-i părea. Masa că punea Şi mi să cinstea. Vreme-apoi trecea,
Peţitori venea Şi le logodea. Două să mărita, Cea mică rămînea, Că nu primea
logodna. Trecu iarna și vara Şi venea primăvara, Iacă Cucul că-mi sosea, în
grădină că trăgea, într-un nuc că să punea Şi cînta p-o rămurea, Grădina că
răsuna. Fata din cas-auzea, Prea bine-nţelegea, în grădină că mergea Şi către
Cuc ea vorbea: Cuculeţule, Păsărelule, Frumușelule, Mie mi-a venit Peţitori
neguţători . Tata i-a chemat, în casă i-a băgat, Cu ei să cinstește Şi mă
logodește. Glasul ţi-am auzit, La tine am ieșit . Voiesc eu cu bine Să trăiesc
cu tine. Cucul jos să da Şi să desfăima Şi fetei grăia: Nu căta că-s cuc, Că eu
sînt tînăr voinic. Îngerul m-a îndrumat De v-am îndreptat. Şi fata primea, Pe
Cuc că lua, Să căsătorea Şi-n lume trăia. Plecat-au, plecat, Din cutare sat,
Des-de-dimineaţă, Prin roauă și ceaţă, Vro trei sorurele, Mîndre, frumușele.
Sora cea mai mare, Dulce-n sărutare, Mîndra Garafină, Floare din grădină. Sora
mijlocie, Leliţa Mărie, Plină-i de trufie Cu a sale gene, Ochișori, sprîncene,
Că de-i cauţi în ochi, Mori ca de diochi. Ele că-mi plecau Şi pe cîmp umblau, A
rupe-ncepură Iederă și mură, Şi flori culegeau, Cununi împleteau Şi jucau
cîntînd, Codrul răsunînd. Mult că mai umblau, Pîn-ce osteneau, Apoi odihneau,
Ceva îmbucau Şi mi se culcau. Ana Ghiordănel, Nume frumușel, Ea că-mi d-adurmea,
Ca moartă era. Cele două mari, Ce-s surori primari, Cînd fu de cu seară, Prin
codri plecară, Pe Ana o lăsară, Şi ea tot durmea Şi rău că-mi visa. În zori să
scula, Pe surori striga, Dar nu le-auzea. Numai un Cuc mic, Tinerel, voinic,
Prin păduri zbura, Dorul și-l cînta, Că singur era Cum Ana-l vedea, Ea că mi-i
zicea: Cucule voinice, Scoate-mă d-aice, Scoate-mă la ţară, La drumul de cară,
Să dau de surori iară, Că ţ-oi fi eu vară! Nu știu, puica mea, Să te scot, ori
ba, C-am eu vere multe, Cîte flori pe munte! Cucule voinice, Scoate-mă d-aice,
Scoate-mă la ţară, La drumul de cară, Să dau de surori iară, Ţ-oi fi sorioară!
Cucul îi grăia: Nu știu, puica mea, Scoate-te-oi, ori ba, Că am eu surori Cîte
vara flori! Cucule voinice, Scoate-mă d-aice, Scoate-mă la ţară, La drumul de
cară, Să dau de surori iară, Că ţ-oi fi soţie Pînă voi fi vie! Nu știu, puica
mea, Scoate-te-oi ori ba, Că eu nu-s fecr Să pot să mă-nsor, Ci-s o păsărică, Nu
știu de ibovnică! Atunci de p-o piatră O hală s-arată, O hală cumplită, Jos
încîrlogită. Fata, cum vedea, Ea îl cunoștea Că șerpe era; Spaima o prindea,
Tare că-mi fugea Şi tare ţipa. Şerpele curea, Fata tăbăra Şi mi-o ajungea, Şi
mi-o apuca, Coada-ncolăcea, La brîu o strîngea; Fata să-ngrozea, Mai tare ţipa,
Codrul răsuna! Sus, pe Cerna-n sus, Mulţi voinici s-or dus Şi toţi s-au răpus.
Dar au mai rămas Un romîn viteaz: Iovan Iorgovan, Braţ de buzdugan, Cu un
călușel Ca ș-un vulturel, Cu doi cîni mititei, Foarte sprintenei. Şi el auzea
Codrul cum suna, Dar nu pricepea, Oricît mai ciulea; Nu putea alege, Nu
putea-nţelege De-i glas femeiesc Ori glas voinicesc, Că Cerna mugea, Codrul
răsuna. El mi să-ntorcea Şi Cernei zicea: înceată, Cerno, nceată, Apa mea
lăudată, Că eu te-oi cinsti Şi te-oi dărui Cu-o furcă argintită, Cu aur
învălită, Singură va toarce, Singură-o destoarce! Cerna l-auzea, Dar nu vrea să
stea. Atunci Iorgovan, Braţ de buzdugan, Iar să întorcea Şi Cernei grăia:
înceată, înceată, Cerna mea lăudată, Că eu te-oi cinsti Şi te-oi dărui C-o
știucă de aur, Cu ochi de bălaur! Cerna asculta Şi pe loc îmi sta, De nici nu
urla Şi nici nu mugea, Iovan Iorgovan, Braţ de buzdugan, Glasul pricepea Şi îl
cunoștea Că nu-i voinicesc, Ci e femeiesc. Pe loc nu mai sta, Calu-ncăleca,
Munţii că trecea. Şerpele-l vedea, De spaimă fugea; Dar el îl gonea, Cerna mi-o
trecea Şi îl ajungea. Şerpele stetea Şi așa-i zicea: Iovan Iorgovan, Braţ de
buzdugan, Cu ce fel de bine Vii tu azi la mine? Au doară gîndești Să mă
prăpădești? Te rog, viu mă lasă Şi te du acasă. De m-ii omorî, Mort mai rău oi
fi: Căpăţîna mea Să va despica Şi să va-mpuţi, Viermii s-or spori, Muște-or
slobozi, Care-n veac vor fi. Boii de la jug, Caii de la plug Să vor otrăvi, De
muscă-or muri. Ba și calul tău, Care-i ca ș-un zmeu, Să va otrăvi, De muscă-o
muri! Şerpe-afurisite, încă ai cuvinte? Ţara-oi învăţa Eu, cu mintea mea, Şi ea
m-asculta, Fumuri ca să facă Şi de muscă scapă; Calu-mi n-a pieri, Dar tu mort
vei fi, Căci am auzit Cum ai prăpădit O frumoasă fată Cu gura-ţi spurcată!
Iovane, Iovane, Braţ de buzdugane, Cînd am văzut bine Că tu vii la mine, Fata am
lăsat-o Şi n-am vătămat-o; Te rog, viu mă lasă Şi te du acasă; Jur pe capul meu,
Mort voi fi mai rău! Iovan Iorgovan, Braţ de buzdugan, Sabia scotea, în vînt
o-nvîrtea, Pe Şerpe-l lovea, Trupu-i zdrumica, Dărabe-l făcea. Capul tot fugea,
Cerna sîngera, în Dunăre-și da, Dunărea-l primea Şi îl ascundea în peștera rea.
Aci să-mpuţea, Viermii să-nmulţea, Muște slobozea Şi-n veci nu pierea. Musca tot
ieșea, Mare rău făcea, Căci caii mușca, Boii otrăvea, Plugurile-oprea! Iovan
Iorgovan, Braţ de buzdugan, Sabia-și spăla, în teacă-o băga, Pe fată striga,
Fata-l auzea Şi să răspundea. Apoi s-arăta Şi din grai grăia: Iovan Iorgovan,
Braţ de buzdugan, Scoate-mă la ţară, La drumul de cară, Să dau de surori iară,
Că ţ-oi fi soţie Pînă voi fi vie! El, cînd o vedea, Minuni îl prindea De-a ei
frumuseţe, De-a ei tinereţe. Alei, fetișoară Ca ș-o zînișoară, Vreau să-mi fii
soţie Pînă vei fi vie, Căci a ta frumseţe Nu are păreche! El mi-o -mbrăţișa Şi
mi-o săruta. Fata atunci grăia Şi-napoi să da: Nu grăbi cu mine, Căci poate nu-i
bine, Poate-a fi păcat Că m-ai sărutat, Că noi ne lovim Şi ne potrivim, Ca și
frunza-n fagi, Ca și două fragi Roșii, rumenioare, Neatinse de soare, Coapte la
pămînt, Neatinse de vînt. Hai, mai bin-s plecăm Şi să ne-ntrebăm Din ce viţă-om
fi, Poate ne-om găsi; Eu-s fată de-mpărat De la scăpătat! Iovan să-ntrista Cînd
o auzea, Apoi îi grăia: Am mare păcat Că te-am sărutat. Şi eu-s fiu de-mpărat De
la scăpătat, Şi ne-au blăstămat Ai noștri părinţi, Cu lacrămi fierbinţi, Tu să
fii la răsărit Ca cerb pribegit, Eu să fiu la scăpătat Ca leu vătămat! Apoi
să-nchinau, Rugă la ceri dau Pentru că s-aflau; Pre Domnul măreau, Fiindcă să
găseau; Şi să-mbrăţișau Şi să sărutau Ca și niște fraţi, Fraţi adevăraţi. Sus,
pe Cerna-n sus, Mulţi voinici s-au dus, Dar cîţi mi s-au dus Toţi mi s-au răpus.
Dintr-atîţi voinici, De cinci mii ori cinci, Iovan Iorgovan, Fecior de rîmlean,
Frumos se gătea, Bine se-narma Şi singur pleca Pentru vînătoare,
Pentru-nsurătoare. Şi cu el lua, Şi cu el purta Boldei Şi dulăi, Şoimei
Ş-ogărei, Şoimi de la Bogaz, Ogari din Provaz, Boldei de la munte Şi dulăi de
frunte, Cu Vijla-nainte, Să le ia aminte. Pe Cerna pornea, în sus se suia Şi
mult mai mergea Pînă se-ntîmpla De mi-și întîlnea Sub stană de piatră, La umbră
băgată, Fată sălbatică, La faţă groaznică: Lungi cosiţele îi bat călcîiele; Şi
sprîncenele îi ajung genele; Iară braţele îi ascund ţîţele. Iovan Iorgovan,
Fecior de rîmlean, Călare pe cal, Din arc săgeta, Pasări că vîna, Seamă nu băga.
Vijla, boldeica, Ea mi se oprea, Piatra de-mi lătra Şi ocol îi da. Iovan se
oprea, Săgeată scotea, Arcu-și întindea, Dar ce-mi auzea? Un grai îi grăia, Din
gură-i zicea: Iovane, Iorgovane, Ţine-ţi șoimeii Şi ogăreii, Că m-au apucat Şi
mi-au zgîriiat Faţă cu albeaţă, De vînt nebătută, De om nevăzută; Iovan se
oprea, La piatră mergea, Sus mi-o ridica, Din gură-i grăia: Am încălicat Şi am
plecat Pentru vînătoare, Pentru-nsurătoare: Soarta ce mi-o da Soaţă c-oi lua!
Fata, d-auzea, Mi se ridica, Faţa-și arăta, Faţa ca luna, Şi-i grăia frumos, Cu
glas mîngîios: Iovane, Iorgovane, Tinerel călare, Nu te prea grăbi, Nici nu te
pripi, Că știi, au nu știi C-am fost amîndoi D-am slujit în casă De mîndră
crăiasă? Eu slujeam în casă, Tu slujeai la masă, Cu faţă voioasă, Vorbă
cuvioasă; Tu că m-ai peţit, că n-am primit, Şi, de focul meu, De urîtul tău,
m-am pedepsit Şi am pribegit. Pe potecă strimtă, Prin vale adîncă, în
singurătate, Sub lespezi de piatră, De vînt nebătută, De nimeni văzută. Aici
m-am pitit, M-am sălbătecit Şi m-am pedepsit. Iovan Iorgovan, Fecior de rîmlean,
Nu mi-o asculta, Ci-n braţe-o lua Şi mi-o săruta, Din gură-i grăia: Amar pe
pămînt Tu m-ai pedepsit, Că te-am cătat Lumea-n lung și-n lat, Şi nici c-am
aflat Să-ţi semene ţie Ca s-o iau soţie! Fata, d-auzea, Lui Iovan zicea: Ba nu
m-ăi lua Cît o fi lumea, Că-mi ești frăţior Şi-ţi sînt surioară.
Toarce-te-napoi, C-o fi rău de noi; Soarele-mi răsare Şi iese din mare,
Genele-mi pîrlește, Faţa-mi înnegrește, Trupu-mi îngrozește! Iovan, d-auzea, Tot
nu mi-o credea. Frumos o lega, Pe cal o punea Şi cu ea pleca, Mergînd cu folos
Tot pe Cerna-n jos. El o săruta, Ea se văieta, Şi, dacă vedea, Sărmana de ea, De
pe cal sărea, în Cerna că da, Puţin înota Şi mi se-neca. Iovan o plîngea Şi mi-o
căuta, Dar n-o mai găsea, Că ea se făcea Mîndră floricea, Mîndră Ca ziua, Fragă
Ca rouă, Sub lespezi de piatră, La umbră băgată, De nimeni călcată. Departe,
vere, departe, Nici departe, nici aproape, în buricul pămîntului, La mormîntul
Domnului, La casele leului, La curţile zmeului, Născutu-mi-a, Crescutu-mi-a,
Săvai, Mistricean voinic! El, Doamne, cînd s-a născut, Moașă-sa mi l-a moșit,
Buricelul i-a tăiat, în lapte dulce l-a scăldat, în procoave l-a-nfășat, La
leagăn l-a aruncat. Mă-sa afară că-mi ieșea, Braţul cu lemne umplea, Pe
Mistricean l-auzea în leagăn că mi-și plîngea. Mă-sa-n grab-în cas-intra Şi de
prag să-mpiedica, La un deget să lovea Ş-așa că să supăra, Mina pe leagăn punea,
Din gură că-l mîngîia, De picior să tot văita Şi așa să supăra Şi începea a-l
blestema: Nani-mi-te, liuliu-mi-te, Pui de șearpe sugă-mi-te, De sub talpa casei
noastre! Şearpele, dac-auzea, El era ca undreaua, Cu Mistricean că creștea.
Săvai Mistricean d-un an, Şi Şearpele de un an; Săvai Mistricean de doi ani, Şi
Şearpele tot de doi ani; Săvai Mistricean de trei ani, Şi Şearpele tot de trei
ani; Şi crescură pîn-la zece, Şi din zece nu mai trece! Şearpele-n coadă să
lungea Şi în căpăţînă să mărea; Iar trupul, măre, să făcea Aproape cît butia!
Zău, mi te prindea groaza! Loc sub talpă nu-mi avea. De la zece ani pleca, De
sub talpă el ieșea, Casa trei zile urla! El, măre, unde-mi mergea? În buricul
pămîntului, La mijlocul cîmpului, Pe cel drum cam părăsit, Cu negară-acoperit,
Cu troscot verde-nvelit. În buricul pămîntului, în inima cîmpului, El aci
să-ncolăcea, Pe Mistricean aștepta Ca să mănînce carnea, Să-i scurteze viaţa;
C-al lui era dăruit De când era copil mic. Mistricean ce mi-și făcea? Cal la
bordei așeza, Tot pe Negrul, pintenogul, A lui ta-su din tinereţe. Bine că mi-l
ţesăla. Dimineaţa să scula, Pe ochi negri se spăla, Armele că le-ncingea. Dar ce
arme că avea? Tot pistoale ferecate, Săbioare atîrnate, Curele încrucișate. Dar
cuţite ascuţite, Păzește-mă, Doamne sfinte! Cruciuliţe de argint, Ce n-am văzut
de când sînt! El bine că să gătea, în vînătoare că-mi pleca. El, Doamne, ca să
vîneze Păsărele gălbioare, Că sînt bune la mîncare Şi ușoare la purtare. Toată
ziua zbuciuma Şi nimic nu-mi folosea, Şi noaptea că-l ajungea. Dar Dumnezeu, ca
un sfînt, Săvai, mare pe pămînt, Lăsa o ceaţă de-ngrozit, Negură pînă-n pămînt,
Mistriceanu-a rătăcit! Acuma el rătăcea Şi firea el ș-o pierdea. Toată noaptea
că umbla, De toţi bulgări să lovea Şi buștenii că-i bătea. De toţi rugii
să-ncurca Şi pe nimeni n-auzea, Nici un foc nu să vedea. Niciun amînar n-avea,
Ori vreo dalbă pelinariţă, Ori vreo mică esculiţă, Ori vreo așchie de cremeniţă,
Ca să facă luminiţă, Să-i mai vie inimiţă. Toată noaptea mi-alerga, Şi cînd zori
să răvărsa, El cam în jos apuca, Cam în jos, cam de la vale, Cam despre soare
răsare. Foaie verde siminoc, Văzu două scîntei de foc. Alea nu sînt scîntei de
foc, Ci sînt ochii Şearpelui, Şearpelui, procletului. Şi spre ele mi-și pleca,
La ele nu-mi ajungea Pîn-soarele-mi răsărea. Cînd soarele-mi răsărea, Mistricean
seama își da Şi din cale puţin sta, Să gîndea ș-așa-mi zicea: Ori cîmpul mi-e
înflorit, Ori e șearpe-ncolăcit Şi cu capul pus pe trup, Şi soarele îl pripește,
Ochii-n cap că-i strălucește!? El, Doamne, să cuteza Cu armele ce avea,
Mînca-le-ar pîrdalnica! Dar la ce le mai purta, Că de ele folos n-avea? Cînd la
Şearpe că trăgea, Şearpele, dacă-l vedea, Stat de om să ridica, Şi din guriţă
striga: Mistricene, dumneata, Bine-ai făcut d-ai venit, Parcă eu ţi-am poruncit!
Dă-te jos, să te mănînc, Că ești al meu dăruit De cînd ai fost copil mic! Că
nu-mi este vina mea! Săvai, nu-ţi e vina ta, Dar e vina maică-ta. Că ea, cînd
te-a legănat, Din gură te-a blestemat: Nani-mi-te, liuliu-mi-te, Pui de șearpe
sugă-mi-te, De sub talpa casei noastre! Eu așa c-am auzit încă de cînd eram mic.
Eu cu tine am crescut Şi la ani ne-am întrecut, în coadă că m-am lungit, în
căpăţînă m-am mărit, Trup ca butia am făcut. Dă-te jos, să te mănînc, Că din
gura mea nu scapi Nici în ceri, nici pe pămînt, Nici în gaură de șearpe, Nici în
pîntece de maică, Care pe lume nu se poate! Mistricean dac-auzea, El, frate, ce
mi-și făcea? Mic de gîrbăcel scotea Şi pe Negrul că-l lovea La capul sulaciului,
Unde pasă Negrului, Negrului, nebunului. Începu Negru d-a fugea, Dar nu fuge cum
să fuge, Ci mi-și fuge ogărește Şi s-aruncă tot lupește Şi-mi cotește iepurește,
Să nu-i mai tragă nădejde. Lăsa buza pe pămînt, Şi coada, fuior în vînt, D-așa
fugea amărît. Şearpele să-ncolăcea, După Mistricean să lua, Şeapte hotare-l
gonea. Cînd oi zice fericea, Dar Mistricean ce-mi făcea? Ochii-n stînga
ș-arunca, Văzu capul Şearpelui La chișiţa Negrului. O dată mai atingea, încă
trei hotară el trecea, De Şearpe să depărta. Mistriceanul ce-mi făcea?
Calea-nainte ţinea, Ochii pîn-dreapta ș-arunca. Sărăcuţ de maica mea! Văzu capul
Şearpelui Sus pe spata calului! Unde din gură căsca Şi limbile le scotea, În
spate îl izbea, Inima din el seca Şi pe Negru tot bătea. Fuge Negru ce mi-și
poate, Să scape voinic din moarte, Şi fugea, și tot fugea, Şi fugea, nu mai
putea. Şearpele-l încolăcea Şi din gură tot striga: Mistricene, dumneata, Nu-ţi
bate calul geaba, Vezi că ești în mîna mea! Mistricean calu-și bătea, Negrul tot
că mai fugea. Şearpele să necăjea, Din guriţă fluiera, Coada colac o făcea, Pe
Negru-l împiedica, în margini de drum că-l trîntea. Pe Mistricean îmbuca, De la
tălpi că mi-l lua. Îl îmbucă jumătate, Jumătate nu mai poate, De
curele-ncrucișate, De pistoale ferecate, De săbioare-atîrnate, De cuţite
ascuţite. Şearpele nu poate să-l înghiţă, Şi din drum el că-l trăgea Şi-ncepu a
mi-l sugea. Ţipă, vere, chirăiește, Ce amarnic să jălește! De trei zile, de trei
nopţi Ţipă din gură de șearpe, Săvai, cu răcori de moarte! Cînd ţipa, cînd
chirăia, Niminea nu-l auzea; Dar de la trei zile încoa, Tare-mi venea și-mi
sosea Un voinic din Ceobîlcie, Cu sabie demischie, Pistoale de Veneţie, Dare-ar
Domnul ca să vie, Să-mi fie frăţior mie! Voinicelul că sosea, Voinicel tot din
Ardeal P-un cal negru armăsar, Bătea calul, ţinea drumul. Mistriceanul de-l
vedea, Așa din gură-i zicea: Bre, voinic din Ceobîlcie, Cu sabie demischie, Ce
baţi calul și ţii drumul? Fă, frate, un mare bine Şi vino pînă la mine. Vino,
frate, și mă scoate Din astă gură de șearpe, Că m-a-mbucat jumătate, Jumătate nu
mai poate De pistoale ferecate, Săbioare atîrnate, Curele încrucișate, De cuţite
ascuţite. Scapă-mă din gură de șearpe, Să-ţi fiu frate pîn-la moarte! Şearpele
îl auzea Şi către voinic grăia: Măi voinice, dumneata, Decît cu Mistricean
frate, Mai bine cu șearpe frate; Vin de-i culege armele, Să-i roz eu oscioarele.
Că nu este vina mea, Ci e vina maică-sa, Că el cînd a fost mic, Şi eu am fost
tot mic. Mistricean crescu d-un an, Şi eu crescui tot d-un an; Mistricean crescu
de doi, Şi eu crescui tot de doi; Mistricean crescu de trei, Şi eu crescui tot
de trei, Şi crescurăm pîn la zece, Şi din zece nu mai trece. D-oi sta și m-oi
mînia, Pe el că l-oi arunca Cît dai cu zburătura, Pe tine de te-oi lua, De ţi-o
merge pomina! Dacă este vorba, Eu atîta te-aș ruga, A-i culege armele Şi-i taie
curelele, Ca să-i roz oscioarele. Voinicelul asculta, Dar înainte pleca. Foicică
siminoc, Merse cît un jap de loc Şi-i arse trupșorelu-n foc, N-avea mamă și nici
tată, Parcă era născut din piatră; N-avea fraţi, n-avea surori, Parcă era născut
din flori. Calul din mers că-și oprea Şi din gură că-mi grăia: Oi dobîndi
frăţior, Ca să am în lume-un dor! După cal descălica, Calul d-o tufă lega,
Săbioara ș-o scotea, La mischie o dregea Şi la unghie o-ncerca, Vedea bine că
prindea, Corajii și le lua Şi spre Şearpe că mergea. Cînd la Şearpe ajungea, Sta
Şearpele și-i zicea: Bre, voinice dumneata, Pe mine cînd m-oi tăia, Pe
Mistricean l-oi scăpa; Geaba, neică, și surda, Foicică bob năut, Că de supt ce
eu l-am supt, Ce-i în mine-a putrezit, Tot nu e bun de nimic! Voinicul
dac-auzea, De curele s-apuca, Tăia una, tăia două, Curelele pînă-n nouă. Arme
jos că îngrămădea, Movilă mare făcea, Şearpelui bine-i părea. Dar voinicul sta,
zicea: A, bre, Şearpe dumneata, Ia umflă-ţi tu gușile, Să-i culeg eu armele, Ca
să rozi tu oasele, Să-și tragă păcatele! Așa, Şearpele credea, Că arme jos că
vedea, Gușile că le umfla, Iar Şearpele tot grăia: Măi voinice, dumneata, Tu pă
mine de m-oi tăia, Din mîna mea n-oi scăpa. Cînd cu otravă oi da, Pămîntu l-oi
aprindea, Tot ţi-oi pierde viaţa! Şearpele să opintea, Gușile că le umfla, Ochii
i să turbura, Cu gura căscată sta, De mi te prindea groaza! Dar voinicul ce
făcea? Unde bine că-i venea, Paloșul că-l îndrepta La-ncheietura gurii lui, La
puterea Şearpelui. Trase-o dată haiducește Şi ţipă romănește. Pănă-n coadă-l
despica, Două scînduri îl făcea. Pe Mistricean că-l lua, Fuga la cal cu el da Şi
mi-l arunca pe șea, Şi-l mai lega c-o curea, Ca să nu dea de belea. Dar Şearpele
ce-mi făcea? Așa tăiat cum s-afla, Slava cerului sărea. Unde cu coada bătea,
Toţi tufanii dărîma. Venin din coadă-i pica, Braniștea c-o aprindea, El ca
pîrjolul mergea, Pustia p-unde mergea. Dar voinicul ce-mi făcea? Ocolea p-unde
știa, De focșor așa scăpa, în valea mare că trăgea, La o tîrlă se ducea, Trei
turme de oi mulgea, Caprele de-a bașca. Trei lei de parale da Şi la puţ că să
ducea Şi-n jghebuleţ că-l punea Şi cu lapte mi-l scălda Pînă carnea i-o nălbea,
Păcură din el curgea! De ce nu-și căta treaba? Lapte de capră lua, Pe unde cu
lapte da, Carnea bucăţi că cădea, Osul alb că rămînea, Oasele și vinele, De-și
trăgea păcatele. Sui soarele la prînz, Trăgea moarte cu mult plîns; Veni soarele
la amiazi, Trăgea moarte cu necaz; Iar cînd fu pe la chindie, Trăgea moarte cu
mînie. Soarele mi-a scăpătat, Mistricean a răposat. Voinicul că îl plîngea Şi
din gură tot zicea: Dobîndisem frăţior, Vezi, cu milă și cu dor, N-avusei parte
de el! Cu paloșul că săpa, Groapă mare de-i făcea, Alături cu cumpăna, Ca să
meargă pomina. Sipică că aduna, Tron de sipică-ngrădea, între flori că-l așeza,
La cumpănă-l îngropa, Să se ducă pomina. Foaie verde trei foi late, Departe,
vere, departe, Dar nici tomn-așa departe, Pe cîmpul Talimului Şi p-al
Rusalimului, în inima cîmpului, Unde-i floarea fînului Şi-i e sete murgului De-i
e păs voinicului. La puţul porumbului, între furcă și-ntre puţ Zace-un tinerel
voinic, Cu capul la răsărit, Cu picioarele la vînt; Ficaţii i-au putrezit,
Rinichii i-au mucezit. Că zace pe paie ude, Zace voinic, nu s-aude, Dar voinicul
ce-mi făcea? El dăparte se uita Pe cel drum cam vechiuleţ, Vechiuleţ și de
demult, Cu troscot verde-nvelit, Cu negar-acoperit, Şi el, vere, că-mi vedea,
Tare-mi vine, tare-mi, dragă, Trei coconi, Feciori de domn, Şi-s îmbrăcaţi ca un
domn, Dar nu au minte de om! Ei pe lângă puţ treceau, Şi la puţ nu se-abăteau,
Dar voinicul le zicea: Trei coconi, Feciori de domn, Din oaste mare-aţi scăpat,
Pe la cest puţ nu mi-aţi dat. Că și eu am fost ca voi, Din oaste mare-am scăpat,
Pe la cest puţ că mi-am dat, Cal de ghizduri mi-am legat, Şi calul s-a scuturat,
Desagii-n puţ mi-au picat: Desagii Cu galbenii, Ghiozdanul cu cărţile, Cu toate
hristoavele, C-alea-mi sînt averile, Să-mi scot datoriile. Cine, vere, s-o afla
Şi-n puţ, frate, d-o intra, Toţi galbenii să și-i ia, Doar ghiozdanul să mi-l
dea; Ghiozdanul cu cărţile, Cu toate hristoavele, Să-mi scot datoriile. Ăl mai
mare Minte n-are, Cînd așa că auzea, La fraţii lui că venea Şi din gură le
zicea: Fraţilor, ascultaţi încoa, Așa mult n-am trepădat, Peste bun cîștig am
dat. Ăl mai mare ce-mi făcea? De haine se dezbrăca Şi-n găleată s-așeza, Drumu-n
puţ, frate, că-și da, Şi Scorpia l-înghiţea Nevătămat, cum era! Din trei, doi că
rămînea. Mijlociul ce făcea? La voinicel se ducea Şi din gură-așa-i zicea: Măi
voinice, ascultă-ncoa: Frate-meu, de nu mai vine, Ori în puţ că s-a -necat, Sau
cineva l-a mîncat? Dar voinicu-așa-i zicea: Nici în puţ nu s-a-necat, Nimenea nu
l-a mîncat. El peste desagi a dat. Şi desagii mei sînt grei, Nu poate ieși cu
ei! Mijlociu-așa-auzea, De haine se dezbrăca Şi-n găleată s-așeza, Drumu-n puţ,
frate, că-și da, Şi Scorpia l-înghiţea Nevătămat, cum era! Din trei, unu
rămînea. Şi rămînea ăl mai mic, Că e mititel de chip, Dar e spornic la cuvînt.
Aștepta cît aștepta, Fraţii lui nu mai ieșea. La voinicel se ducea, Şi din
gură-așa-i zicea: Măi voinice, ascultă-ncoa: Fraţii mei, de nu mai vin, Ori în
puţ s-au înecat, Sau cineva i-a mîncat, Singurel că m-ai lăsat! Dar voinicul
ce-i zicea? Nici în puţ nu s-au-necat, Nimenea nu i-a mîncat, Peste bun cîștig
au dat, Şi-mi numără, socotește, Parte ţie nu-ţi găsește, Pe tine te oropsește,
Silește De mi-ţi sosește! Băiatul, cînd mi-auzea, Foarte rău se necăjea, Fuga la
puţ că mi-și da. De necăjit ce era, Nici haine nu lepăda Şi pe ghizduri se suia,
Găleata cu stînga-o lua, Cruce la piept că-și făcea; într-o parte se uita, Şi
el, vere, că-mi vedea Tot pe Mircea ciobănaș, Faţa lui, bulgăr de caș, Cu cămașa
ca tina, Cu pielea ca hîrtia, C-o căciulă necroită, Din șapte hîrșii făcută, C-o
măciucă nestrujită, Cu lancea la supţioară, Cu cîrligul la spinare, Şi venea în
fuga mare Şi striga-n guriţa tare: Ia stai, vere, nu intra, Că-n puţ este
Scorpia, Afară, Samodia, De cinci ani mă bat cu ea! Că și noi am fost nouă
fraţi, Pe cîtenouă ne-a tras. Ia stai să sosesc și eu, C-o vrea bunul Dumnezeu
Ca s-o batem amîndoi! Şi Mircea s-apropia, Dar voinicul ce-mi făcea, Care bolnav
că-mi era? D-un șarpe mare se făcea Şi pe furcă se suia, Pe giumînare se lăsa;
Dalei, Mircea ce făcea? Măciuchiţa-o repezea Drept în ţeasta capului, Unde-i
pasă șarpelui. Şi șarpele ce-mi făcea? Şi-n puţ, frate, se lăsa, Tot la mă-sa,
Scorpia, Şi din gură-așa-i spunea: Aoleo, măicuţa mea, Ne-a sosit, zău, pieirea:
Savai, Mircea ciobănaș, Faţa lui, bulgăr de caș, Cu cămașa ca tina, Cu pielea ca
hîrtia, C-o măciucă nestrujită. C-o căciulă necroită, Din șapte hîrșii făcută,
Cu lancea la supţioară, Cu cîrligul la spinare, Ne-a prăpădit, frăţioare! Şi
Scorpia mi-auzea, Apa-n puţ borborosea, Ghizdurile-n sus sălta De necăjită ce
era. Dalei, Mircea ce făcea? Paloș din teacă scotea Şi pe mischiu mi-l trăgea Şi
pe ghizduri l-așeza, Cu băiatul că-mi vorbea: Ţine, vere, tu de vîrf, Că ţiu și
eu de mănunchi. Că dac-o ieși Scorpia, Multă lume o mînca, Şi noi, frate, n-om
scăpa! Dar Scorpia ce-mi făcea? De necăjită ce era, Drept în sus că s-azvîrlea,
Cu gura proţap ieșea Ca să cuprinză lumea Şi s-apuce pe Mircea, Pe el necaz
că-mi avea... Şi prin paloș că trecea, Pîn la coadă se spărgea Şi doi frăţiori
ieșeau Nevătămaţi, cum erau: Uite-o, bat-o mamă-sa, Ne-nghiţise Scorpia, Şi
deseară ne mînca! Dalei, Mircea ce făcea? După el, vere, mi-i lua Şi la stînă
mi-i ducea, În lapte dulce-i îmbăia, Voinici că dezotrăvea, Fraţi de cruce se
prindea, Precum este și-acuma, Boieri, să se pomenească Aci, în sat, la
dumneavoastră!... Foaie verde usturoi, Usturoi în patru foi, Ce război în sat la
noi? Ce gîlceavă- N cea dumbravă? Dar gîlceava cine-o face? Ăi trei fraţi cu
nouă zmei Pentr-o sor-care-o au ei: Pentru soră-sa Găftiţa, Frumoasă ca icoana,
Dreaptă ca lumînarea. Şi zmeii-au vrut ca s-o ia, Fraţii ei nu vor s-o dea Ca să
le spurce legea. Strigă fratele cel mare, Căci e mare, Minte n-are, Căci purta
haine de domn Şi minte n-avea de om, Către fraţii săi cei mici: Aleleică, fraţii
mei, Hai să dăm pe soră-mea, Pe soră-mea Găftiţa, Să ducă zmeii cu ea, Ca să ne
lungim viaţa! Că ei, vezi, că-s nouă zmei, Şi noi sîntem numai trei, Şi-om pieri
ca vai de noi! Strigă fratele cel mic, Căci e mic Şi mai voinic, Tot slujind pe
ispravnic, Multă minte-a dobîndit, Aferim, ce mai voinic! O dată cu viaţa mea Eu
n-oi da pe soră-mea, Pe soră-mea Găftiţa, Să ducă zmeii cu ea Ca să ne spurce
legea! Foaie verde usturoi, Şi puse sorocul joi, Şi ieșiră la război, Şi cu
zmeii se lua Zi de vară Pînă-n seară, O dată se opintea, Paloș din teacă scotea
Şi frumos mi-l azvîrlea, Şi trei zmei că mi-și tăia! Tăie trei, rămase șase. Iar
strigă fratele mare, Căci e mare, Minte n-are, Căci purta haine de domn Si minte
n-avea de om: Hai să dăm pe soră-mea, Pe soră-mea Găftiţa, Să ducă zmeii cu ea,
Ca să ne lungim viaţa! Iar strigă fratele-ăl mic, Căci e mic Şi mai voinic, Tot
slujind pe ispravnic, Multă minte-a dobîndit, Aferim, ce mai voinic! O dată cu
viaţa mea Eu n-oi da pe soră-mea, Pe soră-mea Găftiţa, Să ducă zmeii cu ea Ca să
ne spurce legea! Foaie verde usturoi, Şi puse sorocul joi Şi ieșiră la război.
Şi cu zmeii se lua Zi de vară Pînă-n seară, Făr-de pic de nădușeală, O dată se
opintea, Paloș din teacă scotea. Şi-așa bine-l azvîrlea, Tăie trei, Rămase trei.
Iar strigă fratele-ăl mare, Căci e mare, Minte n-are, Căci purta haine de domn
Şi minte n-avea de om, Către fraţii lui cei mici: Hai să dăm pe soră-mea, Pe
soră-mea Găftiţa! Iar strigă fratele-ăl mic: O dată cu viaţa mea Eu n-oi da pe
soră-mea, Pe soră-mea Găftiţa, Să ducă zmeii cu ea Ca să ne spurce legea! Foaie
verde usturoi, Şi puse sorocul joi Şi ieșiră la război. Şi cu zmeii se lua Zi de
vară Pînă-n seară, Făr-de pic de nădușeală. Paloș din teacă scotea Şi-așa bine-l
azvîrlea Şi doi zmei că mi-și tăia. Tăie doi, rămase unu. Iar strigă fratele-ăl
mare, Căci e mare, Minte n-are, Căci purta haine de domn Si minte n-avea de om:
Hai să dăm pe soră-mea, Pe soră-mea Găftiţa, Să ducă zmeul cu ea, Ca să ne
lungim viaţa! Iar strigă fratele-ăl mic: O dată cu viaţa mea Eu n-oi da pe
soră-mea! Şi iar verde usturoi, Şi fuse sorocul joi Şi ieșiră la război. Amîndoi
că se luau Zi de vară Pînă-n seară, Fără pic de nădușeală. Fratele ăl mic
striga: Aleleică, fraţii mei, Săriţi, fraţi, De-mi ajutaţi! Mîinile mi
s-a-ncordat, Ochii mi s-au tulburat De balele zmeilor, De limbile șerpilor,
Şerpilor, Procleţilor! Aduceţi pe soră-mea, Pe soră-mea Găftiţa. Scoaţă capul pe
fereastră Şi zmeul ca să mi-o vază, Leșin la inimă-i cază! Pe soru-sa o aduceau,
Şi zmeul că mi-o vedea, Leșin la inimă-i da Şi zmeul că se-nmuia. Dar fratele
ce-mi făcea? Paloșul că mi-l scotea, Cap de trup că-i depărta Şi de zmei se
curăţa. La lacul cu lapte dulce, Unde pe toţi doru-i duce, Cu ţărmuri de pită
albă, Unde ciutele s-adapă Şi-ncă zînele se scaldă, Propoartă-se, Umblă-se Micul
Dălea Dămean, Prunc de doisprezece ani, Trage-și murgul după el, Murg frumos și
subţirel. Coada-atinge șovar verde, Ce pe lume nu se vede. Ochii negri-și
arunca, Lung în zare se uita Pe cel drumșor părăsit, Cu iarbă învăluit, Cu
năgară-acoperit. Ce vedea Nu îi plăcea, O trăsură-n două roate Vine pe drum din
cît poate. Cine-n trăsură se cară? Cară-mi-se, Doamne, cară Sîla Sîlmandiului,
Silnica voinicului, Care taie-n drumul mare, Judecată nu mai are. Ea la Dălea
ajungea, Bună ziua că îi da Şi din gură-l dosădea: Ei, tu, Dăleo Dămean, Prunc
de doisprezece ani, Cine pe tin-te-a adus Şi în calea mea te-a pus, De îmi calci
livezile Şi-mi trîntești rogoazele Şi-mi tulburi izvoarele? Vino-ncoace la
război, Să ne lovim amîndoi, Tu ești mic, iar eu sînt mare, Să vedem care-i mai
tare. Iar pruncul Dălea Dămean, Măcar de doisprece ani, Tare mîndru și viclean,
Din gură așa-i zicea: Auzi, Silă, maică Silă, Ce m-aș ruga eu de tine Să faci
bine pentru mine, Mai mult pentru Dumnezeu, Să asculţi ce-oi zice eu. De bătut
să nu ne batem, Ci mai bine să ne-ntrecem De la roșul răsărit Pîn la negrul
asfinţit. Care pe care ne-om ajunge, Celuia să-i facem cruce, Cruce pe cap să-l
zdrobească, Viaţa să i se sfîrșească. Iară Sîla-l asculta Şi-ncepea fuga a da Cu
cocia ce avea, Cocie în două roate, Din trup de om erau toate: Buciumile
roţilor, Grumazii voinicilor; Iar spiţele roatelor, Mînile voinicilor; Şi
năplatul roatelor, Tălpile voinicilor; Dar în loc de mădulare, Degeţele cu
inele; Dară frîul de la cai, Cosiţe de fete mari. Şi calul Dălei Dămean, Prunc
de doisprece ani, Avea șeauă, și-avea frîu Chiar din o falcă de zmeu; Frîul e
din nopîrcele Oacheșe și frumușele, Tot din gură încleștate Şi din coadă
înnodate, Cum mai negre și ciudate. Tot fugeau cît îmi fugeau, Pănă bine
înnoptau, Dălea-nainte era, Iară Sîla se silea, Să-l ajungă nu putea. Ea deodată
în loc sta, După Dălea se uita, Apoi mîna-n sîn băga Şi o funie scotea, O dată
mi-o învîrtea. Atunci, Doamne, ce-mi sosea? Vro doisprece pui de zmei, Care-s
iuţi precum îi vrei; Mai o dată o-nvîrtea, La trăsură îi prindea, Şi pe ei că se
răsta Şi fugă mare ea da. De loc pe Dăle-ajungea, Bun ajunsul că îi da Şi din
gură-așa striga: Ei, tu, Dăleo Dămean, Prunc de doisprece ani, Tinde-ţi capul să
ţi-l tai, Că așa tu îmi grăiai Cînd noi doi ne-am rămășat, Să nu-ţi fie cu
bănat! Dar pruncul Dălea Dămean, Măcar de doisprece ani, El din gură-așa zicea:
Ei, tu, Sîlă, maică Sîlă, Ce m-aș ruga eu de tine Să faci bine pentru mine, Mai
mult pentru Dumnezeu, Să asculţi ce-oi zice eu: Nu mă tăia-n drumul mare, Să se
mire oamenii, Să mă calce carele, Să mă mînce fiarele, Să mă ardă soarele. Ci
hai la curţile tale, Acolo pe min-mă taie, Mai bin-decît oamenii, Să mă știe
lemnele, Lemnele și pietrile; Decît ţara și lumea, Să mă știe pădurea! Si Sîla
îl asculta, înapoi se întorcea Şi acasă ajungea, Dimpreună cu Dălea, Care așa îi
grăia: Auzi, Sîlă, maică Sîlă, Ascultă-mă, fie-ţi milă, în chilie să te bagi Şi
tu bine să te-mbraci, Cu cercei Măzărăţei, Lăsăţei, Pe zulufii Gălbiori, Te
chitește mai o dată, Cum ai fost tu, Sîlă, fată, Pe fereastră tinde-ţi capul, Să
te văd și eu, săracul, Şi-apoi vină, mă zdrobește, Viaţa mea tu o sfîrșește.
Sîla, cînd îl auzea, Bucuroasă-l asculta, Că gîndea că e așa; în chilie se băga
Şi-ncepea de se chitea, Cu cercei Măzărăţei, Lăsăţei, Pe zulufii Gălbiori, Se
mai chitea ea o dată, Așa precum a fost fată. Pe fereastră se punea Şi la Dămean
căuta, Iară el, Dălea Dămean, Măcar de doisprece ani, Sub fereastră se trăgea,
Cam pe furiș, Cam mulcomiș, Mîna la brîu își punea, Buzduganul își trăgea, O
dată îl răsucea, Ochii Sîlei îi fura Şi în Sîla iute da, Așa tare o lovea, Încît
Sîla jos cădea. El tot da și-o omora, Ochii negri îi scotea, La șeaua sa îi
punea, Chiar și noaptea strălucea, Parcă stele-ar lumina. Așadar, Dălea Dămean,
Copil mic, dară viclean, A scăpat viaţa sa Şi-a omorît pe Sîla. Şi fiţi voi cu
voie bună, De la mine cu-o minciună, O minciună lăutărească De-o poveste
bătrînească! Foaie verde sălcioară, În oraș în Slătioară, La casele lui Vioară,
Lui Vioară vătaf mare, Frumoasă masă mi-e-ntinsă, De mari boieri mi-e cuprinsă.
Dar la masă cine-mi șeade? Cei cincizeci de năvodari, Patruzeci de lopătari, Tot
feciori de boieri mari. Dar la masă ce-mi mînca? Numai cegă și postrungă Şi
galbenă caracudă, C-am auzit pîn bătrîni C-ala-i peștele mai bun; Şi cosăcel din
saramură, Face-un chef de băutură. Toţi mi-și bea, se-nveselea, De nimenea nu
gîndea. Cu pahar cin-le lumea? Antofiţă al lui Vioară, El nici nu bea, nici nu
mînca, Numai cu ochii se uita; Şi el, frate, îmi ședea Cu coate dalbe pe masă,
Cu palmele pe obraze. Cine seama îi lua? Numai Vioară cel bătrîn, Cu bărbuţa pîn
la brîu, Barba-i bate braţele, Genele, sprîncenele, Şi chica, călcîiele. El în
picioare-mi sărea, Ochii-n roată își făcea, Peste masă-i arunca, Pe Antofiţă îl
vedea Şi din gură îi zicea: Antofiţă, fiul taichii, Ce stai tu trist și mîhnit?
Nici nu bei, nici nu mănînci, Numai cu ochii te uiţi? Ori din chilciug ai
sfîrșit, Ori stăpîn te-a oropsit, Ori murgu ţi-a-mbătrînit, Ori vremea ţi-a
venit, Vremea de căsătorit, Şi de-nsurătoare, Şi de căsătoreală? Antofiţă ce-mi
zicea? Bine, taică dumneata, De stătuși de mă-ntrebași, Cu cuvinte spune-ţi-aș.
Să-mi pui mîinile în piept, Să-ţi dau cuvîntul cel drept: Nici de chelciug n-am
sfîrșit, Nici haine n-am ponosit, Nici murgu n-a-mbătrînit; Mie vremea mi-a
venit, Frate, de căsătorit, Şi de-nsurătoare, Şi de căsătoreală. Nu aseară,
alalteri seară Logodna mi-ai băut-o Cu fata lui domn Ştirbei. Fata, taică, a
auzit Că sînt fecior de boier mare, Tot vătaf de năvodari. Şi ea, taică, mi-a
trimes Carte albă, slovă neagră, Ca să aduc Ştiucile Ca vacile, Morunii Ca boii,
Să-i aduc ca oile. Cu carnea nunta s-o nuntesc, Cu oase casa s-o zidesc, Cu
coastele s-o-nlănţuiesc, Cu solzii s-o șindrilesc, Cu sînge s-o zugrăvesc,
Taică, să te pomenesc! Tată-său cînd auzea, Lui din gură îi striga: Antofiţă,
fiul taichii, Eu, taică, am îmbătrînit, Toate apele-am vînat Şi le-am turburat,
Așa pește n-am aflat. Decît, taică, am auzit, Dar de văzut n-am văzut, în
Vidros, apă spurcată Şi de pește lăudată, Cine intră nu mai scapă. Vidrosu e
apă-adîncă, Pă cine-l prinde-l mănîncă. Că Vidrosu e de-adînc, Cît în cer pînă-n
pămînt! Antofiţă, dacă auzea, Drept în picioare sărea, El mai viteaz se făcea,
Mîna pe pahar punea, Toate paharele umplea, La toţi năvodarii da. Rînd paharu
tat-său îl lua, Cu vin îl jumătăţea, Cu spirt îl împlinea, Da lui taică-său de
bea. Cum mi-și bea, cum se-mbăta. Covor verde așternea, Cu băsmăluţa-l învălea.
La năvodari se ducea, Cîte un pahar de vin le da Şi din gură le striga: Ce
staţi, măre, de priviţi? Descurcaţi năvoadele, Așezaţi matiţele Şi-ngreuiaţi
plutile! Antofiţă ce-mi făcea? Pe năvodari îi lua, Toate apele-mi vîna: Gîrlele
cu gîștele, Bălţile cu raţele. Ce fel de pește-mi prindea? Să vezi, pește de-ăl
mărunt, Nisipul de pe pămînt, De care boierii nu mînc. Dar Antofiţă ce-mi făcea?
Dacă pește nu-mi prindea Cum îi cerea inima, Năvodarii îi lua, La cîrciumă îi
aducea; Vin cu vadra le scotea, Năvodarii de-i îmbăta. Şi pe toţi mi-i lua, La
Vidrosu se ducea, La Vidrosu ajungea. Un steajăr mare-mi bătea, Năvoadele-mi
așeza, Năvoadele, vasele Şi toate matiţele. Trase-o toană, trase două, Trase,
boieri, pînă-n nouă. Ce fel de pește-mi prindea? El nimica nu-mi prindea Decît
puiul Vidrii, în fundul matiţii. Afar-, frate, îl scotea, Un foculeţ îmi clădea,
Pe puiu Vidrii îl lega, Cu ochii la foc îl pripea, Mi-l bătea, mi-l canunea,
începea d-a chirîia. Vidra bătrînă auzea, Faţa apii fluștura, în toate părţile
se uita, Pe nimenea nu vedea; P-Antofiţă îl vedea, Cu puiu-n mînă mi-erea, Din
guriţă striga: Antofiţă, dumneata, Ce-mi baţi puiu și-l căznești, Tot de pește-l
suduiești? Dă-mi tu drumu puiului, Puiului, puicului, Că mi-e puiu mititel,
Mititel și crudicel, Nu știe seama peștelui, Morunceala morunilor, Tăvălitura
știucilor, Că eu, frate, ţi-oi aduce Ştiucile Ca vacile, Morunii Ca boii, Să-i
aduc ca oile. S-aduc pește cît oi vrea, Ți-oi îndestula inima, Ți-oi face toată
treaba! Antofiţă auzea, Prost de minte îmi erea, Drumul puiului îi da; Că dacă
drumul puiului nu-i da, Vidra tot peștele lui îi scotea. Ea dacă puiu îl vedea,
în fundu apei îl ducea. Atunci Vidra ce-mi făcea? La moruni fuga da, Tot de
coadă îi mușca, La năvoade îi ducea. Pe la știuci se vîra, De spinare le mușca
Şi-n năvoade le-arunca. Ea, frate, se mai gîndea, Aminte d-un morun și-aducea Şi
la el se ducea. Jumate spinarea-i mînca, El nu se mai deștepta. Dacă vedea și
vedea, De gușă-l apuca, Iar morunu pleca, înspre năvod îl îndrepta, în năvod el
intra, Năvodu la pămînt băga. Dară Vidra ce-mi făcea? În faţa apei ieșea,
P-Antofiță-l vestea. Antofiţă ce-mi făcea? La năvodari se răstea, Cîte-o palmă
le trăgea, Năvodarii se năcăjea, La cîrme se așeza. Trăgeau o toană, trăgeau
două, Trăgeau, boieri, pînă-n nouă, Nici de pămînt nu-l urnea, Așa de greu ce
era! Iar Vidra se necăjea, Pîn năvoade intra, Peștele îl răscolea, Peștii din
coadă bătea, Mare talaz îmi scotea: Venea Vidrosu îngăibărat, Cu nisip
amestecat, Toţi năvodarii i-a-necat, Numai Antofiţă-a scăpat. Dar cum hoţu
scăpa? Raţă de baltă-mi era, Ştia, hoţu d-a-nota. El înot se lăsa, Ochii pe
Vidros arunca, D-o salcie năzărea, O salcie cu mustăţi pe apă, Pe Vidros mi-e
cocoșată. Cînd de salcie s-apropia, Vidra-nainte-i ieșea, Coada bici și-o făcea,
Peste ochi mi-l izbea, Ochii din cap îi sărea; De salcie s-apuca Şi-n salcie se
suia. Țipa ziua rumînește, Să vezi, noaptea, tot turcește, Despre ziuă,
letinește... Nimenea nu-l auzea. Să vezi, mic de porcăraș, Porcii, frate,
întorcînd, Din fluieraș doina doinind, Glăsuleţu înţelegea, Purcaru lui tată-său
erea Şi la el se ducea. Cînd purcarul îl vedea, Din guriţă îi striga: Stăpîne
dumneata, Ce-ai căutat p-aicea? Unde Antofiţă auzea, Inima-n el creștea, Din
guriţă striga: Măi purcăraș dumneata, Ia-mă tu d-aicea Şi mă du la casa mea, Că
mare pomană-i avea! Purcaru mi-l lua, Beţișor îi întindea Şi la tată său îl
ducea. Unde Vioară-l vedea, Din guriţă îi striga: Antofiţă, fiul taichii, Nu
mi-ai ascultat vorba, Las-să-ţi fie rău, nu așa! Taică, nu mi-e pentru tine,
Mi-e pentru cinzeci năvodari, Tot feciori de boieri mari! Cocoanele le-ai
văduvit, Copilașii i-ai sărăcit. Dare-ar Dumnezeu să dea Şi Măiculiţa Precista,
Tată, să te-nsori De nouă ori, Să faci nouă feciori! Cînd o fi al zecilea, Să-ţi
faci și d-o cuconiţă, Să-ţi dea apă la temniţă! Atunci, taică, nici atunci Să-mi
mai vînezi tu Vidrosu! Atît tată-său îl blestema, Otravă-n ciubuc punea, Ochii
peste cap da; Făcea moarte peste moarte, Care-n lume nu se poate! Plecat-a,
Doamne, plecat, Săvai, bătrînul Novac, Cu Gruiţa dezmierdat, în oraș, în
Țărigrad. Tot mergeau, cît îmi mergeau, într-un codru apucau. Lui Novac i se ura
Şi din gură-așa striga: Cîntă, Gruio, un cînticel, Să trecem codru cu el! Gruia
atunci răspundea: Ba eu, taică, n-oi cînta, Că dacă eu oi cînta, Toţi munţii
s-or legăna, Lemnele s-or scutura, Multă frunză va pica. Şi știi, taică, sau nu
știi, Că de-atunci nu-i așa mult, C-o nevastă am avut. Pe nume cum o chema?
Săvai, zîna Magdalina, Şi pe ea eu am lăsat, Iar ea tare s-a jurat, Pe mine cînd
m-o afla, De loc mă va săgeta. Novac, dacă auzea, Cătră Gruia-așa zicea: Cîntă,
Gruio, nu te teme, Că ce gode, Grui-, o fi, Toate eu le-oi sprijoni! Gruia tot
se cam trecea, Şi Novac să cam vrîsnea, Gruia-ncepe a cînta, Munţii se legănau,
Lemnele se scuturau, Multă frunză îmi pica. Zîna-adormită era, Şi, cum frunza
îmi pica, Toată umbra se strica, Soarele mi-o ardea, Şi ea, zău, se pomenea.
Cînd bine se pomenea, Glasul Gruii auzea Şi de loc îl cunoștea. După Gruia îmi
curea, Unde, Doamne,-l ajungea, Binișor îl săgeta, Gruia mort jos îmi cădea.
Novac-nainte mergea, Tot mergea și asculta, Dar Gruia nu mai cînta, Şi din
gură-așa striga: Cîntă, Gruio, nu te teme, Că ce gode, Gruio, o fi, Toate eu
le-oi sprijoni! Dar Gruia nu îmi răspunde, Că nu mai are de unde... Novac-napoi
se-ntorcea Şi din gură-așa zicea: Scoală, Gruio, nu te face! Dară Gruia tot îmi
tace. Apoi la el se uita Şi din gură cuvînta: Uite, bată-l mumă-sa, Zisei Gruia
că se face, Dară Gruia-i mort, și pace! În toate părţile să uita, Pe nime nu îmi
vedea, Bine socoată-și făcea, Mîna-n buzunar băga Şi din el îmi scotea Un mic de
amnărel Şi o arsă ieșculiţă; O dată îmi scăpăra, Pojar codrului că-i da De trei
părţi Cu lemne verzi, Şi de-o parte Cu uscate. Foc mare mi se făcea, Zîna sus
îmi zbura Şi Novac se punea, Arcul bine îndrepta, Pe zînă o săgeta, O aripă îi
frîngea, Zîna jos îmi cădea; Curea Novac ș-o prindea. Şi de mînă o lua, Şi la
Gruia o ducea, Şi din gură-așa striga: Ei, tu, zînă, mîndră zînă, Mîndră fie
mumă-ta, Tu pe Gruia să-l învii, Că dacă nu l-îi-nvia, De carne te-oi curăţa Şi
în foc te-oi arunca! Zîna așa îi zicea: Eu pe Grui-aș învia, Dar tu pe min-m-îi
tăia! Novac iar așa-i striga: învie pe Grui-al meu, Că nu te-oi mai tăia eu!
Zîna iarăși răspundea: Atunci pe Gruia-oi învia, Dacă tu te vei jura Că pe
min-nu m-îi tăia. Novac de loc se punea Şi tare mi se jura Pe cuţit și pe
băltac, Şi pe dulce săbioară, C-aia-i moarte mai ușoară. Dacă Novac se jura,
Zîna așa zicea: Taie-mi degeţelul mic, Cu inelușul de-argint! Novac degeţelul
tăia, Iară zîna se punea, O cîrpă o întindea, La Gruia se ducea, Pe urechi îi
sufla, Sărea Gruia cît colea, Pe la ochi se freca Şi din gură-așa striga: Uite,
bată-l mumă-sa, Că mai greu am adormit, Cîntecul nu mi-am sfîrșit! Dar Novac
așa-i striga: Fire-ai neichii adormit Pănă-i lumea și pămînt, Că zîna te-a
săgetat Şi tu mort jos ai picat. Apoi pe zîna-o prindea Şi de mînă o lua, Şi la
Gruia o ducea, Şi din gură-așa zicea: Fă, Gruio, ce ţie-ţi place, Că eu nimic
nu-i pot face, Că eu tare m-am jurat Pe cuţit și pe băltac Şi pe dulce săbioară,
C-aia-i moarte mai ușoară; Tu, Gruio, nu te-ai jurat, Ție nu ţ-o fi păcat!
Gruia, cum îmi auzea, La zîna se slobozea Şi de mînă o prindea, Săbioara îmi
trăgea, De carne o curăţea Şi în foc o arunca, Frumușel o ardea, în cenușă-o
prefăcea Şi în vînt o spulbera... Pentru să se pomenească La boieri ca
dumneavoastră De povestea novăcească! Sub ceri roșu răsărit, Este-un măr
mare-nflorit, Cu vîrful pînă la ceri, Cu poalele jos, pe mări. Cine-n măr îmi
șădea? Șădea zînă Măgdălină, într-un pat mare-ncheiat, Cu stulpezii toţi de fag
Şi cu scînduri tot de brad. Lucru mare ce lucra? C-un fir de-aur îngrădea,
îngrădea și tot gîndea Cum s-ar putea mărita! Deodată mării-i veni Ceva-n gînd
și ea grăi: Mere, mere, frate mere, Ian rădică-ţi poalele, Laturi cu vîrfurile,
Să-mi văd eu marginile. Că știi, frate, au nu știi, Că de cînd tu ai crescut,
Margini nu mi-am mai văzut; Că dacă m-oi mînia, Frumușel eu te-oi săpa Şi pe tin
te-oi răsturna. Dară măru-i răspundea: Mareo, mareo, soro mare, Ce te ţîni tu
așa mare Şi vorbești așa de tare? Că nu este voia ta Şi nu este voia mea, Ci e
voia altuia; Că dacă Dumnezeu vrea, Toate valuri ţi-or săca Şi mică vei rămînea,
De m-o prinde mila ta! Marea, dacă auzea, Tare se mai mînia, Tulboroasă îmi
venea, Pe la măr se abătea, Frumușel îl săpa Şi bine îl răsturna. Frumos marea
îmi ieșa, Patul pe apă pleca, Zîna-ncepea a ţîpa Şi cu glas mare striga: Care-n
lume s-o afla De din apă să mă scoată, Lui i-oi da viaţa-mi toată! Nime-n lume
nu s-afla Fără Mircea, mic cioban, Mic cioban de nouă ani, Cu clăbăţ de ţap în
cap. Zîna cum îl mai vedea, Cu glas tare îi zicea: Vino, Mirceo, vino, dragă, De
din apă tu mă scoate, De mă scoate de la moarte! Mircea, cum îmi auzea, Fuga
înapoi îmi da Şi-napoi nu se uita, Că el tare se temea. Zîna, dacă îl vedea, Şi
mai tare îmi striga, Mircea mai tare fugea. Atunci zîna îmi ţîpa Şi din gur-așa
striga: Cine-n lume s-o afla Din apă ca să mă scoată, Nevasta a lui voi fi
Dac-acela va voi. Nime-n lume n-auzea, Făr-bătrînul de Novac Din munţi cu
stejari și fag. El glasul îi auzea, Suliţa-n mînă lua, Săbioara-și apuca,
învăluită, Trîmbuită, Foarte bine pregătită, în teacă mi-o băga Şi prin codru
îmi pleca. Nici prea mult nu îmi umbla, La mare se cobora. Zîna, dacă îl vedea,
Așa din gură-i zicea: Vino, taică, vino, dragă, De din apă tu mă scoate, De mă
scoate de la moarte, Că ţi-oi fi soţie Pănă voi fi vie! Novac, dacă îmi vedea,
Săbioara îmi trăgea, De genunche îi da, De trei stînjăni se lungea, De trei coţi
se lăţa Şi pe mare mi-o lăsa, în loc de punte-o făcea, Tocma-n pat o răzima. Pe
sabie-apoi pleca Păn-de pat s-apropia, Suliţa mi-o întindea, De ea zîna se
prindea, Num-o dat-se opintea, Tocma-n ţărmuri o zvîrlea. Dacă zîna îmi scăpa,
Așa rău îmi căuta Şi Novac așa-i zicea: Ei, tu, zînă, mîndră zînă, Dar ce cauţi
așa rău, Gîndești c-o să te iau eu? Eu nu te iau de nevestea, Ci te iau eu
nororea După feciorul meu Gruia, Că-i mult nalt și subţirel, Parcă-i tras
printr-un inel! Cînd zîna îmi auzea, Tare se mai bucura, Deodată se scutura,
Păru-n cap îi gălbinea, Ca de aur se făcea; Apoi cu Novac pleca, Sus la munte se
suia, La cerdac ajungea, Mare nuntă rădica. Unde, Doamne, îmi pleca? Pe ei doi
de-a-i cununa în oraș, în Țărigrad. Dac-acolo ajungea, Zîna așa îmi zicea: Ei,
tu, taică, taie, Novace, Noi mai bine să nu mergem În oraș, în Țărigrad. Acolo-i
un negru-arap Cu solzi negri după cap, Buzele-s ca clisele, În dinţi ca
lopeţile, Măsăle ca rîșniţele, în unghii ca săcerile; Dac-Arapu m-o vedea, Pe
voi pe toţi v-o tăia, Numai eu oi rămînea, De mi-o rupe inima. Că s-a mai luat o
dată După mine să mă prindă, Şi eu bine am scăpat în cel măr mare rotat, Şi
de-atunci nu m-a aflat. Dacă Novac auzea, Cătră Gruia-așa zicea: Ei, tu, Gruio,
puiul neichii, Ia-mi tu albă rochioară Şi te fă o govioară; Sub cea albă
rochioară Ia luce de săbioară, De să-ţi fie soţioară; Cînd arapu ne zărește, El
lîngă tine s-oprește, Puţinel tu îl jignește, Cure-o neica de-l trîntește.
Gruia, cînd îmi auzea, Chiar așa el îmi făcea, Lua albă rochioară, Sub cea albă
rochioară Lua luce săbioară, De să-i fie soţioară, Şi se făcu govioară. În oraș
ei se băgau Şi-o dată îmi urezau; Arapul la prînz era Şi din gură-așa striga:
Dar ce viteji îs ăștia, De nuntă au rădicat, Cînd eu poruncă am dat Nuntă să nu
se mai facă Pănă fete-or bătrîni, Cosiţi albe-or împleti, De șele s-or gîrbovi,
Că doar pe zîna-oi găsi? Mai o dată urezau, Arapu-afară ieșea, Dar și dacă îl
vedeau, Toţii fuga îmi dau, Numai Gruia rămînea, Că e albă govia! Arapu, cînd îl
vedea, Gîndea că zîna era. De Gruia s-apropia Şi-ncepea de-a-l picicura, Dar
Gruia nu suferea, Că nu-i albă govia, Ci mi-e Gruia lui Novac, Care mi-e puiuţ
de drac. El napoi mi se da, Mîna-n rochie băga, Săbioara își trăgea, O dată o
fiuștura, Puţinel pe-arap jignea, Curea Novac și-l trîntea Şi capul îi tăia, în
sabie îl lua Şi la zîna îl ducea. Cînd zîna capul vedea, Tare se mai bucura, La
bisărică mergea, Cu Gruia se cununa. Napoi se-ntorceau, La cerdacul lui Novac,
Mare nuntă făceau Şi-ncepeau de se gostau. Sărea jocul tot jucînd Cu lăutarii
toţi zîcînd... Pentru să se pomenească La boieri ca dumneavoastră De povestea
novăcească! Colo jos la scăpătat, La cerdacul lui Novac, Este-un cort mare
rotat. Dar sub cort ce mi-și era? O măsuţă mitutea, De nouă stînjeni de lungă Şi
de șeapte palme-n dungă, O masă frumos întinsă, Cu albe făclii aprinsă, Dar la
masă cine-mi șeade? Tot bătrînul de Novac, Tot desculţ și dezmăţat, Numai cu
gugimanu-n cap; Faţa-i albă ca hîrtia, Iară barba-i ca colia; Cu trei noduri la
musteţe, Şi cu șeapte creţe! Lîngă el cine-mi ședea? Vro cincizeci de Novăcești,
Vro cincizeci de veri primari, Vro cincizeci de nepoţei Şi cincizeci d-ăi
mărunţei. Toţi beau și să ospătau Şi voie bună făceau, Numai Gruia lui Novac
Nici nu bea, nici nu mînca, Nici voie bună n-avea. Novac din gură-mi grăia:
Gruio, Gruio, puiul meu, Măi copile, dragul meu, De ce șezi tu supărat, Nebăut
și nemîncat? Gruia din gură-mi grăia: D-oi tu, tăicuţă Novace, Voie bună cum
mi-oi face, Că văd vrîstniceii mei Că sînt toţi însurăţei, Cu copiii cît și ei.
Însoară-mă, taică,-nsoară, Că barba mă-mpresoară, Şi mustaţa îmi strică faţa;
Iar de nu mi-i însura, Vei păţi-o tu așa, Eu hoţ mă voi face Şi nu ţi-oi da
pace, Acas-oi veni, Pe tine te-oi omorî, Pe mamă oi văduvi! Novac, cum îl auzea
Pe Gruia vorbind așa, Palma zbici mi-o făcea, Peste faţă mi-l lovea Şi sîngele
îi pornea, Tot sînge d-ăl închegat, Cu măsele mestecat. Ş-apoi astfel îi grăia:
Gruiţă, copil de rînd Şi cu capul cam bolînd, Tu nu ești de însurat, Toate
fetele te bat Şi nici un război n-ai spart. Că eu cînd m-am însurat, Şeapte
războaie am spart, Şi buzdugan am avut, Buzdugan greu și temut, Buzdugan de nouă
pente, Toată panta nouă măji. Unde cu buzdugan dam, Multă vreme îmi săpam Pîn
buzduganul aflam, Şi la război cînd plecam, La dușmani groaznic eram: Cînd cu
buzduganul dam, O sută pe loc turteam, Mare rău le făceam. Ş-am luat pe mamă-ta,
Să nu crezi cu celaina, Ci-am luat-o cu sabia! Şi pe tin-te-oi însura Dacă tu te
vei lupta Cu fata sălbateca Din cîmpia Nistrului, Din marginea mărilor; Unde
Nistrul să cotește, Acolo fata trăiește, La o tufă de răchită, Acolo-i
fata-adormită! Cum Gruia îmi auzea, Nici o vorbă nu zicea, Turna-n grajdul
măturat, Scotea calul înșelat, Cu podoabe d-ăle noi, Cum îi data la război. Şi
pe el încăleca, Şi la fată îmi pleca, La tufa de gîrniţă, La fata sălbatică.
Cînd la fată ajungea, Culcată o găsea, Adurmită, vai de ea. Dar mare cît mi-și
era? În spate ca aria Şi în cap ca dania, Buzele ca clisele, Ochii ca tănerile,
Mînile ca bîrnele. Şi Gruia ce mi-și făcea? De pe cal să cobora, Cu piciorul
mi-o boldea, Fata mi să deștepta Şi în sus mi-și sărea. Pe Gruia îl întreba, Şi
Gruia îi povestea, Iar ea, dacă auzea, Tot în braţe mi-l lua Ş-așa tare îl
strîngea, Trei coaste i să rupea, Ş-apoi ea mi-l învîrtea Şi în nori îl repezea,
Trei zile pe sus îmi sta; Iar cînd jos mi-și pica, Mai trei zile mort ședea.
Cînd opt zile să-mplinea, Şi Gruia să deștepta, Dar pe loc el nu mai sta, Ci la
cal mi să ducea, Tot plîngînd și suspinînd Şi pe fată blăstămînd. Dar murgul ce
mi-și lucra? Foale la pămînt punea Şi Gruia încăleca, Apoi înapoi privea, Mai
cure fata, ori ba? Merge murgul boiestrind Şi Gruiţă tot gemînd... Cînd acasă
ajungea, Novacul din grai grăia: Ce atît-ai zăbovit, Ori cu fata te-ai iubit? Eu
te-aștept să vini rîzînd, Iară tu îmi vini plîngînd! Dar Gruia din grai grăia:
Las-o dracului fata, Că-mi va mînca viaţa! Cît oi fi și oi trăi, De-nsurat n-oi
mai vorbi! Iar Novac ce mi-și făcea? Milă de Gruia îi era Şi așa mi-i zicea:
Bea, Gruio, și te gostește, Şi goștii ţi-i omenește, Că eu-ndată voi pleca,
Capul fetei l-oi tăia! Şi cum astea le zicea, Calul din grajd și-l scotea Şi pe
el să arunca Şi la fată să ducea. Cînd la fată ajungea, Adurmită o găsea. Dar
Novac ce mi-și făcea? De pe murg să cobora Şi la fată să ducea, Cu potcoava-n
cap îi da Şi din grai așa-i grăia: Scoală, fată, nu durmi, Că nu-i vremea de
durmit, Ci e vreme de lovit! Şi Novac ce mi-și lucra? Mina sub brîu îi băga, De
trei ori o învîrtea Şi de vatră mi-o trîntea, Oasele îi pîrăia; Apoi sabia
scotea, Capul fetei îl tăia, în suliţă îl punea Şi acasă să ducea. Cînd acasă
ajungea, Pe masă capul punea; Iar Gruia cînd îl vedea, Friguri de moarte-l
prindea, Dar altcum să bucura Că l-a scăpat Precesta De fata sălbatica. Colea
jos și mai din jos, La cea rară de șușară, La cea mică de ciupară , Nu știu,
Doamne, ce s-aude? Că ţîpă și chiotește Şi cu dinţii tot scrîșnește, Şi de
chiotele lui Pică frunza codrului. Cine, Doamne, îmi ţipa? Țîpă-mi gol de
Dîrvij, Tot ţîpă și chiotește Şi cu dinţii tot scrîșnește Şi din gură-așa
vorbește: Dar crăp, Doamne, și pocnesc, Cu Novac să mă-ntîlnesc, Puterea să-mi
ispitesc, Zilele să-mi odihnesc! Nime-n lume nu-l aude, Făr bătrînul de Novac,
Din frumosul său cerdac, El din gură-așa zicea: Ei, tu, Gruio, puiul neichii,
Ian tu bine să te duci Colo-n vale-n codru verde, Nu știu bine ce s-aude, Că
ţipă și chiotește Şi cu dinţii tot scrîșnește, Şi de chiotele lui Pică frunza
codrului. Gruia, cum îmi auzea, Sus pe cal se arunca Şi prin codru îmi pleca.
Nici prea mult nu îmi umbla, Dar cu cine se-ntîlnea? Cu gol negru de Dîrvij,
Golu-i, Doamne,-n pielea goală, Piele neagră, ca de smoală. Pielea neagră îmi
plesnește, Sîngele îmi podidește, Sabia-mplîntată-n șold, Armele-s pe după bold,
Tot vorbea ș-o tot mîna: Dar crăp, Doamne, și pocnesc Cu Novac să mă-ntîlnesc,
Puterea să-mi ispitesc, Zilele să-mi odihnesc! Cînd Gruia mi-l vedea, Gînd de
moarte îl prindea Şi-napoi se-ntorcea, La Novac se ducea Şi așa din grai grăia:
Auzi, taică, dragă taică, Cînd pe mine m-ai făcut, Mai bin capu să-mi fi rupt
Decît eu să fiu văzut Pe gol negru de Dîrvij. Că-i gol, taică,-n pielea goală,
Piele goală, ca de smoală, Pielea neagră îi plesnește, Sîngele îi podidește,
Şi-așa din gură vorbește: Dar crăp, Doamne, și pocnesc Cu Novac să mă-ntîlnesc,
Puterea să-mi ispitesc, Zilele să-mi odihnesc! Cînd Novac îmi auzea, în chilie
se băga, Lăpăda ţoale domnești Şi-mbrăca călugărești. Călugăre se făcea, Sus pe
cal se arunca Şi prin codru îmi pleca. Tot mergea cît îmi mergea, La șușară
ajungea, Cu Dîrvij se întîlnea. Cînd Dîrvij mi-l ochea, Bună ziua mi-i da Şi din
gură-așa striga: Morţii tăi, măi glugă neagră, Să știi că te-omor, nu șagă, Că
de-acas-cînd am plecat, Așa tare am jurat: Cine-o veni-naintea mea, La toţi
capul jos le-o sta! Dar Novac așa-i zicea: Că eu nu sînt glugă neagră, Ci sînt
mic de covăcel D-ales fierul din oţel. Şi Dîrvij, cînd auzea, Așa bine îi părea
Şi din gură-așa zicea: Măi, tu, mic de covăcel, D-ales fierul din oţel, Ian na
tu sabia mea, Multă blag-am dat pe ea, Vezi, bun-o fi de ceva? Novac sabia lua,
De nicovală mi-o da, De doi stînjeni se lungea, De trei palme se lăţa, O dată o
fluștura Şi din gură-așa zicea: Măi gol negru de Dîrvij, Ian să nu te mai
căiești Cît pe lume mai trăiești Cîţi bani pe sabie-ai dat, Ci tu bine te
căiește Pe-a cui mînă se găsește. Că nu-s mic de covăcel, D-ales fierul din
oţel, Ci-s bătrînul de Novac, Ian te uită ce-o să-ţi fac! Sabia de cioc lua Şi-n
două o-ndupleca, Ş-unde-n Dîrvij îmi da, Pe două locuri îl tăia, în trei
dărabe-l făcea. Dîrvij rău îmi mai căuta Şi din gură-așa zicea: Că nimic nu mi-a
strica! Dar Novac îi răspundea: De nimic nu ţi-a strica, Ian clintește-te o
ţîră! Cînd Dîrvij mi se clintea, în trei dărabe pica... Pleca Novac șuierînd, Cu
murguţul boiestrînd. Ceva-n minte-și aducea Şi din gură-așa zicea: Uite, bată-l
Precesta, Dar bine l-am tăiat Şi-n inimă n-am căutat, Că ce inimă-o avut,
Patruzeci de veri am avut, Pre toţi el mi i-a pierdut! înapoi se-ntorcea Şi pe
loc îl despica, Inima-n două-i tăia, Din inimă ce ieșea? O năpîrcă îmi sărea,
După Novac să lua. Novac fugea, Năpîrca curea. Unde Novac tăbărea, Pe spate îmi
cădea, Sabia lîngă picior punea; Cînd năpîrca-l ajungea, Dintr-o dată-l
înghiţea; Sabia-n lături trăgea Şi năpîrca-o despica. Din năpîrcă ce ieșea? Trei
bîrdăuni îmi sărea, După Novac se lua, Tot fugea cît îmi fugea, La un plug se
abatea, Grapa de la plug lua, Bîrdăunii omora. La cerdac se ducea, Cu Gruia se
întîlnea, Mare gostie făcea! Cine, Doamne, îmi striga Şi poruncă-n ţară da, Din
colţu piaţului, Din casa-mpăratului? înălţatul împărat, Din oraș, din Țărigrad,
El poruncă-n ţară da: Cine-n lume s-o afla Porunca de-a asculta, Lu-mpăratu să-i
aducă Ce se vede strălucind Dasupra lu răsărit, Şi sara, și dimineaţa, Şi preste
toată viaţa, Aceluia i-o da Din cetate jumătate Şi din blagă-a treia parte.
Altu-n lume nu s-afla Porunca de-a asculta, Fără Gruia lui Novac, Copilul cel
dezmierdat. El la-mpăratu mergea Şi cu el rămas făcea Să-mplinească-a lui
poruncă Şi în grabă să-i aducă Ce se vede strălucind Dasupra lu răsărit Şi sara,
și dimineaţa, Şi preste toată viaţa. El acasă-atunci mergea Şi în grajd se ducea
Şi pe murguţu-l scotea, înșelat, împodobit, Cum mai bun de călărit. Şi pe el
încăleca Şi la covaci se ducea Şi murgul și-l potcovea Cu potcoavă de argint, Ce
n-am văzut de cînd sînt, Cu cuie de sîrmă-ntoarsă, Să prindă bine la coastă, Şi
sus drumul mi-l lua, Cătră răsărit mergea. De din sus de răsărit Era un măr
mare-nflorit, Cu vîrfu ajuns la ceri, Cu poalele jos, la mări. Dar sub măr cine
era? Şi cine se vedea? Era un Şerpe ca un bălaur Şi o Şerpoane ca un diavul.
Şerpele de mic ce era Zece lanţe cuprindea, Iar Şerpoaia-i și mai mare Şi-n lume
păreche n-are. Iar Gruiţa lui Novac, Copilul cel dezmierdat, Cînd acolo ajungea,
Pre murguţul și-l oprea Şi de Şerpe se mira, Cruce cu mîna-și făcea, La Dumnezeu
se ruga. Şerpele era-adurmit, Iar Şerpoaia pomenită. Şi Şerpoaia mi-i grăia Cînd
pe Gruia mi-l vedea: Cine dracu te-o-nvăţat Şi la noi te-o mînat, Acela capu
ţi-o mîncat, Că Şerpele-i adurmit, Dar, să fie pomenit, Cu tot cu cal te-ar
fi-nghiţit. Dar nici eu nu te-aș lăsa, Numa eu mi-s a făta! Iar Gruia, cînd
auzea, Mîna-n buzunar băga, Cămgia nouă o scotea, Ce-i la capăt plumbuiată,
Şi-atingea pe murgu-o dată, Murgu-atuncea îmi sărea, Şepte otară cu el trecea,
De Şerpe se-ndepărta. Şerpele se pomenea, Cătră mumă-sa zicea: Măiculiţă, maica
mea, Cine-aicea o venit Şi tu nu m-ai pomenit, C-ai știut că mi-s flămînd?
Maică-sa din grai grăia: N-o venit nime aicea, Că de cumva-ar fi venit, Maica
te-ar fi pomenit, C-am știut că ești flămînd. Şerpele nu se-ncredea, În coadă se
rădica Şi pre sus se uita Şi pe Gruia mi-l vedea, După el se arunca! Dar Gruiţa
lui Novac, Tot copilu-ăl dezmierdat, Capul-napoi întorcea Şi pre Şerpe îl vedea.
Atunci Gruia ce făcea? Buzduganu-n mînă lua, Buzdugan din nouă pene, Toată pana
nouă maje. Cînd în Şerpe cu el da, Tocma-n patru se rupea, Pre Şerpe nu-l omora,
Numa cît îl ameţea. Iară Gruia ce făcea? Mîna-n buzunar băga, Cămgia nouă
scotea, Ce-i la capăt plumbuiată, Şi-atingea pe murgu-o dată. Murguţul se
spăria, Cu norii se mesteca, Opt otară îmi trecea. Şerpele se deștepta, După
Gruia se lua. Vedea Gruia că nu-i glumă, Că vedea c-o să-l ajungă, Săbioara și-o
scotea Şi-n mîna dreaptă-o lua; Cînd în Şerpe cu ea da, Sabia-n două se rupea,
Pe Şerpe nu îl tăia, Numa cît îl ameţea. Dar Gruia ce mai făcea? Mîna-n buzunar
băga, Cămgia nouă scotea, Ce-i la capăt plumbuiată, Şi mai dete-n murg o dată.
Murguţu se spăria, Nouă otară sărea, De pămînt nu ajungea. Şerpele se pomenea,
După Gruia se lua. Vedea Gruia că nu-i glumă, Nu mai se-ntindea la fugă,
Strîngea pe murgu-n fărboc Şi-l oprea el bine-n loc; Jos de pe el sărea Şi foc
pădurilor da, De trei părţi cu lemne verzi, Şi de o parte, cu uscate, Să ardă și
celelalte. Şerpe prin foc se băga, Tare rău se pîrjolea, Ochii din cap îi sărea
Iar cînd la Gruia ajungea, Şerpele așa-i zicea: Cine dracu te-o-nvăţat Foc
pădurilor de-ai dat. Că eu prin foc m-am vîrît, Tare rău m-am pîrjolit, Ochii
din cap mi-or sărit; Că tu foc de n-ai fi dat, Bine te-aș fi apucat, Iar acum
orb am rămas. Tu, viteaz cu flori pe-obraz, Vino iute, mi taie capu, Să-ţi ierte
Domnul păcatu! Dar Gruia nu se-ncredea De Şerpe-a se-apropia, Ci o suliţă el
avea, La picior și-o chitea Şi în Şerpe el dădea, Drept în frunte îl lovea,
Capu-n două i-l crăpa. Pe Şerpe mort îl lăsa, La-mpăratu se ducea Şi așa îi
cuvînta: înălţate împărate, Să trăiești cu sînătate! Unde tu m-ai ciupit, Eu
bine ţi-am isprăvit. Iar acum te rog să-mi dai Nouă cară de cele mari, Nouă cară
birișești, Alte nouă mocănești, Şi-o cumpane de cătane, Să-ţi aducem dumitale Ce
se vedea strălucind Dasupra lu răsărit Şi seara, și dimineaţa, Şi preste toată
viaţa. împăratu-l asculta, Apoi ce-o cerut îi da. Multă ţară să strîngea, După
Şerpe mi-și pleca, Şi la Şerpe ajungea Şi pe cară îl punea. Dar de mare ce era,
Tot în cară nu-ncăpea, Mai mult pe jos să trăgea, Şi mergea așa, mergea,
Păn-la-mpărat ajungea, împăratu cînd vedea, De Şerpe se spăria, Toate
ușile-ncuia. Dar și mai rău se temea, Că Gruiţa și-o lua Din cetate jumătate,
Din avere-a treia parte, Adecă cum au vorbit Cînd după Şerpe-o pornit. Dar
Gruiţa, el lua Numa cît îi trebuia: Nouă cară încărca Şi cătră casă pleca,
Lu-mpăratu îi zicea: înălţate împărate, Mai rămîni cu sănătate, Că de mine nu ai
parte. Eu sînt Gruia lui Novac, Copilul cel dezmierdat! împăratu-l auzea Şi
frumos îi mulţămea: Să fii, Gruio, sănătos, Ca un trandafir frumos, Vrednic de
laudă-ai fost! Iară Gruia ce făcea? Cămgia nouă scotea, Ce-i la capăt
plumbuiată, Dede-n murgu aspru-o dată, Peste sulaci îl lovea, Tare rău îl mînia,
Căci în sus mi-și sărea, Cu norii se mesteca, Păn-acasă ajungea. Cînd acasă
ajungea, Puţinel mai odihnea, Păn-și carăle-ajungea. Ospăţ mare se făcea, Multe
zile se-ospăta. Sus din codrii Mamului, La munţii Tălhanului, au născutu, s-au
făcut un copilaș mic de turc. O dată ţîţă mi-o supt, De doauă ori l-o scăldat,
Din leagăn mi-o plecat, La covaci mi s-o dus, Săcure ș-au făcut, Mică-i, Doamne,
de nimica, Numa de cinzăci de oce! N-haiducie o plecat, Haiducie-n vitejie.
Unde, măi, să ducea? La munţii Tălhanului, Sus, la codrii Mamului. Cum în codri
ajungea, Cu săcurea-n fag îmi da, Pînă-n muche mi-o băga. Oblîncele mi-așternea,
Şaua căpătîi punea, El să da de să durmeare, Așa-mi doarme de frumos Cînd doarme
cu fața-n sus: Cînd sufletu îmi răsuflă, Crengi în slavă le aruncă; Cînd sufletu
mi-și trage, Toate crengile s-apleacă, Păstă obraz mi-l izbea, Sîngile mi-l
podidea, El nici samă nu-și băga. Iar cinstitu de-mpărat, Puţîn somn mi-o somnat
Şi pă el l-o visat. Cheile mi-și luva Şi el, măi,-mi sloboza Pă cei cinzăci de
robași Care o fost de pierzare. Dacă el-i slobozare, Așa din gură-mi grăiare:
Voi, cinzăci ficiori, Voi să vă duceţi La munţii Tălhanului, Sus, la codrii
Mamului, Că-mi este, măi, este D-un copilaș mic de turc, De doauă ori l-o
scăldat, O dată l-o legănat, Din leagăn mi-o plecat. Dacă voi l-ăţi aduce, Viaţa
v-oi ierta, Acasă v-oi trimetea. Ăi cinzăci ficiori După el pleca Sus, la codrii
Mamului, La munţii Tălhanului. Umbla ei cît mi-și umbla, Păstă copil mi-și da,
Adurmit, măi, Subt un fag. Cum mi-l, măi, cum mi-l vedea, Ei mi să-nspăimînta,
Fuga la săcure-mi da, Toţi, măi, ei să rînduia Săcurea să mi o scoată, Nici unu
nu putea. Iar copilu mic de turc, Din vorbă și dîn zgomot, El în sus mi-și
sărea, Mina pă săcur punea Şi din mîn-o răsucea, Așa din gură-mi grăia: Voi,
cinzăci ficiori, Pă voi v-au adus zile sfîrșite-a voastre, negre păcate-a mele!
Cinzăci de ficiori La pămînt îngenunchea Şi de el să ruga: Vai, copilaș mic de
turc, Să faci bine păntru noi, Mai mult păntru Dumnezău, Că pă noi ne-o trimes
Preacinstitu de-mpărat, El la prînz te poftește. Copilașu mic de turc, Cum el,
măi, îmi auzea, Așa din gură-mi grăia: Duce-vă-ţi voi înainte, C-oi vini mai pă
urmă, Să nu zîcă măcar cine C-am vinit de vro frică. La-mpăratu mi-și pleca,
Cum-mpăratu mi-l vedeare, Friguri de moarte-l prindeare, El în pat să puneare.
Da copilu mic de turc Așa din gură-mi grăia:-Mpărate, măria-ta, Pă mine, măi,
m-adus-ai, Adă-mi și măicuţa mea, Să sug ţîţă de la ea! împăratu îmi grăia, Cîte
muieri era, Toate, măi, le rînduia, Țîţă lui, măi, ca să dea, Nu-l puteau a-l
sătura. Iar copilu-mi grăia:-Mpărate, măria-ta, Pă mine, măi, m-adus-ai, Adă-mi
și măicuţa mea. -Mpăratu să mînia: Voi, cinzăci ficiori, Să vă duceţi, măi, Sus,
în codru Mamului, La munţii Tălhanului, S-aduceţi și maica lui. Şi ei, măi,
mi-și pleca. Cum în codru ajungea, Păstă ea mi-și, măi, da, Alăind și văitînd,
De copilaș întrebînd. Cinzăci de ficiori Din gură-mi grăia: Haida, maico, să te
ducem, Măi, la copilașu tău, Că-i la cinstitu d-împărat, El la prînz l-o poftit.
Cum ea îmi pleca, Țîţa păstă spate-mi da, Poale largi îmi sumetea Şi ea fuga
mi-și da La cinstitu de-mpărat. Cum ea, măi, ajungea, Copilașu mi-o videa, După
spate să da, Sugea de să sătura. Dacă el să săturare, Așa din gură-mi
grăiare:-Mpărate, măria-ta, Pă mine, măi, m-adus-ai, Adă-mi, măi, și calu mieu!
Împăratu-mi grăia: Voi, cinzăci ficiori, Voi să vă duceţi, Sus, la codrii
Mamului, La munţii Tălhanului, S-aduceţi și calu lui. Lesne-i, măi, de a-l
aduce, Numa-i muncă d-a-l cunoaște. Copilașu-mi grăia: Lesne-i, măi, de a-l
cunoaște, Că are un corn în cap Şi-i cu perii ca de drac. Cinzăci de ficiori'
După cal pleca, Umbla cît umbla, Păstă cal dădea. Cum calu-i videa, Cu dinţi îi
mînca, Cu picioare-i omora. Din cinzăci ficiori, Cinci mi-o rămas, Abia ăia or
scăpat. La-mpăratu să duceare, Așa din gură-mi grăiare:-Mpărate, măria-ta, Ce
mai cal, măi, are el, Cu dinţii ne-o mîncat, Cu picioare ne-o omorît, Din
cinzăci ficiori, Noi cinci am rămas. Copilașu mic de turc, Cum asta-mi auzea,
Căpăstru-n mînă-și luva, După cal mi-și pleca, Sus, din codrii Mamului, La
munţii Tălhanului. Umbla cît umbla, Păstă cal mi-și da, Calu dosu întorcea Şi în
copilaș îmi da. Copilașu mic de turc Mîna p-on munte punea Şi în ceafă mi-l
lovea, Calu la pămînt cădea. Căpăstru-n cap îi băga, Pă cal el să-ncăleca,
La-mpăratu să ducea, Așa el mi-și grăia: înălţate împărate, Tu, măi, mie să-mi
dai Viteaz cu min-să să lovească, La mine să îndrăznească; Dacă tu nu mi-i da,
Unde capu tău îţi stă, Acolo picioarele! Împăratu-mi grăia: Ai, copilaș mic de
turc, Tu, măi, să mi te duci În oraș, în Țăligrad, La sărdacu lu Novac. Copilu,
cum auzea, Calu el încăleca, Şi el, măi, să ducea în oraș, la Țăligrad, La
sărdacu Iui Novac. Lua uliţi d-a rînda, Birturi d-a mărunta. Din gură-mi grăia:
Mor, măicuţă, ș-oi muri, Novăcești n-oi întîlni! Iară Novac ăl bătrîn În căfană
era, Din gură-mi grăia: Au, Ioviţă, puiu taichii, Ia ieși, taichii, pîn-afară,
Cin-pă noi ne pomenește? D-o fi vrun tare viteaz, Veste mie să mi-ţi faci; Da
d-o fi vun blăstămat, Să-i dai o palmă, să-l lași. Cînd Ioviţă îmi ieșea, Așa
din gură-mi grăia: Ai, copilaș mic de turc, Crucea ta și legea ta, Ce pomenești
pă taica? Iar copilu mic de turc Mina stingă-ntindea, De pămînt mi-l trîntea,
Mi-l lega, mi-l fereca, La obrîncă-l aninare, La obrînca calului. Copilu așa
grăia: Mor, măicuţă, ș-oi muri, Novăcești n-oi întîlni! Iară Novac ăl bătrîn,
Cînd el, măi, auzea, Din gură așa-mi grăia: Au, Gruiţă, puiu taichii, Ia ieși,
taichii, pîn-afară, Cin pă noi ne pomenește? D-o fi vrun tare viteaz, Veste mie
să mi-ţi faci; Da d-o fi vun blăstămat, Să-i dai o palmă, să-l lași. Cînd Gruiţa
îmi ieșea, Așa din gură-mi grăia: Ai, copilaș mic de turc, Crucea ta și legea
ta, Ce pomenești pă taica? Iar copilu mic de turc Mina stingă întindea, De
pămînt mi-l trîntea, Mi-l lega, mi-l fereca, La obrîncă-l aninare, La obrînca
calului. Copilu așa grăia: Mor, măicuţă, ș-oi muri, Novăcești n-oi întîlni! Iară
Novac ăl bătrîn N-avea pă cine mina, El afară-mi ieșea, Așa din gură-mi grăia:
Ai, copilaș mic de turc, Crucea ta și legea ta, Ce mi-ai legat ficiorii? Iar
copilu mic de turc Mina stîngă întindea Şi de piept mi-l luva, De pămînt mi-l
trîntea, Mi-l lega, mi-l fereca, La obrîncă-l aninare, La obrînca calului.
Copilu așa grăia: Mor, măicuţă, ș-oi muri, Novăcești n-oi întîlni! Iară Marcu
Cralovici în căfană îmi era. Cînd el îmi auzea, El afară îmi ieșea. Dar Novacu
ăl bătrîn Așa din gură-mi grăia: Aleu, nunaș Marcule, De cînd mama m-o făcut,
Asta ciudă n-am văzut: Tot legat și ferecat, La obrîncă aninat! Iară Marcu
Cralovici Milă lui să făcea, Buzdugan mi-și luva Şi din mînă-l răsucea, În
copilaș mi-l zvîrlea. Iar copilu mic de turc Mina stingă întindea, Buzduganu
sprijonea Şi din gură îmi grăia: Ai dat, Marcu, voinicește, să dau copilărește!
Cînd copilaș îmi zvîrlea, Mîna stingă îi frîngea, Mina stingă cu trii coaste.
Marcu la pămînt cădea Şi din grai mi-și grăia: Ai, copilaș mic de turc, De cînd
mama m-o făcut, Așa viteaz n-am văzut! Direptu-să mi-ţi spuni, De ce viţă de
sămînţă, De ce viţă îmi ești tu Așa tare și viteaz? Iar copilaș mic de turc Așa
din grai îmi grăia: Stătuși, Marcu, mă-ntrebași. Dirept să mi-ţi spun De ce viţă
de sămînţă, De ce viţă mi-s eu: Şi din neagra răzmeliţă Fost-a mama birtășiţă.
Nemeri-mi-o tăbărît, Vini Marcu Cralovici, Cu mama s-o culcat Şi pă min m-o
căpătat. Marcu, el cum auzea, Bine el să nădăiare, El în sus să sculare, După
cap mi-l luvare, Din guriţă-l sărutare Şi din grai mi-și grăiare: Eu mi-s Marcu
Cralovici, Tu ești Miloș Cobilici, Ficiorelu și al mieu. Cum copil îmi auzea,
din mînă mi-l luvare, Şi el, măi, mi-l duceare, În șpital mi-l băgare Şi pă el
îl vindecare, Novăcești mi-i slobozeare. În birtuţ să băga, Şi ei, măi, mi-și
mai beare Şi trii zile și trii nopţi. Unde ei îmi pribegeare? Tomna-n Țara
Rumînească, Pentru să să pomenească La boieri, la dumneavoastră. La boieri s-o
pomeni Pînă soare-n cer va fi! în orașu București, La cele case domnești, în
curtea lui Mizil-crai, De dincolo de plai, Frumoasă masă mi-e-ntinsă Şi multe
tacîmuri pusă. Dar la masă cine-mi șade? Şed boierii plaiului Şi stîlpii
divanului, Caimacamii tîrgului, Sfeșnicii împăratului. Dar la masă ce mănîncă?
Numai cegă și păstrungă Şi galbenă caracudă, Şi pește d-ăl mărunţel, De mor
boierii de el! Să vezi, burtă de morun, C-am auzit din bătrîni C-ăla e pește mai
bun. Dar cînd fu cam la beţie, Colea-n dalba veselie, Carte albă pica, Carte de
la-mpărăție A venit la cea domnie. Dar în carte ce scria? Să dai fiu din trupu
tău, Să slujească curţiei, Curţiei cetăţiei, D-a rînd cu ienicerii! Mizil-crai,
cînd o citea, De la inimă ofta, Păr galben dărăpăna, Faţa albă zgîria, Cu
pumnii-n piept se bătea, Că el băieţi nu avea, Decît trei pietre de fete,
Frumoase, încondeiete, Pe anume le chema: Pe a mai mare, Darda, Mijlocia,
Ilinca, Ş-a mai mică, Mizilca. Darda așa de vedea, Lui taică-so cuvînta: Alei,
taică, taic-al meu, Ce intri-n casă oftînd, Perișor dărăpănînd, Faţă albă
zgîriind? Tat-so pricina spunea, Cărticica o citea. Darda-atuncea ce-mi grăia:
Să-mi dai cal de călărie, Haine de călătorie, Şi bani mulţi de cheltuială, Şi
frîu bun pentru struneală, Că-oi sluji eu curţiei, Curţiei cetăţiei. Mizil-crai,
dac-o-auzea, Mai degrabă poruncea, Bărbieru-aci venea, Frumușel mi-o tundea,
Mi-o tundea ca voinicește, îi lăsa chică deliește, îi da cal de călărie, Şi
haine de primeneală, Şi mulţi bani de cheltuială. Dacă bine se-mbrăca Şi pe cal
încăleca, Mina taică-său pupa, Drumuleţu apuca. Dar Mizil-crai ce-mi făcea?
Pe-altă parte dedea, D-a prostăvala se da, Mare lup se făcea,-Naintea fetii
ieșea. Fata, știi, ca femeia, Lupu, frate, cînd vedea, Mare frică-o apuca,
îndărăt calu-ntorcea; Fugea calu cît putea, Şi ea din gură striga: Sai, taică,
nu mă lăsa, Mă mănîncă lupoaica! Taică-so-atunci ce făcea? D-a prostăvala se da
Şi iar om se făcea, Cu pumnii-n piept se bătea Şi din gură îmi grăia: Sărăcuţ de
maica mea, Că sluţii eu pe Darda Şi n-am ales nimica, Mă taie împărăţia! Ilinca,
de auzea, Din guriţă-mi grăia: Alei, taică, taic-al meu, Nu-ţi mai strica capul
tău. Oi sluji eu curţiei, Curţiei cetăţiei. Să-mi dai cal de călărie, Şi haine
de primeneală, Şi mulţi bani de cheltuială. Mizil-crai ce mi-și făcea? Ca și pe
Darda-o tundea, Ce cerea, îi împlinea, Ş-apoi drumu-i arăta. El pe alt drum
apuca, D-a prostăvala se da, Mare urs se făcea,-Naintea fetii ieșea, Colea, la
podu d-argint, Ce nu s-a mai pomenit. Ilinca cînd îl vedea, Ştii, ca varga
tremura, îndărăt calu-ntorcea, Pinteni calului dedea Şi din guriţă striga: Săi,
taică, nu mă lăsa, Mă mănîncă ursoaica! Taică-so atunci ce făcea? D-a prostăvala
se da Şi iar om se făcea, La palatu lui mergea, în cămară se-nchidea Şi plîngea,
frate, plîngea, Inima i se rupea Şi din gură tot zicea: Sărăcuţ de maica mea, Că
sluţii eu pe Darda, Ş-acuma, pe Ilinca, Şi n-am ales nimica, Mă taie-mpărăţia!
Mult timp, frate, nu trecea, Mizilcuţa ce-mi facea? La taică-său se ducea, Voie
de la el cerea Să slujească curţiei, Curţiei cetăţiei. Taică-său voie-i dedea Şi
toate ce-i trebuia. Frumos fata se-mbrăca, O boldeicuţă lua, Care crescuse cu
ea, Pe cal încăleca, Mina taică-său pupa, Drumuleţu apuca. Taică-său ce mi-și
făcea? Pe altă parte dedea, D-a prostăvala se da, Mare șarpe se făcea, Şarpe
balaur, Cu coada de aur, Ochii-n cap ca de taur, Să vadă de-o speria. -Naintea
fetii ieșea, Dar Mizilca ce-mi făcea? Jos de pe cal se da, în trei chingi îl
închinga, Paloș pe mischiu trăgea, Pe cal iar încăleca, Dupe șarpe se lua, Să-i
taie căpăţîna, Să isprăvească treaba Care s-a legat cu ea. Pe șarpe l-apropia,
Dar cînd era ca să dea, Taică-său ce mi-și făcea? D-a prostăvala se da Şi iar om
se făcea Şi din gură-așa grăia: Stăi, taică, nu mă tăia! Fata tare se mira Şi
din guriţă grăia: Sărăcuţ de viaţa mea, îţi tăiam căpăţîna! Taică-său
o-mbrăţișa, în față o săruta Ş-apoi drumu-i arăta. Mergea calu buiestrînd,
Mizilcuţa tot rîzînd. Mergea, frate, ce mergea, La-mpărăţie ajungea, La poartă
descălica, împărăteasa-o vedea Şi-mpăratului zicea: împărate luminate, volnic
ești pe lume toate! Ăst voinic ce ne-a sosit Eu nu cred că e voinic; împăratu-o
asculta Şi din gură îi zicea: Taci, femeie, nu-i așa. Dar de ea nu se cura, Că
ea iată ce cerea: Prin tîrg să o trimitem, Cu cincizeci de ianiceri, Tot feciori
de mari boieri, Prin tîrgu cu furcile Şi cu buzduganele. Femeie ea dac-o fi, La
furci o năvăli; Iar voinic dacă o fi, La buzdugan o năvăli, Un buzdugan ș-o lua,
atunci poate-oi credea. Împăratu de vedea, Degrab poruncea Cu ieniceri de pleca
Prin tîrgu cu furcile Şi cu buzduganele. Dar boldeica feti-i spunea Ce a zis
împărăteasa. Cu ienicerii pleca Şi prin tîrg se plimba, Ea la furci nu se uita,
La buzdugane năvălea, Un buzdugan ș-alegea, D-o mie cincizeci de-oca, Toarta,
patruzeci venea. În mînă mi-l lua, De genuche mi-l trîntea, De rugină-l scutura,
Ca laptele îl făcea, Ca soarele strălucea. La brîu mi-l așeza, Cinci sute de lei
plătea. Ianicerii o vedea, îndărăt se-ntorcea Şi-mpăratului spunea. Mult timp,
frate, nu trecea, Iar venea-mpărăteasa Şi-mpăratului spunea: împărate luminate,
Volnic ești pe lume toate! Ăst voinic ce ne-a sosit Eu nu cred că e voinic, La
baie să-l trimetem Cu cincizeci de ianiceri, Tot feciori de mari boieri. Căci
cînd ea s-o dezbrăca, Ianicerii o vedea, Mie ei îmi vor spunea Şi tocma-atunci
oi credea. Boldeicuţa ce făcea? Mizilcuţii îi spunea Ce-a zis împărăteasa.
Mizilcuţa ce-mi făcea? Hîrtie albă lua, O scrisoare făcea, în patru colţuri o
ardea. Dar în ea ce mi-și scria: împărate luminate, Tuturor faci tu dreptate!
Vestea rea am primit, Taică-meu a murit, Şi alţii s-au sculat, Moșiile mi-au
luat Şi sărac m-au lăsat. Te rog, drumul să mi-l dai, C-am slujit eu curţiei,
Curţiei cetăţiei. Împăratu, așa d-auzea, Mai degrab drumu îi da, Pe Dunăre mi-o
pornea C-o sută de ianiceri, Tot feciori de mari boieri. Dincolo ea trecea, La
taică-său ajungea, Taică-său cînd o vedea, în braţe mi-o îmbrăţișa C-a isprăvit
bine treaba Care s-a legat cu ea. Icea,-n Țara Românească, Boieri, să se
pomenească! Mai ziceţi, boieri, amin, Daţi cu oala să bem vin, Să cîntăm altu
mai bun. Mă plătii cu cîntecul Ca și lupu cu crîngul; Cît trăiește, libovește,
Pînă pușca-l dobîndește, Dă pielea și se plătește: Pielea o dă la tăbăcar,
Tăbăcaru la blănar, Şi mi-o poartă boieri mari; Iar carnea la lăutari, Şi maţile
la cobzari. Cea fată de frînc, Făcută c-un turc, Umblă prin crăcuţă Ca o
porumbiţă, S-o pup în guriţă, Că mult e drăguţă! Trei zile de vară, Trei de
primăvară, Ea-mi striga p-afară: Cine s-o găsi, Şi s-o afla Şi s-o adevăra. Şi
ea avea: La umbră de tisă Mare masă-ntinsă, Mare, de batistă, Cu făclii aprinse.
Dar la ea cine ședea? Patruzeci de diaconese, Cincizeci de căimăcănese Ş-o sută
de preotese. Dar în capul mesei? Nicolai-Strojai, Domn de peste plai, Este-n
ţoale strimte, Dar e prost de minte, Ibomnicul fetei. Cea fată de frînc, Făcută
c-un turc, ea-mi striga, Trei zile de vară, Trei de primăvară: Cine s-o găsi Şi
s-o afla Şi s-o-adevăra Mie ca să facă, Sus, vie pe mare, Sus, la galane, Cu
nouă răzoare; Jur-prejur de vie, Gutui și lămîie Şi cu zarzachie, Cum îmi place
mie, Şi mie, și ţie, Verde usturoi, La noi amîndoi? Dar în mijloc de vie, Frate,
ce să fie? O lină fîntînă, Cu zălugi de sîrmă, Ciutură de sticlă, Inima-mi
despică! Apă curgătoare, S-o pui prin pahare, S-o treci pe la doamne Şi pe la
cocoane. El se găsea, Niculae-Niculcea, Fecioraș de sîrb, Bașmarghiol de tîrg.
Pe calu-i stîrcit, Cu părul zbîrlit, Fuge amărît. La fată-mi venea Şi ea-mi
spunea: Niculae-Niculcea, Tu dacă-mi vei face O vie pe mare, Sus, la galane, Cu
nouă răzoare, Cu aracii noi, Cu strugurii moi; Cu aracii albi, Cu strugurii
negri; Tu dă mi-oi făcea, Eu te-oi lua, în palat te-oi sui Şi tu oi stăpîni
Moșii de moșii, Al meu domn să fii. Niculae-Niculcea, Cînd o auzea, Rău să
întrista. La cal alerga, începea a plîngea. Calul îi zicea: Stăpîne, stăpîne,
Taci, nu mai plîngea, Nu te întrista, Nu te supăra, Nu te speria; Să te ţii pe
mine, Să te port prea bine. Tu ca să și iei: Măldărel de fîn, Ciocănel la brîu,
Toporaș în mină, Disăgei cu pîine. Şi el îmi lua, Şi el îmi pleca, Şi el îmi
zbura, În munte să suia, Și un brad tăia Şi el mi-l scobea, Tei jupuia, Cal de
înhăma, Pe mare dă-l da Şi el îmi pleca: Din vîslă vîslind, Din cîrmă ţinînd,
Tot vie sădind. Sara d-o sădea, Dimineaţa scula, Basmaua lua, Struguri aduna. În
basma-i punea, La fată pleca. Dar Niculae-Strojai, Crai de peste plai, Ocheanul
punea, Pe el îl vedea, La fată-mi striga: Fă, fată de frînc, Făcută c-un turc,
Ce ai poruncit Hoţul ţi-a făcut! La fată-mi venea, Strugurii îi da, în braţe îl
lua Şi mi-l săruta, Apoi îi zicea: Niculae-Niculcea, Fecioraș de sîrb,
Bașmarghiol de tîrg, Ce ţi-am poruncit Tu mi-ai făcut Dar ai să mai faci. Tu ca
să te duci La muntele nalt, La vîntul turbat, La mărul mușcat, Mușcat de haiduci
O sută și cinci. Tu ca să aduci O mînă de frînc Şi c-un cap de turc, Lemnul lui
Cristos, Lemn de chiparos, Miroasă frumos, Tu d-oi aducea, Eu te-oi lua, în
palat te-oi sui Şi tu oi stăpîni Moșii de moșii, Al meu domn să fii.
Niculae-Niculcea, Cum o auzea, La cal alerga, începea a plîngea. Calul l-auzea
Şi astfel îi vorbea: Stăpîne, stăpîne, Taci, nu suspina, Taci, nu lăcrăma; Eu
te-oi scăpa. Ține-te pe mine, Să te port prea bine. Tu ca să și iei: Măldărel de
fîn, Să ţie la drum, Ciocănel la brîn, Toporaș în mînă, Butoi cu rachiu, Să ne
veselim. Apoi îi spunea Maramă de scotea, Ochii de-i lega, Să nu ameţească. Ăl
cal amărît, Cu părul zbîrlit Şi de șea bătut Şi scurt de picior, Te scapă din
zor! Dar el să gătea Şi să pregătea. El mi-și pleca. Crez, Dumnezeu vrea! în
munte să suia Şi el îmi lua O mînă de frînc Şi c-un cap de turc, Lemnul lui
Cristos, Lemn de chiparos, Miroase frumos! În disagi le băga Şi el scobora: Tot
din pantă-n pantă, Tot din scară-n scară, La fată venea. Niculae-Strojai, Domn
de peste plai, Ocheanu-l lua, La ochi îl punea, Pe el îl vedea, Din gură-mi
striga: Fă, fată de frînc, Făcută c-un turc, Ce ai poruncit Hoţul ţi-a făcut! La
fată-mi venea Şi-n mînă i le da. Ea să mulţumea, în braţe îl lua Şi mi-l
giugiulea Şi mi-l săruta. Apoi îi zicea: Niculae-Niculcea, Fecioraș de sîrb,
Bașmarghiol de tîrg, Ce ţi-am poruncit Tu mi-ai făcut. Dar tot să-mi mai faci.
El, cînd auzea, Foarte să-ntrista, Din gură-mi grăia: Dar ce-am să-ţi mai fac?
Tu ca să te duci Joi de dimineață La gheaţă-rășneaţă, Unde viteji se strîng Şi
la rînd să pun Şi ei să-ntrec. Tu d-oi întrecea, Eu te-oi lua, în palat te-oi
sui Şi tu oi stăpîni Moșii de moșii, Al meu domn să fii. El mi-și pleca, La cal
să ducea, începea a plîngea. Calul d-auzea, Din gură-i zicea: Stăpîne, stăpîne,
Taci și nu mai plînge. Tu ca să aduci Potcovar nemţesc, Să mă potcovească Şi să
mă-ntărească Cu potcoave de argint, Cum nimenea n-a văzut; Cu potcoave de alamă,
Să ţie bine la goană Şi la jurata de piatră. Dar el ce-mi făcea? El să prezenta
Joi de dimineaţă La gheaţă-rășneaţă. Cînd el ajungea, Acolo-mi găsea: Cincizeci
de viteji bătrîni, Cincizeci de viteji' mai juni. Ei să rămășea, La rînd să
punea, Drumul cailor da. Nicolai-Niculcea în urmă rămînea, Calu-nfierbînta,
Drumul îi da. Calul îmi zbura, Pe toţi întrecea. Unde el călca, Gheaţa să
spărgea, Mulţi să îneca. Ca năluca fugea, înainte la toţi ieșea, Cîţiva după el
sosea. Niculai-Neculcea, Fecioraș de sîrb, Bașmarghiol de tîrg, Biletul lua, La
fată-mi pleca. Nicolai-Strojai Crai de peste plai, Este-n ţoale strimte Şi mi-e
prost la minte, Ibomnicul fetei Ocheanul lua, La ochi îl punea, pe Niculcea
zărea, La fată striga: Fă, fată de frînc, Făcută c-un turc, Ce ai poruncit Hoţul
ţi-a făcut! Cînd el mi-și venea, Biletul i-l da Şi ea îl citea. Verde de năut,
Vedea c-a izbutit, în braţe-l lua Şi mi-l giugiulea Şi mi-l săruta, În palat îl
suia. Calul mi-și striga: Stăpîne, stăpîne, N-ai milă de mine Ce-am mai alergat,
Ce-am mai trepădat, Unghii de mi-am spart, Ş-acum stau la gard, legat, Şi tu
dormi cu doamna-n pat, Iar eu stau aici uitat, Nebăut și nemîncat, De niminea
nentrebat. Verde avrămeasă, Calul și-l uitasă. Calul mi-și striga: Stăpîne,
stăpîne, N-ai milă de mine Ce-am mai alergat, Ce-am mai trepădat, Unghii de
mi-am spart, Ş-acum stau la gard, legat, Şi tu dormi cu doamna-n pat, Iar eu
stau aici uitat, Nebăut și nemîncat, De niminea nentrebat. Fîn eu am nuielele,
Şi grăunţe, stelele! Doamna auzea, Pe Niculcea culca, Perini îi punea,
Afar-ieșea, Calul îl lua, în grajd îl băga Şi-i da orz după lopată, Ca să facă
spata lată; Fînișor verde-nflorit, între sărbători cosit. Iar calul mînca, Nici
din urechi nu mișca. Foiţică flori domnești, Din oraș, din București, L-ale case
mari domnești, De să văd din Stoienești, în curte, vere, în curte, nene:
Frunzuliţă lobodă, în curte la Ştefan vodă Multe carîte-au sosit, Multe sînt,
mărunte sînt. Sînt carîte jugrăvite, Pe dinăuntru poleite, Pe dasupra
șindrilite, Cu postav verde-nvelite. Şi cocoane-mpodobite, Tot de nuntă sînt
gătite. Că să-nsoară Iancu-vodă, Şi-l cunună Mihnea-vodă. Dar fata de unde-o ia?
Din oraș, din Dobrogea, De la Letinul bogat, Săvai, cîinele spurcat Şi de lege
lepădat, În cruce necreștinat Şi de toate-ndestulat, Şi de miere, și de unt, Şi
de aur, și de-argint, Bunătăţi de pe pămînt La el mi s-a-ngrămădit! Foaie verde
ș-o lalea, Şi cu nuntă cînd pleca? Ei pleca pe la Sîn-Petru, Şi de-abia ajungea
la Sîn-Metru. Conacul unde conăcea? La lacul Cocorului, La puţul Porumbului, La
fîntina fierului, La părul cadiului, Acolo conăcea. De mîncare ce le da? O
junice le gătea, O junice le frigea, Şi-un berbece de frigare, La toţi le dă de
mîncare, Dar le dă de săturare. Bea vinul și să cinstea, Voia bună făcea,
Lăutarii le cînta Şi flăcăii juca. Şi boierii privea, Vin cu ploștile da, C-așa
li-i datoria De la Maica Precista, Din strămoși și din străbuni, De cînd e
neamul de romîni. Iar cu nunta îmi pleca, Mîna ziua și noaptea, Mîna de nu să
vedea, De Letin s-apropia. Dar Letinul ce-mi făcea? Bine ziua o știa Cînd nunta
o să îl ia, Porţile le-nzăvorea. Dar cu ce le-nzăvorea? Tot cu fierul plugului,
Cu fierul pămîntului. Vin cu butia aducea, Şapte buţi alăturea, Cum era una
și-alta. Săcurea-n mînă lua, La portiţă o punea. Dar Letinul ce-mi făcea? Sus în
pridor să suia, Ochean în mînă lua, în toate părţi să uita, Nunta mi-o năzărea
Şi bine mi-l sosea, Iacă nunta îmi venea. Dar Letinul striga, O dată pe
letinește, Al-dată ioiortomănește, Al treilea romînește, Săvai, ca Doamne
ferește! Îmi striga ce mi-și striga Şi din gur-așa zicea: Cine este mirele,
Mirele, ginerile, Să s-aleagă din nuntași, Din nuntași, din sichiorași Şi din
dalbii coconași, Şi din negrii ţigănași, Care sînt lăutărași, Că sînt și ei
drăgălași: Foicică foi de plop, Potolesc și ei cîte-un foc. Să s-aleagă mirele,
Mirele, ginerele, înalţe cu umerele, Ca șoimii cu-aripile, Ca să sară porţile,
Porţile și buţile. Ginerile, d-auzea, De cap să înspăimînta Şi la nașu-său pleca
Şi lui nașu-său spunea. Dar nașu-său sta, zicea: Taci, fine, nu te speria, Te
roagă la Dumnezeu Să trăiască nașul tău, Şi la Maica Precista, Să trăiască
nașă-ta, Ca să luăm pe fina, Ca să faci casă cu ea, Săvai, ca toată lumea. Dară
nașul cel mai mare, Tinerel ca și o floare, Ca o garoafă mirositoare, Cu toată
grija-n spinare, în picioare să scula, Ochii roată îi făcea, Peste toţi caii
căuta, Nici un cal nu-i plăcea. Cam la spate să uita, Foiţică matostat, Un
nepoţel de-mpărat! Foiţică măr sălciu, Călare p-un bididiu, Cu saiaua-nfiptă-n
brîu, Nepotul lui Ciubucciu. Dar nașul, dacă-l vedea, Jos din carîtă să da, Trei
mere de aur lua. La ăl băiat să ducea, Cu mere îl înșela Şi în braţe îl lua, în
carîtă îl punea, Alături cu nășica. Apoi calul îl lua, Bine-n chingi îl
strîngea, Cruce cu dreapta-și făcea, Picior în scară punea Şi pe cal încăleca.
Puţinel-l înfierbînta, Numai spumă îl făcea, Un zgîrbăcel îmi avea, Zgîrbăcel de
bumbăcel Şi la cap cam plumbuit, Pe la coadă alămit, Cu cinci litre de argint.
Şi pe cal l-a lovit, O dată-i sumuţea, Cu călcîile-i mai da. O dată-l mai
atingea, Ăle trei porţi sărea, Şapte buţi alăturea. Jos de pe cal să da, Drumul
în curte îi da. Porţile le deschidea, Carîtele de intra, Toată nunta, asemenea.
Postavurile așternea, Jos cocoane mi să da. Dar dînsul ce mai făcea? Vedriţa o
lua, De-o vadră și cinci oca, Lua vadra la srânga Şi burghiul la dreapta Şi pe
la buţii pleca, Pe toate le găurea, Tot vinul îl încerca, Care vinul îi plăcea,
în vădriţă lua, Pe la boieri mi-l da. Care vinișor mai dulce, Pe la cocoane mi-l
duce. Care vinul nu-i plăcea, Săcurea-n mînă luaŞi pe buţi se urca. Toate buţile
spărgea, Cercurile le tăia, Vinurile le vărsa, Uliţile le umplea. Nuntași
caii-și adăpa, Raţele de se scălda... Letinul sta, să uita Şi nimica nu zicea.
Dar Letinul ce-mi făcea? Iar al doilea striga: O dată pe letinește, Al-dată
iortomănește, Săvai, ca Doamne ferește, Ş-al treilea romînește: Care este
mirele, Mirele, ginerile? Să s-aleagă din nuntași, Din nuntași, din sichiorași
Şi din albii coconași, Şi din negrii ţigănași, Care sînt lăutărași, Că sînt și
ei drăgălași: Foiţică foi de plop, Potolește cîte-un foc... Să-mi cunoască
bastonul, Foiţică măr mustos, Cu care cap a crescut în jos? Ginerile, d-auzea,
De cap să-nspăimînta, Tot la nașul său pleca Şi din gură îi grăia: Foiţică
murele, Ce-i mai facem, nașule? Rău ne-a secat zilele! Dară nașul ăl mai mare,
Ca acest naș din astă seară, Care e cu grija-n spinare, Ține-l, Doamne, ca p-o
floare, Ca p-o floare mirositoare, El din gură îmi grăia Şi lui finu-său zicea:
Taci, fine, nu te speria. Fii tu naș în locul meu, Şi eu fin în locul tău, Că
ne-o ierta Dumnezeu. Foiţică ș-o lalea, Că te-om scăpa de belea Şi pe fina om
lua, Ca să faci casă cu ea, După cum e datina. Dară nașul ăl mai mare, Ca omul
cu grija-n spinare, Așa priceput era! O albie lua Şi cu apă o umplea. Bastonașul
i-l lua, Plută pe apă-l punea. Rădăcina-n jos trăgea, Vîrful în sus rămînea. Dar
Letinul ce-mi făcea? Nici p-aia nu-i lăsa. Prosoape de mătasă lua Şi pe sfoară
le-ntindea, În slăvi le ridica, Iar din gură îmi striga, O dată pe letinește,
Al-dată iortomănește, Săvai, ca Doamne ferește, Apoi striga romînește: Care este
mirele, Mirele, ginerile? Să s-aleagă din nuntași, Din nuntași, din sichiorași
Şi din albii coconași, Şi din negrii ţigănași, Care sînt lăutărași, Căci sînt și
ei drăgălași, Sînt și ei buni la cevași: Foiţică foi de plop, Potolesc și ei
cîte-un foc, Ca să taie sforile, Să cadă șervetele. Ginerile, d-auzea, Tot de
cap să-nspăimînta, Iar la nașul său mergea, Şi nașul său îi spunea: Taci, fine,
nu te speria, Roagă-te la Dumnezeu Să trăiască nașul tău, Şi la Maica Precista,
Să trăiască nașă-ta, C-o să luăm pe fina Ş-ai să faci casă cu ea, C-așa ţi-a
fost ursita. Dară nașul cel mai mare, Ca ăst naș din astă seară, Care-i cu
grija-n spinare, Ține-l, Doamne, ca p-o floare, Ca p-o floare mirositoare,
într-o zi de sărbătoare, El la băiat să ducea Şi iar calul i-l lua, Puţinel mi-l
plimba Pînă îl înfierbînta. Deodată de-i sumuţea Şi cu zgîrbaciul de-i da,
Unde-n slavă sărea Şi cu paloșul da, Sforile le tăia, Şervetele cădea. El după
cal sărea, Cu paloșul le croia Şi pe la cai le punea: De era cu calul murg, îi
da șervet de Cîmpulung; De era cu calul breaz, îi da șervet de atlaz. Pe la toţi
caii atîrna, La unul nu ajungea. Dară nașul ce-mi făcea? Sus în pridor să suia,
Unde Letinul sta, Şi la el să repezea, Şi din giubea îi tăia Şi la cal o
atîrna... Dar Letinul ce-mi făcea? Nici atuncea nu-i ierta, Trei fete aducea Şi
la prag le punea, Cum ne este datoria. Şi din gură iar striga: Care este mirele,
Mirele, ginerile? Să s-aleagă din nuntași, Din nuntași, din sichiorași Şi din
albii coconași, Şi din negrii ţigănași, Care sînt lăutărași, Că-s buni și ei la
cevași: Foiţică foi de plop, Potolesc și ei cîte-un foc, Să-și cunoască mireasa,
Cunune-se cu dînsa. Ginerele, d-auzea, Greu de cap să-nspăimînta Şi la nașul său
venea Şi din gură îi spunea: Foiţică murele, Ce-i mai facem, nașule? Mi s-a
amărît zilele Cu toate-ncercările! Nașul său, dac-auzea, Așa din gură-i zicea:
Taci, fine, nu te speria, Că nu merge treaba-așa! Roagă-te la Dumnezeu Să
trăiască nașul tău, Şi la Maica Precista, Să trăiască nașă-ta. Ce oi putea oi
făcea Şi te-oi scăpa de belea, Şi i-om lua noi fata, Şi te-oi cununa cu ea,
Pecum ne scrie legea. Săvai, nașul ce-mi făcea? Prin curte se plimba, O coastă
de cal găsea, Pe finul său îl lua, în casă cu el intra. Cînd la prag să ducea,
Nașul mai mare curaj făcea. Cu coasta fluciurea Şi din gură să răstea: Care este
mireasa? Că astă spată lată E gătită pentru cap de fată. Mireasa singură-ndată
Dacă nu s-o alegea, Asta capul îi va tăia! Dară nașul ce-mi făcea? El, frate,
să-mpiedeca Şi mărgăritare azvîrlea. Fetele nu culegea, Numai mireasa s-apleca
Şi mărgăritare strîngea; Atunci ei o cunoștea. Că ele un covor avea, La fel
îmbrăcămintea; Tot un stat și tot un fapt, Tot o geană ș-o sprinceană. Cînd
s-apleca mireasa Şi ea, frate, începea Mărgăritar a aduna, Mîna pe dînsa punea.
Letinul, dacă vedea, El din gură striga: Ține-o, ţine-o, n-o lăsa, C-aia este
mireasa, Cunună-te cu dînsa! Salbă de gît îi punea, Mamudele, asemenea, C-așa
le-i datoria. Şi de mină o lua, În odaie intra, Cu pahar vin închina, C-așa este
datina, Datina, datoria. Boierii cafea bea, Cu toții afar-ieșea, în căruţe se
suia Şi acasă îmi pleca. Ei pleca pe la Sîn-Petru, Abia ajungea la Sîn-Metru.
Cînd acasă ajungea, La biserică trăgea, Mireasa de cununa. Dar Letinul ce-mi
făcea? Şi el pochinzeri da, Nunta de o petrecea. Dară nașul ce-mi făcea? Pe
mireas-o cununa, Acasă cu toţi venea, O horă mare prindea, Lăutarii tot cînta,
Aluneasca o juca. Şi a fost o nuntă mare, De la munte pîn-la mare Şi a fost
nuntă domnească, De veci să se pomenească, Cu mari boieri și cocoane, Ca la astă
nuntă mare. La boieri ca dumneavoastră Noi facem cîntarea noastră. Tuturora ca
să fie Cu bine și cu bucurie! Foaie de năut, La umbră de nuc Doarme un haiduc,
Doarme un voinic. La umbră de nuc Murgu-i priponit De creangă de nuc Cu pripon
d-argint, Cum n-am mai văzut Pe-ntregul pămînt, Boieri, de când sînt; Murgu-i
priponit, Voinic aromit. Foaie ș-o lalea, Murgul ce-mi făcea? Murgul nu păștea,
Ci-mi tot rîncheza, Frîul răsucea, Potcoava-și bătea De mi-l deștepta. Voinic se
scula, La murg se uita, Din gură-i zicea: Dea, murgule, dea, Eu mulţi bani am
dat De te-am cumpărat. Furi te-ar fi furat, Lupi te-ar fi mîncat, De nu
mă-nduram Şi te cumpăram Şi mi te-ngrijeam. Iar tu te-ndurași De mă deșteptași
Tocmai cînd dormeam, Frumos vis visam: Und-mă logodeam C-o fată de crai Tot de
peste plai, A lui Mizil-crai, Cu cosiţa Deasă, Cu geana Sumeasă, Tînără Şi
grasă, Chip de puic-aleasă, Chip de jupîneasă! Murgul, d-auzea, Murgul ce-i
grăia? Din gură-i zicea: Stăpîne, stăpîne, Drag stăpîn al meu, Dat de Dumnezeu,
Visul ce-ai visat Este-adevărat: D-aia-am rînchezat, Frîu am scuturat, Din
potcoave-am dat Şi te-am deșteptat. Scoală și silește De mă potcovește, De
mă-mpodobește. Eu m-am silit, Eu am îngrijit Şi de-mpodobit, Şi de potcovit, Că
ţi-am poruncit Un cioltar de fir, Fir și bașbafir, Şi ţi-am pregătit Potcoave
d-argint Cum n-ai pomenit, Tot pe voia ta Şi de nunta mea. Stăpîne, stăpîne,
Drag Stăpîn al meu, Dat de Dumnezeu, Ia te scoală-ndată Şi te-ncinge bine,
Ncalică pe mine, Că ţi-o ședea bine, Şi eu mi te-oi duce La apșoara dulce, La
lină fîntînă, La colţ de grădină. Acolo s-adună Şi joacă-mpreună Fete craiovence
Şi fete jiience; Acolo îmi vine Şi fata de crai, A lui Mizil-crai, Cam de peste
plai; Dar iat-o că-mi vine-Ncalecă pe mine, Că ţi-o prinde bine! Foaie foicea,
Voinic se scula, Brîu își încingea, Arme își lua; Murg încălica, Drum își apuca;
Drum mai urca, Drum mai scobora De la deal la vale, Din vale la deal. Dar pe
cînd mergea, Cu ce se-ntîlnea? C-un car mocănesc Viind De la Jii, Bătînd
străgălii. Caii cine-i mină? Mocanul mărunt, Cu cojocul scurt, Încins tot cu
bete, Cu gluga-ntre spete. Mergea mocanul, Mîna voinicul Şi fugea murgul, Fugea
ca vîntul, Zbura ca gîndul. Voinicelul mînă Mai o săptămînă, Pîn-nu se mai vede
La Roșii-de-Vede, Pe pajiștea verde; Dar din ochi nu pierde P-ăl mocan mărunt,
Cu cojoc cam scurt, Cu car încărcat, În fier ferecat, Că-n car ce-mi ducea,
Cine-n car erea? A fată de crai, Cam de peste plai. Foaie ș-o lalea,
Acas-d-ajungea, Tot la taică-său Şi la maică-sa, Bine le părea, Frumos o primea,
Şi mi-o logodea, Şi mi-o cununa Cu tînăr voinic, Tînăr și chipos Ca un
Făt-frumos. Nuntă îmi făcea, Veseli petrecea, Danţuri dănţuia-N grădina
crăiască, Să se pomenească La cruci de voinici, La boieri d-aici. Joi dă
dimineaţă, Pă rouă, pă ceaţă, Vreme turburată Piste lumea toată, Plimbă-mi-să
poartă O babă bătrînă, Cu doi dinţi în gură, Cu ia dă sîrmă, Cu brîu dă lînă, Dă
păr dă cămilă. Dîn cîrji cîrjîind, Dîn ochi ea plîngînd, Dîn gură-ntrebînd Pă
cine-ntîlnind: Cine mi-a văzut, Pă drum ori pă cîmp, Un voinic trecînd?
Feţișoara lui, Spuma laptilui; Ochișorii lui, Două mure negre Coapte-ntr-un rug
verde, Coapte la pămînt, Neajunse dă vînt, Coapte la răcoare, Neajunse dă soare;
Sprîncenili lui, Pana corbului; Mustăcioara lui, Spicu griului; Călușălul lui,
Puiu zmeului; Şăuliţa lui, Țeasta zmeului. Chingulița lui, Două năpîrci negre,
Dîn guri încleștate, Dîn coade-nnodate, La el chingi sînt date. Frîuleţu lui,
Doi balauri galbeni, Dîn guri încleștaţi, Dîn coade-nnodaţi, La el frîu sînt
daţi; Pofilașu lui, Două năpîrci negre, Dîn guri încleștate, Dîn coade-nnodate,
La el pofil date! Mereu cîrjîind, Pă drum, peste cîmp, Mereu întrebînd, Nimini
răspunzînd. Şi tot cîrjîia, Pînă mi-ajungea, Dă Dunăre da, Din gură grăia:
Dunăre, Dunăre, Drum fără pulbere Şi fără văgaj, Drum dă la oraș! Nu cumva-ai
văzut Pă unde-ai trecut, Pă drum, piste cîmp, Un voinic trecînd? Dunărea-i
grăia: Tu, babă bătrînă, Cu doi dinţi în gură, Cu ia dă sîrmă, Cu brîu dă lînă,
Dă păr dă cămilă! Eu l-oi fi văzut, Nu l-am cunoscut! Gaica să ţi-l spuie: Un
voinicel nalt, Nalt și sprîncenat; Sprîncenili lui, Pana corbului; Feţișoara
lui, Spuma laptelui; Ochișorii lui, Două mure negre Coapte-ntr-un rug verde,
Coapte la răcoare, Neajunse dă soare, Coapte la pămînt, Neajunse dă vînt.
Mustăcioara lui, Spicul grîului; Călușălul lui, Puiu zmeului; Şăuliţa lui,
Țeasta zmeului; Chinguliţa lui, Două năpîrci negre, Din guri încleștate, Din
coade-nnodate, La el chingi sînt date. Frîuleţu lui, Doi balauri galbeni, Din
guri încleștaţi, Dîn coade-nnodaţi, La el frîu sînt daţi; Pofilașu lui, Două
năpîrci negre, Dîn guri încleștate, Dîn coade-nnodate, La el pofil date! Dunărea
asculta, Dîn gură zicea: Tu, babă bătrînă, Cu doi dinţi în gură, Cu ia dă sîrmă,
Cu brîu dă lînă, Dă păr dă cămilă! Eu n-am văzut Pă unde-am trecut, Pă drum,
peste cîmp, Astfel dă voinic! Dar tu să te duci La soră-mea Lună, Că ea
luminează Ziua pă uliţi, Noaptea pă costiţi. Ea l-o fi văzut Undeva trecînd, Pă
drum or pă cîmp! Baba îmi pleca, Pă drum îmi mergea; Dîn cîrji cîrjîind, Nimini
răspunzînd! La Lună ajungînd, Şi cum ajungea, Dîn gură zicea: Luniţă, Luniţă,
Cum ești luminoasă, Să-mi fii și voioasă! Cum luminătoare, Să-mi fii vorbitoare!
Nu cumva-ai văzut Pă unde-ai trecut, Pă drum, piste câmp, Vrun voinic trecînd?
Luna-i răspundea: Tu, babă bătrînă, Cu doi dinţi în gură, Cu ia dă sîrmă, Cu
brîu dă lînă, Dă păr dă cămilă! Eu l-oi fi văzut, Nu l-am cunoscut! Baba zicea:
Gaica' să ţi-l spuie: Un voinicel nalt, Nalt și sprîncenat; Sprîncenile lui,
Pana corbului; Feţișoara lui, Faţa laptelui; Ochișorii lui, Două mure negre
Coapte-ntr-un rug verde, Coapte la pămînt, Neajunse de vînt, Coapte la răcoare,
Neajunse dă soare. Mustăcioara lui, Spicul grâului, Călușălu lui, Puiu zmeului;
Şăuliţa lui, Țeasta zmeului; Chinguliţa lui, Două năpîrci negre, Dîn guri
încleștate, Dîn coade-nnodate, La el chingi sînt date. Frîuleţu lui, Doi balauri
galbeni, Dîn guri încleștaţi, Dîn coade-nnodaţi, La el frîu sînt daţi; Pofilașu
lui, Două năpîrci negre, Dîn guri încleștate, Dîn coade-nnodate, Pofil îi sînt
date! Luna asculta, Dîn gură zicea: Tu, babă bătrînă, Cu doi dinţi în gură, Cu
ia dă sîrmă, Dă păr dă cămilă! Eu n-am văzut Astfel de voinic, Pă drum, piste
cîmp, Undeva trecînd. Dar tu să te duci La soră-mea Ceaţă, Ceaţă negureaţă, Că
ea mi să lasă Şi mi să răvarsă Printre pomi mărunţi, Prin vîlcele-adînci Şi pă
munţi cărunţi. Ea l-o fi văzut Undeva trecînd, Pă drum, piste cîmp. Baba iar
pleca Şi mi să ducea, Dîn cîrji cîrjîind, Dîn gură strigînd, Nimini răspunzînd.
Şi ea să ducea, La Ceaţă-ajungea, Dîn gură zicea: Ceaţă, Ceţișoară, Să-mi fii
vorbitoare Cum mi-ești curgătoare! Eu te-oi întreba, Tu mi-oi răspundea: Nu
cumva-ai văzut Pă unde-ai trecut, Pă drum, piste cîmp, Vrun voinic trecînd?
Ceaţa îi zicea: Tu, babă bătrînă, Cu doi dinţi în gură, Eu l-oi fi văzut, Nu
l-am cunoscut! Baba îi zicea: Gaica să ţi-l spuie: Un voinicel nalt, Nalt și
sprîncenat; Sprîncenile lui, Pana corbului; Feţișoara lui, Spuma laptelui;
Ochișorii lui, Două mure negre Coapte-ntr-un rug verde, Coapte la pămînt,
Neajunse dă vînt, Coapte la răcoare, Neajunse dă soare. Mustăcioara lui, Spicul
griului; Călușălu lui, Puiu zmeului; Şăuliţa lui, Țeasta zmeului; Chinguliţa
lui, Două năpîrci negre, Dîn guri încleștate, Dîn coade-nnodate, La el chingi
sînt date. Frîuleţu lui, Doi balauri galbeni, Dîn guri încleștaţi, Dîn
coade-nnodaţi, La el frîu sînt daţi; Pofilașu lui, Două năpîrci negre, Dîn guri
încleștate, Dîn coade-nnodate, La el pofil date! Ceaţa asculta, Dîn gură grăia:
Tu, babă bătrînă, Cu doi dinţi în gură, Cu ia dă sîrmă, Cu brîu dă lînă, Dă păr
dă cămilă! Eu am văzut Astfel dă voinic. Iar tu să te duci La cei braji înalţi,
Nalţi și dăfăimaţi, Dă frunză încărcaţi. Acolo-i căzut, Dîn luptă rănit;
Frunză-a așternut, Cu frunză-nvălit! Baba, d-auzea, îndată pleca, Dîn cîrji
cîrjîind, Dîn ochi lăcrămînd, Dîn gură strigînd, Nimeni răspunzînd. Şi ea să
ducea Şi voinic găsea La cei brazi înalţi, Nalţi și dăfăimaţi, Dă
frunză-ncărcaţi, Acolo zăcînd, Dîn luptă rănit; Frunză-a așternut, Cu frunză
învălit. Mă-sa dă-l vedea, Ea începea, începea a plîngea. Voinic îi zicea: Tu,
măicuţa mea, Taci, să nu mai plîngi, Şi tu să te duci Pă vîlcele-adînci, Şi tu
să aduci Ierburi d-ale dulci, Să pui la răni mici; Apoi tu să cari Dîn vîlcele
mari Ierburi d-ale tari, Să pui la răni mari! Mă-sa să ducea Pă vîlcele mici,
Scotea burieni dulci, Punea la răni mici; Pă vîlcele mari, Scotea burieni tari,
Punea la răni mari. Şi ea-l căuta Şi mi-l vindeca, Apoi îl ruga Acasă-a pleca,
Iar voinicu nu vrea, El pă cal încălica, După oaste să lua, Pă mă-sa aci lăsa,
Mă-sa rămînea, Dîn ochi ea plîngînd, Dîn gură zicînd: Voinicu-i voinic, Mult
mi-e rînduit, Moară canunit! Şi-acas-să-ntorcea, Dîn ochi ea plîngînd, Dîn cîrji
cîrjîind. Jăman să-nsura, Fată își lua, Fată de romîn, De romîn sărac Verde
otrăţel, E din Brașovel Mîndră și frumoasă, Cu sprinceana trasă, Cu geana
sumeasă, în chip de jupîneasă Verde și-o lalea, Mă-sa nu vrea, Şi să mînia, Tot
o tătăra. Jăman să-mbăta, Odaia-nchidea. Mă-sa ce-mi lucra? La vizitii poruncea:
Voi, vizitiilor, Şi voi, surugiilor, Gătiţi trăsura, Să punem pe Lina, Noi să ne
plimbăm La măru-nflorit, La lacu rotund, Cela fără fund! Vizitiii asculta, Punea
pe Lina De mi să gătea; Trăgea trăsura, Pe Lina punea Şi-mi pleca cu ea La lac
ajungea, Caii îi oprea, Şleauri le lua, De mai răsufla. Dară Jămăneasa, Cinstita
crăiasa, Jos mi se da, Bolovani aduna, La Lina venea, La urechi i-atîrna. Vezi,
bolovănei în loc de cercei, Şi iar pietricele In loc de mărgele, S-o dea-n lac
cu ele; Verde de mătasă, Ca să nu mai iasă. Lina ofta Şi mi-și suspina.
Jămăneasa striga: Scoală, Lină, scoală De scoate ciorapul, Să măsurăm lacul, Că
mi te ia dracul! Lina plîngea Şi cu glas striga. Jămăneasa n-o auzea, La surugii
poruncea, Pe lac o arunca. Verde de năut, Domnul, ca un sfînt, Un mare pește
trimitea Şi pe Lina o înghiţea. Jămăneasa ce-mi făcea? La surugii poruncea,
Pornea trăsura, La curte venea, Mare masă așeza, Vin și rachiu bea, Lăutari
cînta Şi să-nveselea C-a scăpat de Lina. Jăman să trăzvea Tocmai cam seara, La
Lina-mi striga: Lină, Cătălină, Tînără zambină, Floare din grădină, Scoală,
Lină, scoală, Scoală de-mi așterne, Lino, ntre răzoare, Să-mi vie răcoare! Lina
nu-mi răspunde, Că n-are de unde. El să tăvălea Şi să văieta, Pe toţi întreba:
Unde mi-e Lina? Surugii spunea: Pe Lina am dus La măru-nflorit, La lacu rotund,
Cela fără fund. Ş-alta ș-o lalea, Așa a vrut mă-ta, Te-a scăpat de ea. Verde măr
dungat, Şi i-a atîrnat La gît pietricele În loc de mărgele, La urechi bolovănei
În loc de cercei, Să se ducă cu ei! Jăman, dac-auzea, în buzunar mina băga, O
cheie, frate, scotea, Lada iute deșchidea, Gălbiori mulţi că lua, La buzunar îi
punea, Fuga-n brașoveni da, Suluri de mătasă cumpăra, La nevodari le-mpărţea.
Nevodarii nevoade făcea, Nevoade mari de mătasă, Pe Lina s-o găsească.
Jăman-crai ce făcea? La lac mergea, Nevoade arunca, Un somn îmi prindea Şi mi-l
despica, Pe Lina găsea. Mugurel de mare, Mie mi să pare Pe-a gură de vale De-o
căscioară mare: Cu noauă celare, Cu noauă umbrare, Cu ferești în soare, în casă
cine șade? Cea maică bătrînă, Cu brîul de lînă, Cu ia de sîrmă, Cu păr de
cămilă, Cu doi dinţi în gură. Şi ea îmi avea: Noauă feciorei, Puișori de zmei,
Cu Voichiţa zece, Care mi-i întrece. Mai mari care este? Sfetil Constantin,
Legăior dintîi, Cel cu barba neagră Şi cu mintea-ntreagă, Ş-ăl om de ispravă!
Bine petrecea, Bine fericea, Mult nu trecea, La Voica venea Greci neguţători,
Dalbi împeţitori, Din nouălea ţări, Despre Nadolii, Cele trei pustii! Pe Voica-o
cerea, Mumă-sa n-o da. Din gură grăia Sfetil Constantin, Om făcut din plin:
Maică, maica mea, Dă-ţi pe Voichiţa, Fecioreaua ta, Surioara mea. Vremea i-a
venit De căsătorit, Că eu ţi-oi aduce-o Iarna de trei ori, Vara de cinci ori, Că
sînt sărbători. Ea îl asculta, Pe Voica mi-o da. Ciuma venea, Casa le lovea,
Toţi răposa. Maica rămînea, Şi ea ce făcea? În sfînta joia, Ciobu-n mînă lua,
Ciob și tâmîia. Şi ea pleca, Tot din stîlp în stîlp, Din mormînt în mormînt. Pe
toţi tămîia, Pe toţi îngrijea, într-un loc îmi sta, Din gură zicea: Maică
Constandine, Nici nu te tămîi, Nici nu te comînd Ca pe toţi de-a rînd. Ştii:
fcheru, oţălu, El să putrezească Şi să mucezească, Dar trupșorul tău Să nu
putrezească Pan tu mi-ei aduce Tot pe Voichiţa, Mi-a rupt inima! Blăstăm
l-ajungea, Dumnezeu că vrea. Pământu crăpa, Unde se-ntrupa Şi el să făcea:
Tronuleţul lui, Negru călușel; Pînzișoara lui, Ebînci calului; Măsureaua lui,
Chinga calului; Piedeceaua lui, Frîul calului. Şi el se-ntrupa, Sălta și zbura,
La noauă ani și jumătate. Şi el să ducea Prin negre-ntunerici, Prin sfinte
biserici. La Voica mergea, Pe Voica-o găsea în horă jucînd, Peșchire-mpărţind,
Lăutari cîntînd. Lîngă Voica să prindea, în horă de juca. Voica ce-i zicea?
Voinice, voinice, Ce minte te-ajunge Lîngă min-a te prinde? Da-știi, au nu știi,
Că eu mi-și am Noauă cumnăţei, Sînt ca niște zmei, Cu el face zece, Pe toţi mi-i
întrece! Şi noi sîntem noauă Și cu tine zece. Taci, Voichiţo, taci, Că eu sînt
neică tău Cel cu barba neagră Şi cu mintea-ntreagă. Voica ce zicea? Dacă-mi ești
neică, Unde ţi-e barba? Barba mi-am lăsat-o Odor la mormînt, Sub negru pămînt!
Mîna-n colan-i punea, După el mi-o arunca, Sălta și zbura. Şi el să-ntorcea Prin
negre întunerici, Prin sfinte biserici. Sus, pe rămurele Cîntau păsărele: Unde
s-a văzut Şi s-a pomenit Ducă-și mort pe viu? Voica auzea, Din gură zicea:
I-auzi, neică, I-auzi: Unde s-a văzut Şi s-a pomenit Ducă-și mort pe viu? Din
gură-i zicea: Voică, soru-mea, Alea-s păsărele, Stau pe rămurele, Cîntă
viersurele, Păcatele mele! Acas-ajungea, La ușe striga: Maică, maica mea,
Deschide ușa Şi na-ţi pe Voica, Fecioreaua ta, Surioara mea, Ți-a rupt inima!
Mă-sa de-auzea, Din gură zicea: Fugi, ciumo, de-acia, Sîlo Samodivo! Nu mă
ispiti, Că m-ai ispitit Păn-m-ai isprăvit, Şi de azi, de mîine, Să mă iei pe
mine! Din gură-i zicea: Voică, soru-mea, Strigă, Voico, acia, Că ţi se deschide,
Că eu mă duc Cal să priponesc, Trup să putrezesc, Vac să văcuiesc! Voica ce
făcea? Striga ce striga. Dacă vedea și vedea, Inel din dește trăgea, Pe
fereastră-l arunca, Inelul și-l cunoștea, Ușa-i descuia, în prag se-ntîlnea Şi
să-mbrăţișa Şi se săruta, Ştei se făcea, De se pomenea Şi s-o pomeni Cît soare
pe cer va fi! Pare-mi-se, pare Că zăresc pe mare Mică șeiculică, De talaji
stropită, La țermuri zvîrlită. În ea cine șede, Cine mi se vede? Cel Dăscal
Păscal, Ficior de muscal, Cîrmaciul mai mare,-N năcaz proptă tare, Cu Petru
Băcală, Ficiorel de ţară, Şi cu Ibra Ion, Coconel de domn. Cu ei mi-și ședea Şi
mi se vedea Patruzeci și cinci, Cinzeci fără cinci, Voinicei frumoși, înalţi și
pietroși: Groși la vînă, Buni de mînă, Laţi la ceafă, Buni la leafă. Dar Petru
Băcală, Ficiorel de ţară, La Păscal mergea Şi din grai grăia: Tu, Dăscal Păscal,
Ficior de muscal, De trei zile-ncoace Gura nu-ţi mai tace, Pravila-o cetești, Cu
pumni te zdrobești, Lăcrămioare-ţi pică, Mîndre slove-mi strică. Iar Dăscal
Păscal, Ficior de muscal, Lacrămi își ștergea, Lui Petru zicea: Tu, Petru
Băcală, Ficiorel de ţară, Tu dirept mă-ntrebi într-o strîmbătate, Eu dirept
ţi-oi spune într-o direptate. Pravila cetesc, Cu pumni mă zdrobesc, Lăcrămare-mi
pică, Mîndre slove-mi strică, La noi or picat, Cînd ploaia-au ploiat, Țăitunguri
din ceri Pe la amiazi ieri. Trei zile o ninge, Trei, ploaia-o ploua, Trei,
vîntu-o bătea, Neaua s-o topi, Apa s-o-nmulţi, Apa o crește, Luntrea ne-o
izbește, Talaji or veni, Luntrea ne-o zvîrli, Mîţe-om arunca, Luntrea-o
răsturna. Cu toţi ne-om-neca; Numai va scăpa Care-o ști-nota Trei zile pre foale
Şi trei în picioare, Alte trei pre spate Pîn-în ceea parte, Tot din vad în vad,
Pîn-în Țeligrad, Apa tot răzbind, Cu lopeţi vîslind, Vin din păhar bînd, în
trîmbiţi zicînd. Bine vorba nu găta, Pănă mi-și venea Trei furtuni de iarnă,
Trei de primăvară, Alte trei de vară Furtuna dintîi N-avea căpătîi, Dar cea din
mijloc Nu avea soroc, Iar a de pe urmă îmi venea cu spumă. Trei zile ningea,
Alte trei ploia, Trei, vîntu batea, Neaua se topea, Marea se umplea, Talaji îmi
venea, Venea cît putea. Iar Dăscal Păscal, Ficior de muscal, Cîrmaciul mai
mare,-N năcaz proptă tare, El se spăria, Mîţa arunca, Luntrea o oprea. Vîntu
mi-și bătea, Luntrea-o răsturna, Cu toţi se-neca, Numa îmi scăpa Cel Dăscal
Păscal, Ficior de muscal, Şi cu Ibra Ion, Coconel de domn, Şi Petru Bacală,
Ficiorel de ţară. Ei mi se sileau Şi toţi trei-notau Trei zile-n picioare, Alte
trei pe foale, Alte trei pre spate Păn-în ceea parte. La ziua din urmă Veneau
ăpi cu spumă, Drumu-l rătăcea, Nu putea-nota Tot din vad în vad Pănă-n Țeligrad.
La mijloc de apă Era-un stan de piatră; Ăla mi-l vedeau, De el se prindeau,
Păn-mai udineau. Dar Petru Băcală, Ficiorel de ţară, El bine îmi sta Şi mi-l
asculta Ce vorbe-i zicea Tot Dăscal Păscal, Ficior de muscal. Tu, Petre Băcală,
Ficiorel de ţară, Tu sama să-mi iai: Soţie să-ţi iai Pe soţia mea, Să fie a ta,
Să nu o sfădești, Ci s-o miluiești. Şi copilul meu E copilașul tău: Tu să mi-l
înveţi Şi să îl deștepţi. Şi murguţul meu, Sprintenelul meu, Tu să îl zobești Şi
să-l călărești Frumoșel ca mine Şi falnic ca mine. Vorba o sfîrșeau Şi toţi trei
plecau. Iară Ibra Ion, Coconel de domn, Şi Petru Băcală, Ficiorel de ţară, Capul
întorceau, Cu ochii s-uitau, Bine mi-și vedeau Pre Dăscal Păscal, Ficior de
muscal, Păn mi s-așeza Şi se îneca, Cine îmi scăpa Din toţi cîţi era? Tot Petru
Băcală, Ficiorel de ţară, Şi cu Ibra Ion, Coconel de domn. Ei bine-nota Şi mi se
ducea Trei zile-n picioare, Alte trei pre foale, Alte trei pe spate, Păn-în ceea
parte. Tot din vad în vad Păn-în Țeligrad , Apa împingînd Şi înaintînd, Vin din
păhar bînd, în trîmbiţi zicînd. Domnii auzea, Luntri trimetea, Ajutor le da,
Afară-i scotea. Iar ei ce-mi făcea? Frumos mulţămea Şi mi se ducea La doamna
Păscal, Nora din Muscal; Şi Petru Băcală, Ficiorel de ţară, Nevastă-o lua, Cu ea
se iubea, Pre Păscal jălind, Amîndoi trăind. Colo-n jos la mare Este-un birt în
cale; Cine mi-și șădeare? Cincizeci de voinici, Cincizeci fără cinci. Gros la
vin mi-și bea Şi să rămășa Să treacă marea Din genunchi-n coate, Cum altu nu
poate: Cu olba-nchinînd, Din trîmbiţi zicînd, Cu lula fumînd. Gros la vin mi-și
bea, La mare mergea, în mare să băga, Toţi să îneca. Cine-mi izbotea Şi marea
trecea? Pătru Căciulă, El, ficior de ţară, El marea-mi trecea Din genunchi-n
coate, Cum altu nu poate, Cu olba-nchinînd, Din trîmbiţi zicînd, Cu lula fumînd,
De la vad la vad Pin la Țăligrad. în Țăligrad ajungea, Napoi să-ntorcea. El o
mîndră mi-și avea, Pre Aniţa frumoșiţa, La margină-l aștepta. Cînd Aniţa mi-l
vedea, Poalele mi-și sufulca, în mare să băga, De sub mînă-l ia, Afară-l scotea.
Pătru Căciulă, Ăl ficior de ţară, El vrea să se-nsoare, Pre Anuţa s-o ia. Iar la
el cine-mi venea? O fată bogată, Dar era gușată. Din gură-mi zicea: Petre
Căciulă, îţi spun făr sfială: Pre mine mă ia, Să fiu soaţa ta, Măcar de-s
gușată, Ți-oi da gule de boi, Boceie de oi, Porci, vaci și cai, Tot ce vrei să
iai! Iar Aniţa mi-și zicea: Petre Căciulă, îţi spun făr sfială: Pre mine mă ia
Să fiu soaţa ta. Eu n-am nimica, Dar mi-s frumoșa, Ochișorii mei Mîncă boii tăi,
Sprîncenele mele Storăsc vacile tăle. Toţi boii mi-i da Şi el dac o vrea Patru
Căciulă, Cel ficior de ţară, Pre Aniţa îmi lua Şi gușata rămînea Cu toată blaga.
Marea-mi estă mare, Marea mărgini n-are! Într-al mijloc de mare Ostrov îmi era.
În ostrov ce-mi era? O mîndră băștea. În ea ce-mi șădea? -Mpăratu șădea;-Mpăratu
mi-avea, Tot pin băștea, Nește zărzălii, Nește merăzii, Iasă poame-ntîi, Să dăm
la copii. În mijloc de băștea, Nu-ș-ce răsărea, Nu știu, păr or măr? -Ntr-una
creștea,-Ntr-una-nflorea,-Ntr-una-mi lega Şi meră făcea; Meră de-arginţel Şi de
aurel. Sara-nsăra, Venea ce-mi venea, Măru-l culegea Şi mi-l dărîma, De rîs mi-l
lăsa. Ziua să făcea,-Mpăratu pleca, Pleca pin băștea, Pi la măr îmi da, Măru îl
găsea: Tot l-a dărîmat Şi l-a fărîmat, De rîs l-a lăsat. Acas-să ducea, Şi el
îmi avea, Trii ficiori avea, Şi lor le spunea: Cine estă asta De mi-a cules măru
Şi l-a dărîmat, Pe min-m-a săcat, Baș di la ficaţi. Că l-am pus cu mîna, Să ia
numai muma, Şi l-am pus cu sapa, Să ia numai tata? Atunci îmi zicea, Fecioru-ăl
mare-mi zicea Măi, tu, taic-al meu Şi-al lui Dumnezeu, Tu mie să-mi dai Tot
ţoalili tăle Şi armili tăle. La măr m-oi ducea, Mărul l-oi păzea Şi l-oi
străjuia, l-oi dobîndea, La tine l-oi ducea Şi l-oi judeca, Pe voia ta.
-Mpăratu, de-auzea, Bine-i părea, Țoalili-i da, Armili-i da, La măr să ducea, De
măr să lipea. Sara, cînd-săra, Venea ce-mi venea Şi-l amejuia, Pe măr l-adormea,
în măr să suia, Măru-l dărîma, De rîs mi-l lăsa. Ziua să făcea,-Mpăratu pleca,
Pleca pin băștea, Pi la măr îmi da, Măru îl găsea: Tot l-a dărîmat Şi l-a
fărîmat, De rîs l-a lăsat. Acas îmi mergea, La copii spunea. Al mijlocar zicea:
Măi, tu, taic-al meu Ş-al lui Dumnezeu, Tu mie să-mi dai Tot ţoalili tăle Şi
armili tăle. La măr m-oi ducea Şi eu l-oi păzea Şi l-oi străjuia. -Mpărat,
de-auzea, Bine-i părea, Țoalili-i da, Armili-i da, La măr să ducea, De măr să
lipea. Sara, cînd-săra, Lumea cînd cina, Venea ce-mi venea Şi-l amăjuia, Pe
măr-l adurmea. În măr să suia, Măru-l culegea Şi mi-l dărîma, De rîs mi-l lăsa.
Ziua să făcea,-Mpăratu pleca, Pleca pin băștea, Pi la măr îmi da, Măru îl găsea:
Tot l-a dărîmat Şi l-a fărîmat, De rîs l-a lăsat. Şi el ce-mi zicea? Care estă
asta De mi-a cules măru Şi l-a dărîmat, Pe min-m-a săcat, Baș di la ficaţi? Şi
l-am pus cu mîna, Să ia numai muma; Şi l-am pus cu sapa, Să ia numai tata. Ăl
mic îmi zicea, Ardiu-crăișor, Pedepsit cu dor, Ardiu făr de casă Şi făr de
nevastă. Din gură zicea: Măi, tu, taic-al meu Ş-al lui Dumnezeu, Tu mie să-mi
dai Tot ţoalili tăle Şi armele tăle, La măr m-oi ducea Şi l-oi străjuia Şi l-oi
dobîndea, La tin l-oi ducea Şi l-oi judica Tot pe voia ta. -Mpărat, de-auzea,
Bine-i părea, Țoalili-i da, Armili-i da, La măr pleca. Ardiu, de vedea, Departe
șădea, Cît dă cu dreapta. Şi sara, cînd săra, Lumea cînd cina, Venea ce-mi
venea, Trii zîne venea, în măr să suia, Mărame-ntindea, Meră-mi culegea. Ardiu,
de-mi vedea, Pușca o-ntindea. Pe el mi-l vedea Zîna mai mare, Cu grija-n
spinare. Din gură zicea: Ardiu-crăișor, Pedepsit cu dor, Ardiu făr de casă Şi
fără nevastă, Stăi de nu da, Nu ne săgeta, Noi ţie ţ-om da Pe zîna mai mică, Că
e frumușică, Ție ibomnică. Ardiu, de-auzea, La măr mi-alerga, Mîna punea Pe zîna
mai mică, Că e frumușică Şi lui ibomnică. Şi el-mi pleca, Cu zîna pleca, Pleca
pin băștea. Şi două zîne zbura, Pe cer să-nvîrtea, Din gură zicea:
Ardiu-crăișor, Pedepsit cu dor, Tu dacă-oi păzea Pe zîna mai mică, Așa mi-oi
avea-o. Dacă n-oi păzea-o, Şi tu n-oi avea-o. Ş-Ardiu pleca Cu zîna mai mică. El
mi-o iubea Şi ea să simţea, Grea să simţea, Pe-Ardiu mi-l loa, Cu capu-n poală-l
punea, Pînă-l adurmea. Mîna-n cap punea, Trii fire rupea, De Ardiu le lega. De
nu le lega, Nu să pomenea. Şi zîna-mi zbura. Ardiu, de vedea, El să pomenea, Din
gură zicea: Du-te, zînă, du-te, Pară viermănoasă, Nu mai faci tu casă! Zîna îmi
zicea: Ardiu-crăișor, Da ţie ţ-a spus Tot zîna mai mare, Cu grija-n spinare, Pe
cum m-oi păzeam, Așa m-oi aveam. Ardiu, de vedea, De-aciia pleca, Trii zile
mergea, Pistă-o casă da, Un foc îmi găsea La foc îmi găsea, Trii tartori șădea.
Tartorii de vedea, Pe-Ardiu-l vedea,-Nainte-i sărea, Ca ţapii prîșnea, Pe el
l-întreba: Ardiu-crăișor, Pedepsit cu dor, Ardiu făr de casă Şi făr de nevastă,
Ce-ai cătat în lume? Ț-ai pierdut din urmă! Ardiu, de-auzea, Din gură zicea:
Voi, tartorilor, Voi, aghipeţilor, Voi n-oţi fi văzut Pe zîna mai mică Pe-aicea
trecînd, Or n-oţi fi auzind De casa de zîne, Une-i pistă lume? Tartorii-i zicea:
Noi n-am auzit, Da-să fi văzut! Noi n-am cunoscut, Nici n-am auzit, De casa de
zîne Unde-o fi pe lume. Ei să gîlcevea. Ta-su mi-a murit, Papucu-a uitit Şi nu-l
a-mpărţit. Ardiu-crăișor zicea: Voi, tartorilor, voi, Ce vă gîlceviţi? Tartorii
zicea: Noi ne gîlcevim Că tata ne-a murit, Papucu-a uitit Şi nu-l a-mpărţit.
Ardiu zicea: Trii părale-aș da, Mie mi-l oţi da Şi voi v-oţi împărţea. Tartori,
de-auzea, Păpucu i-l da, Ardiu întreba: Verde foi de prun, Da-de ce e bun?
Tartorii zicea: Verde foi de prun, Dar di ce-estă bun? Pi apă oi mergea, Nu ti-i
scufunda, Nici nu te-i uda, Pliută vei mergea! De-aciia-mi pleca, Trii zile
mergea, Pistă-o casă-mi da, Trii tartori găsea. Tartori de-l vedea, Nainte--i
sărea, Ca ţapii pîrșnea, Din gură zicea: Ardiu-crăișor, Pedepsit cu dor, Ce-ai
cătat în lume, Ț-ai pierdut de nume. Da tartorii să certa: Ta-su mi-a murit, Şi
fiesu a uitit Şi nu-l a-mpărţit. Ardiu-crăișor zicea: Trii părale-aș da, Fiesu
mi-aţi da! Ardiu, de vedea, Trii parale da, Fiesu îl luva, Din gură zicea: Voi,
tartorilor, Voi, aghipeţilor, Verde foi de prun, Da-di ce e bun? Tartorii zicea:
Verde foi de prun, Da di ce e bun? În cap cînd l-oi loa, La mas-oi șădea, Şi tu
vei bea Şi te-oi veselea, Nima nu te-o vedea! De-aciia pleca, De mare îmi da,
Papucu mi-l loa, în picior îl băga, Pe marea pleca. El nu să uda, Nu să
scufunda, Pliută mergea, Trii zile mergea. -Ntr-al mijloc de marea El îmi găsea
Tot casă mică Si toată de sticlă. În ea cin șădea? Tartoru al mai mare, Cu
coarnele ca la cerb. El la foc șădea Şi tutun îmi bea, Tutun cărăgea, D-ăl ce
bea pașa. Ardiu, de-l vedea, începea a plîngea. Frică îi erea. Tartor, de-l
vedea, Nainte-i sărea, Ca ţapii pîrșnea, Din gură zicea: Ardiu-crăișor, Pedepsit
cu dor, Ardiu făr-de casă Şi făr de nevastă, Ce-ai plecat în lume, Ț-ai pierdut
din nume! Ardiu îmi zicea: Tartor, dumneata, Eu mi-am plecat Pe zîna s-o cat, Pe
zîna mai mică, Mi-a fost ibomnică. Şi ea mi-a plecat, Pe min-m-a săcat. Tu vei
fi văzut Pe-aicea trecînd, Or-n oi fi auzit De casă de zîne Unde-o fi pe lume?
Tartoru zicea: Şi eu bătrîn sînt, Şi eu n-am auzit De casa de zîne Une-o fi pe
lume. Ardiu, de-auzea, începea a plîngea. Tartoru zicea: Ardiu-crăișor, Stăi de
nu plîngea, Că mai știu una. Tartor, de vedea, Biciu-n mînă-l loa O dată-mi
pleznea, Marea trămura, Neveste stîrpea, Tartori s-aduna: Care cornut, Care de-i
șut, Care de-i afumat, Care sînt bălţaţi. Pe toţi i-aduna, Roată-i făcea, Pe ei
i-ntreba: Tartori dumneavoastră, Voi oţi fi văzut Pe zîna mai mică Pe cer
trecînd; Or oţi fi-auzit De casă de zîne Unde-o fi pe lume? Tartorii zicea: Noi
n-am văzut Pe zîna trecînd, Nici n-am auzit De casă de zîne Unde e pe lume,
Ardiu, de-auzea,-Ncepea de plîngea. Tartoru zicea: Ardiu făr de casă Şi făr de
nevastă, Stai de nu plîngea, Că mai știu una. Biciu-n mînă lua Ş-o dată-mi
pleznea, Marea trămura, Neveste-mi pleznea, Iacă-mi ajungea Şi tartoru-ăl șchp.
Şi el mi-ajungea, Pe el l-întreba, tartoru-ăl mare, Tartore dumneata, Da tu ai
auzit Cînd eu mi-am pleznit, Şi ce n-ai venit? Tartoru zicea: N-am putut
s-ajung, C-am fost departe, La casa de zîne, Unde-i pistă lume. Ardiu,
d-auzea,-Ncepea să rîdea Cînd de zîn-auzea. Tartoru zicea: Ardiu dumneata, Stai
de nu te rîdea, Că nu e colea Şi e cale depărtată. Cînd oi zîce de-un susai, E
cale de trei ai. Tartoru-ăl mare zicea, L-al șchiop spunea: Tartore dumneata, Pe
Ardiu l-oi lua Şi calu l-oi da Şi cu el te-oi ducea La casa de zîne, Unde-i
pistă lume, Şi cale de trii ani Să faci de trii ceasuri. Tartoru, de-auzea, Pe
cal l-încăleca, Cu Ardiu pleca; Cale de trii ani Făcea în trei ceasuri.
Acolo-ajungea, La casa de zîne. Tartoru, de vedea, Lui Ardiu-i arăta, Casa-i
arăta, El să-ntorcea. Ardiu, de vedea, Fiesu-n cap îl lua, La zîne pleca, La
prînz le găsea. Ardiu ce făcea? La masă șădea, Cu ele-mi prînzea Şi pe el nu-l
vedea. Zîna zicea, Zîna cea mai mare, Cu grija-n spinare, Ea-mi zicea: Doamne,
ce e asta? Noi ne-am făcut, O turtă-am făcut, Şi noi am mîncat Şi ne-am săturat
Şi mai ne-a rămas. D-acuș ce-i asta? Nu ne-am săturat, Nici nu ne-a rămas!
Zînile, de vedea, Bine pleca, Pe lume-mi pleca. Da-zîna mai mică Acas rămînea,
De mîncare făcea. Ardiu ce-mi făcea? Fiesu din cap îl lua Şi zîna-l vedea. El,
dacă vedea, Pe ea o săruta. Ş-ale două venea, Pe Ardiu mi-l vedea, Din gură
zicea: Ce estă asta? Voi l-oţi lua Şi l-oţi adurmea, Pistă el om trecea, Pulbăr
l-om făcea. Ardiu auzea, El, dacă vedea, Fiesu-n cap își lua Şi el mi-adurmea,
Zînile-l căta Şi nu mi-l găsea, Din gură zicea: Ce estă asta? Verde de-un
spanac, C-aici l-am lăsat! Ziuă să făcea, Zînele pleca, Pe lume-mi pleca, Zîna
mică videa, Cu Ardiu rămînea. Ardiu, dacă vedea, Copilu-l luva, Cu el îmi fugea.
Zîna, de vedea, După Ardiu să lua. Ardiu, de vedea, La mare da, Pe zînă mi-o
lua,-N corabie să punea Şi pivele-mi pocnea,-Mpăratu-auzea, Lăutar tocmea, De
nuntă să grăbea. Ardiu ajungea, Cu zîna să lua Şi să cununa, De să pomenea. Cînd
oi zice măndălac, N-aţi auzit ș-aţi aflat, Colea-n vale,-n mîndru sat, Şede
Stancu, om sărac. De sărac este sărac, De n-are soţîie-n sat, Cu trii ficiori
de-nsurat. Ficiorii i-a crescut, A-nceput a-mbătrînit, Da el nu s-a mai
căstorit. Ăl mai mare sta, vorbea, El, Dumitru, făt frumos, Care-n lume n-a mai
fost. El din gură-așa zicea: Tată, tăiculiţă-al meu, Să-ţi ajute Dumnezău, Tată,
tu m-ai blăstămat, Or ursoaica m-a ursat, De noi nu ne-am însurat? Dară Stancu,
om sărac, De sărac este sărac, De n-avea soţîie-n sat, El din gură-așa zicea:
Măi Dumitre, taică, mă, Taica nu v-a blăstămat, Or ursoaica v-a ursat. Fincă
este vorba, Cînd oi zice de-o cicoare, Du-te-n soba de la vale; Lină verde
peliniţă, Să pui mina pe poliţă, Trii suliţi, taică, să luaţi Şi cu ele-n sus să
daţi; Unde suliţa-o cădea, Acolo mireasa-oi găsa. L-ăi doi fraţi Suliţa-n sat le
cădea. Şi-și găsiră suliţa Şi de loc mi să-nsura. A lu Dumitru suliţă Nu știa
unde erea. El pe cal să-ncăleca, După suliţă-mi pleca. Mergea Negru-mboiestrînd,
Dumitru, pe el, plîngînd Şi de suliţă-ntrebînd. Mergea Dumitru pe cale, Şi-n
cale-l întîlnea, Lină verde foi de fîn, L-întîlnea un moș bătrîn, Cu barba albă
pînă-n brîu. Da Dumitru sta, zicea: Bună calea, moșule! Mulţumescu-ţi, Dumitre!
Dară moșu-l întreba: Măi Dumitre, făt frumos, Care-n lume n-ai mai fost, Ce
mergi pe Negru plîngînd, Din ochi negri lăcrămînd? Da Dumitru, făt frumos, El
din gură-așa zicea: Măi moșule, dumneata, Mi-am pierdut eu suliţa. Nu știu unde
a picat Ş-am plecat și eu s-o cat! Dară moșu ceal bătrîn, El din gură-așa grăia:
Măi Dumitre, dumneata, Ț-am văzut eu suliţa În coadili mărilor, în răsăritu
soarilui înfiptă-n piatră ședea, Lîngă gropanu cu apă verde, La cea salcă
cocoșată, De stă cu burta pe apă. Dumitru, cînd auza, Iar tăbăra de plîngea Şi
din gură-așa zicea: Oi, sărac de maica mea, Piatra este scrisa mea! Da ce să mă
fac cu ea? Mîna calu cît putea, La coadili mărilor ajungea; Mina pe suliţă punea
Şi pe Negru-l întorcea. Mina calu cît putea, Pe unde el trecea? Pin gropan cu
apă verde, Pi la salca cocoșată, Ce sta cu burta pe apă. Dumitru mai trecea, Şi
din groapă ieșea, Ieși o broască boboșată. Dumitru cînd o vedea, Mergea Dumitru
plîngînd, Dar și Negru-mboiestrînd, Da și broasca ţopăind, Mîna calu cît putea,
Pînă calu-i ostănea. Cînd ajunsă la ceșmea, Unde sta și odinea, Iacă
Dumitru-adurmea; Da și broasca ajungea, Lîngă el mi să culca. Dumitru să
pomenea, Broasca lîngă el vedea, El din gură-așa zicea: Oi, sărac de maica mea,
Broasca este soaţa mea! Dară broasca sta, zicea: Taci, Dumitre, nu plîngea, Că
eu sînt soţîia ta! Da Dumitru sta, vorbea: Cum să merg în sat cu tine, Să fiu eu
de rîs pe lume? Eu sînt bărbat voinicel Şi la faţă frumușel, Da tu ești o
boboșată, De picioare-ncrăcănată! Iar pe Negru-ncăleca Şi pe drum mi pornea;
Merge Negru-mboiestrînd, Dară broasca ţopăind. Cînd în sat se băga, Taică-su
cînd îl vedea Că vine cu Negru-mboiestrînd, Broasca după el ţopăind, Taică-su,
cînd îl vedea, Mîna pe topor punea, După Dumitru să lua. Da Dumitru ce făcea? El
în coșere fugea Şi cu boii să culca. Broasca lîngă el venea Şi lîngă el să
culca. Da Dumitru tot plîngea, Urît pe broască avea. Da broasca, dacă-mi vedea,
îl păza păn-adormea, Pin inel să zăuita, Toate ţărli le vedea. Cînd o dată
corconea, Iacă mumă-sa-auza, Mumă-sa, Solomeia. La broschiţă venea,
Broasca-Roasca povestea: Iacă, mumă, ce-am poftit Păn să varsă zorili, Tu să-mi
faci conacili; Conacili le furșești, Cu argint le poleiești. Cînd o ieși
soarili, Ele-n soare să lucească, Dumitru să mă poftească. Solomeia, de-auzea,
Cînd o dată cîrăia, Şi pe ea auza, Să vezi, muma-iadului Şi cu tat al broștilor,
Că toate mi s-astrîngea, Toată noaptea lucra; Lui Dumitru-i făcea, Mîndre
palaturi i-ardica. Cînd soarele răsărea, Ele-n soare strălucea, Dumitru să
pomenea. Case mîndre îmi vedea, El cu broasca să ducea Şi-n casă cînd să băga,
Da broschiţă ce făcea? Deșchidea cu cheili, Şi-și deșchidea cojili, Mîndră fată
rămînea! Da Dumitru, de vedea, El cu broasca văcuia Şi ta-su să minuna.
Împăratu, de-auza Că Dumitru, făt frumos, Care-n lume n-a mai fost, Așa conace-a
făcut, Cum nu este pe pămînt, împăratu trimetea: Măi Dumitre, făt frumos. Tu mie
mi-oi făcea Palaturli iar așa, Cum ale tăle sînt frumoasă, Ale mele, mai aleasă!
Şi-naintea lor de casă, Niște pruni înfloriţi, Cu argintu poleiţi; Soarili o
răsărea, O-ncepea de-o strălucea. Dacă tu nu mi-oi făcea, Oi trimete de te-o
tăia! Dumitru, cînd auza, Cum tăbăra de plîngea, Din mîndri ochi lăcrăma, Da
broschiţa-l întreba: Măi Dumitre, făt frumos, Ce tuni în casă plîngînd, Ieși
afară suspinînd; Or de mine ţ-ă urît? Să-mi dai drumu să mă duc Da Dumitru sta,
vorbea: Broschiţă, soţîia mea, De tine nu m-e urît, Mîndră vorbă mi-a venit;
Veni pe dalbă artie, di la-mpărăție. Da să vezi în ea ce scrie: împăratu a mînat
Şi lui așa eu să-i fac Iar conace c-ale mele; înaintea la conace, Să fac doi
pomi înfloriţi, Cu argintu poleiţi. Cînd soarili-o răsărea, Conacili-o
strălucea. Broasca-Roasca sta, zîcea: Taci, Dumitre, nu plîngea Cît trăiește
muma mea, De nima nu te speria! Broasca-Roasca ce făcea? Îl păza păn adurmea,
Pin inel să zăuita, Toate ţărli le vedea, Ş-o văzu pe Salomeia; Numa-o dată
cîrăia, Salomeia venea, Broasca-Roasca sta, zicea: Mumă, muiculiţa mea,
Iacă-mpăratu-a poftit : Dumitru lui i-o făcea Iar conace c-ale noastre. Naintea
conacelor Să-i facă doi pomi înfloriţi, Cu argintul poleiţi. Cînd soarili-o
răsărea, Conacili-o strălucea; Da dacă nu i-o făcea, O venea de l-o tăia.
Salomeia, de-auza, o dată cînd cîrăia Pi la tata-iadului Şi la muma broștilor,
într-o noapte-i făcea, Alte conace-i făcea, Mai mîndre și mai frumoase! Niște
conace înalte, Nu să află-n lume alte. Iacă-mpăratu să scula, Conacili și
le-avea Şi iar din gură-i zîcea: Măi Dumitre, făt frumos, Tu mie să-mi aduci
Țoalili lui taic-al meu, Țoalili de pe lumea-ailaltă. Mîndru ce l-am îmbrăcat Cu
maica mea cînd s-a luat Ş-amîndoi s-a cununat Cînd a fost taica dănac; Eu de
pomană le-am dat, Să le-aduci la mine-ncoa; Dacă tu n-oi aducea oi trimetea de
te-o tăia! Salomeia cînd aude Că-mpăratu-așa răspunde, Să vezi, ea mi să ducea
Pi la tata-iadului Şi la mama dracului. Să vezi, dracii să ducea, Pe lumea
alălaltă mergea, Țoalili lu-mpăratu bătrîn lua Şi la Dumitru venea. Țoalili lui
Dumitru da, Dumitru-n traistă le punea, Lu-mpăratu i le da. Împăratu le vedea
Şi-nc-o dată să ruga: Măi Dumitre, făt frumos, Ia ascultă la mine-ncoa : Noi
amîndoi să schimbăm: îţi dau ţie-mpărăţia Şi-mi dai tu mie broschiţa! Da
Dumitru-așa zicea: Mă-mpărate luminate, Nu-ţi șede ţîie așa, Să iai tu broschiţa
mea, Că e boboșată ea. Ea la oichi e boboșată, La picioare-ncrăcănată, E urîtă
deodată! Dar împărăţia ta, e mîndră și frumoasă Şi la faţă e sclipoasă.
Ştii,-mpărate, da nu știi Să ţii ţoalili-ăștea-n cui, Că de pomană le-ai dat,
împăratu, tat-tu le-a purtat Şi tat-tu le-a blăstămat. Împăratu le lua, Cînd pe
cui le atîrna, Da Dumitru cînd pleca, Casa pe el s-aprindea Şi-mpăratu ardea.
Șidea Dumitru-mpărat Piste lume-adăvărat Şi-și ţinea împărăţia; Țînea-mpărăţia-n
pace, Că n-are nima ce-i face. Istorie rumînească, La boieri ca dumneavoastră,
Ca pentru să pomenească. Cînd oi zice trii măsline, Ascultaţi, boieri, la mine,
Să vă spun o istorie Dintr-a mea copilărie, Să vă spun un cîntecel De când eream
mititel. Cînd oi zîce de-o cicoare, Colea-n vale, dispre mare, S-a aflat o casă
mare. Da la ea cine-mi ședea? Cinstitul de împărat, Cu fată de măritat,
împăratul e bogat, Nu găsea gineri de luat Şi da veste la-mpăraţi, Să s-astrîngă
la Galaţi. Nu știu-astrînge, mi să strînge Vro șaptezăci de-mpăraţi, Di la
răsărit chemaţi. Toţi împăraţii vorbea Care fata să i-o ia: Toţi împăraţii
striga Că fetiţa să i-o ia Al ficior bun și frumos, Alde Filip Măgerină.
Da-mpăratul sta, vorbea: Toţi împăraţii aţi venit La fata mea în peţît. Numai
unu n-a venit: Craliu Marcu cel de mult Şi cu Gruicea copil mic! Iacă puţin
zăbăvea, Craliu Marcu ajungea, Cu un cal bătrîn de tot, Numai de cinci sute ai;
Da și Gruicea pe-ăl mai mic, De două sute și cincizeci. Cum la-mpăratu-ajungea,
Caii la iesle lega, Drept în casă alerga, La coada mesii ședea. Da-mireasa, de-i
vedea, Ea de cinste le da Cîte un paar de vin, Că sînt ostăniţi de drum. Craliu
Marcu ceal de mult Paaru de vin l-a golit, Un galbin în paar punea, Da și
Gruicea iar așa. Păăruțu de vin cînd bea, Deodată cînd îl sorbea, Nici limbuţă
nu uda, Paaru la fată-n mînă da, Şi cînd de mînă-o prindea, Numa-o dată o
strîngea, Oasăli, zău,-i pîrăia, Da fetiţa rău ţîpa. Împăratu sta, grăia: Ăi
șaptezăci de-mpăraţi, Voi luaţi, beaţi și mîncaţi Şi de treabă vă cătaţi; Ăsta-i
Gruicea copil mic, Baș nu știe nimic. Da Filipu Măgerină, El din gură-așa grăia:
Nu este mireasa mea! E-a lui Gruicea copil mic, Dacă nu știe nimic! Da Gruicea,
cînd auza, Din sobă afar ieșea Şi pe vatră să juca. Cenușe cu pumnu lua, Pe
vatră mi să juca, Ulcelușe făcea, Cu ele de ușe da, Ca copilu să juca... Craliu
Marcu-așa vorbea: Dacă Gruicea este mic, Eu la stîne l-am crescut; Nouă stîne la
mulsoare Umpleau nouă ciubăre Şi-i dam lui Gruicea să bea, Şi-și uda numa-o
măsa. Împăratu, de-auza, El din gură-așa vorbea: Ai, bre Marcu, Crale Marcu, Eu
lui Gruicea-al tău i-oi da Nouă cuptoare de pîne; De va mînca pînili, Atunci să
ia fata mea Şi toată-mpărăţia. Iacă-mpăraţi asculta, Împăratu lua Şi la furnel
aducea. Dară Gruicea copil mic Cînd tăbăra de mînca Nouă cuptoare de pîne Şi iar
nu să sătura. El pe tugle tăbăra, Să surupe furnili Şi să roadă tuglili.
Da-mpăratu, de vedea, Tăbăra de se ruga: Oi, mă Gruicea, copil mic, Baș că n-ai
știut nimic, Ia nu-mi roade furnili, N-am und-să coc pînili, S-arănesc oștirili!
Iar în casă să băga, Jucării să juca, împăraţii logodea După care fata s-o dea.
Mult vorbește Măgerină. Să ia fata de-mpărat, Ca să trăiască cu drag, Craliu
Marcu adăvăra: Care-i mai viteaz ca mine, Ăla să ia fată bună! Împăratu-așa
spune: Ăi șaptezăci de-mpăraţi, Ia luaţi de beaţi și mîncaţi, Că mai am încă
una: Mai am eu la pimniţă Nouăzeci de ardovele, Tot cu zămătoc în ele. De-o
putea să mi le bea, Să-mi golească-ardoavili, El atunci fata să-mi ia. Împăratu
l-aducea Şi-n pimniţă mi-l băga, Ardoavili-i arăta Şi din gură îi spunea : Iote,
Gruiceo, copil mic, Ia să beai tu vinurli, Să-mi golești ardoavili! Ş-atunci
să-ţi dau fata mea Şi toată împărăţia. Da Gruicea, cînd auza, Gura la boc cînd
punea, O dată cînd trăgea, Şi ardovu îl golea. Ş-așa pe toate le bea Şi iar nu
să sătura. Pe dăogi să tăbăra Şi dăogili rodea... Da-mpăratu sta, zicea: Oi,
bre, Gruiceo copil mic, Ia lasă dăogili, Nu-mi spărgea ardoavili, N-am und să
pun strugurii! Iar îndărăt să-ntorcea Şi la masă iar ședea; Tăbăra de povestea,
împăraţii-așa zîcea: Ia luaţi să mîncăm, să bem Şi de drum să ne cătăm, Că noi
mireasă n-avem. Da cistitu-al de-mpărat Mîndră vorbă le-a dat: Așteptaţi și
nu-mi plecaţi, Că mai am încă una. Taica-al meu, cînd a murit, Piste Marea
Neagră-a avut Un pui de măr de argint, Pe-o parte pîrguit, Da pe una-mbobocit,
Pe-alălaltă a roșit. Ăsta pui de merișor De păzit mi-l păzăște Vo trii zîne,
fete mari. El dacă va putea Patru mere să-mi aducă, De patru ceasuri să-aducă Şi
iar să să-ntoarcă, Numai merîle să-mi aducă, Atunci fata mea să ia! Craliu Marcu
ceal bătrîn, El din gură-a povestit: Oi, bre, Gruiceo copil mic, Ia să-l iai pe
Şargu meu, Că e bătrîn de demult Şi mai multe a văzut. Gruicea pe Şargu-l lua,
Şi cum l-încăleca, Pusă buza la pămînt, Da coada-i șuiera-n vînt, Pe Marea
Neagră trecînd; Cînd la măr ajungea, Iacă zînili durmea; Dară Gruicea ce făcea?
Măru cu totu lua Şi cu el mi să-ntorcea. Cînd de margini apropia, Zînili să
deștepta, După Gruicea alerga Şi pe Gruicea cînd prindea, Cîte triile-l ocolea :
Una pe Şargu-l ţînea, Una de coadă-l trăgea. Şi la fund îl scufunda, Una de
scări îl trăgea, Di pe Şargu jos să-l dea. Dară Şargu sta, grăia: Oi, bre,
Gruiceo copil mic, Da de ce stai și mă privești, Or nu vezi cum năcăjesc? Iacă
zînili ne-a prins: Una de dîrlogi mă ţîne, Una de coadă mă trage, Una de scări
mi te strînge, Di pe mine te răstoarnă. Scoate mic de mămuzel Şi-nţapă-mă cu el,
Din botiţ pînă-n codiţ, Să scoţi fîșie de opinci! Sîngeraș de-argint scotea,
Piste zîne arunca, Lacătili să-nchidea Şi legate le lua. Atunci Gruicea,
de-auza, Mîna-n disagă punea, Mititel mămuz trăgea, Din botiţ păn-la codiţ
Scoase-o fășie de opinci. Lua săngiru de-argint, Le-arunca la zîne la gît,
Zînili lega, Din mare afar-el ieșea, Mîna Şargu cît putea; Zece minute uidea,
Iacă Gruicea mi-ajungea. Măru de casă răzma, Zînili le-mpriponea, Iar în casă să
băga. împăratu, cînd privea, Măidanu să lumina, Şi iar din gură zîcea: Ăi
șaptezăci de-mpăraţi, Ia luaţi de beaţi și mîncaţi Şi de drum să vă cătaţi. Iacă
Gruicea ce-a făcut, Cu măr cu tot a venit Şi zînili a-mpriponit! Ăi șaptezăci
de-mpăraţi Di la masă să scula, își lua drumu și pleca, Numa Gruicea rămînea.
Fata lu-mpăratu lua Şi cu ea să cununa, Mpărăţia dobîndea. Iar la stîne să
ducea. Nouă stîne le mulgea, Nouă ciubară umplea; Pe cîte nouă le bea, Numa-și
uda o măsa... Cu Craliu Marcu pleca, Sus, pe munţii Bîrsănești, Unde-i frumos să
trăiești. 

Ca grăunțul de muștariu, carele cîndu-l samănă în pămînt, mai mic iaste de toate
semințele care-s în pămînt. Și deaca-l samănă, creaște și să face mai mare de
toate buruianele și face stîlpări mari, cît pot, supt umbra lui, păsările
ceriului să sălășuiască. Și pilde ca aceastea multe grăiia lor cu cuvîntul, cum
putea auzi. Iară fără pildă nu grăiia lor, dară deusebi ucenicilor lui toate le
spunea. Și grăi lor într-acea zi: Fiind sara, să treacem în ceaia parte. Și
lăsînd mulțimea, luară pre El cumuși era în corabie și alte corabii încă era cu
El. Atunci să scorni vihor de vînt mare, iară undele întra în corabie, atîta cît
mai să împlea corabiia. Și era El în fundul corabii, dormind pre un căpătîiu.
Atunci-l deșteptară și zisără Lui: Învățătoriule, au nu bagi samă că perim? Și
sculîndu-să certă vîntul și zise mării: Domoleaște-te, înceată! Și încetă vîntul
și fu încet mare. Și zise lor: ce sînteți înspăimați așia, cum n-aveți credință?
Și să înfricoșară cu frică mare și grăiia unul cătră alalt: Oare cine iaste
Acesta că și vîntul și marea ascultară pre El? Îndrăcitul să vindică. Dracul
cunoscu pre Hristos. Un legheon de draci. Întrară în porci. Fata lui Iair.
Muiarea de cursul sîngelui să vindecă. Vracii. Credința. Adurmirea. Și veniră în
ceaia parte de mare în laturea gadarineanilor. Și eșind El den corabie, aciiși
tîmpină pre El, dentru mormînt, un om întru carele era duh necurat. Carele zăcea
în morminte și nece cu lanțuri nu putea cineva să-l leage pre el. Pentru ce că
de multe ori fiind el în fiiară și în lanțure, să rumpea de pre el lanțurile și
fiarăle să sfărîma și nime nu putea pre el să-l îmblînzească. Și în toată
vreamia, noaptea și zua, prin munți și în morminte, era strigînd și zdîrîia
(încruntîndu-să) cu pietri. Iară văzînd Iisus de departe, alergă și să închină
lui. Și strigînd cu glas mare, zise: Ce lucru am cu Tine, Iisuse, Fiiul lui
Dumnezău celui de sus? Giuru-te pre Dumnezău să nu mă muncești! (că-i grăiia
lui: Eși, duh necurat, den om.) Şi-l întrebă pre el: ce ți-e numele? Și răspunse
grăind: legheon mi-e numele, că mulți sîntem. Și rugară pre El mult ca să nu-i
scoață pre ei afară den ținut. Iară era acolo lîngă munte o turmă mare de porci,
păscînd. Și rugară pre El toți dracii, zicînd: Slobozi pre noi în porci, ca să
întrăm întru ei. Și-i slobozi pre ei Iisus atunceși. Și eșind duhurele ceale
necurate, întrară în porci și năvăli turma de pre țărmure, sări în mare (și era
ca la doao mie) și să înecară în mare. Iară ceia ce păștea porcii fugiră și
deaderă veaste în oraș și în sate și aceia eșiră să vază ce iaste, ce-au fost
făcut. Și veniră cătră Iisus și văzură pre cel îndrăcit șăzînd și sănătos la
minte pre acela ce avea legheon și să spămîntară. Și spunea lor cei ce văzuse
cum au fost făcut cu îndrăcitul și de porci. Și începură a ruga pre El să Să
ducă den hotarăle lor. Și întrînd El în corabie, ruga pre El acela ce-au fost
îndrăcit ca să fie cu El. Iară Iisus nu-i îngădui lui, ce zise lui: Pasă în casa
ta, cătră ai tăi, vesteaște lor cîte făcu ție Domnul, și că I-au fost milă de
tine. Și mearse și începu a propovedui în zeace orașă cîte i-au făcut lui Iisus
și toți să mira. Și trecînd Iisus în corabie, iară în ceaia parte, să adună
mulțime multă la El și era lîngă mare. Și iaca veni unul den mai marii
sinagoghei (a săborului), numele-i Iair, și văzîndu-l pre El, căzu cătră
picioarele Lui. Și rugă pre El mult zicînd că: Fiia mea spre moarte iaste;
rogu-te, vino și-ți pune mînile spre ia, să să tămăduiască și să fie vie. Și
mearse Iisus cu el. Și după El mergea mulțime multă și-l împresura pre El.
(Atunci veni o muiare căriia era de-i cura sînge de doisprăzeace ani.) Și mult
pățise de mulți vraci și-și cheltuise ce avuse toate și nemică nu folosise, ce
la mai mult rău sosise. Auzind de Iisus, veni în mulțime den dos și atinse
veșmîntul lui. Că zicea că numai de m-aș atinge de veșmîntul lui,
mîntui-mă-voiu. Și atunceși săcă izvorul sîngelui ei și să simți în trupu-și că
să vindecă de acea boală. Și numaidecît cunoscînd Iisus întru Sine că au eșit
puteare dentru El, Să întoarse cătră mulțime și zise: Cine să atinse de
veșmintele Meale? Și zisără Lui ucenicii lui: Vezi mulțimea împresurîndu-te și
zici: Cine să atinse de Mine? Iară El căută în laturi să vază o carea făcu
aceaia. Iară muiarea spăreată și tremurînd, știind ce-au fost ei, veni și căzu
la picioarele lui și spuse lui tot cu adevăr. Iară El zise ei: Fiică, credința
ta te mîntui; pasă în pace și fii sănătoasă de boala ta. Încă grăind El, veniră
unii de la mai marele sinagoghii, zicînd că: Fata ta au murit; Derept ce
ustenești Învățătoriul? Iară Iisus numai cît auzind acest cuvînt care să grăi,
zise mai marelui sinagoghii: Nu te teame, ce numai creade. Și nu lăsă nece pre
unul să meargă după Sine, numai Pătru și Iacov și pre Ioan, fratele lui Iacov.
Și veni în casa mai marelui sinagoghei și văzu gîlceavă, plîngînd și văetîndu-să
mult. Și întrînd zise lor: Ce gîlceviți și plîngeți? Poroboaca n-au murit, ce
doarme. Și rîdea pre El. Iară El scoțînd pre toți, luo pre tatăl fecioarei și
pre muma și pre carii era cu El și întră unde era fecioara zăcînd. Și prinzînd
fecioara de mînă, zise ei: Talitacum, ce să zice: fecioară, (ție zic), scoală!
Și numaidecît să sculă fecioara și îmbla că era ca de doisprăzeace ani. Și să
mirară cu minune mare. Iară El conteni pre ei mult, ca nime să nu știe aceasta
și zise să-i dea ei să mănînce. Hristos povestuind în moșiia Sa, Îl urîră.
Necredința nazarineanilor. Trimetu-să apostolii. Scot dracii și ungu beteagii.
Cugetarea lui Irod de Hristos. Ioann pentru ce-l băgară în temniță. Giucarea
Irodii. Tăierea capului lui Ioann. Îngruparea. Apostolii să întoarsără de la
propovedanie. Hristos învață în pustie. Satură mulțimea cu 5 pîini. Apostolii să
învăluescu în mare. Să vindecară bolnavii cu atingerea veșmîntului lui Hristos.
Și eși de acolo și veni întru moșiia Sa și mergea după El ucenicii lui. Și fiind
sîmbătă, începu în sinagoga a învăța. Și mulți auzind să mira, zicînd: De unde-s
acestuia aceastea? Și ce înțelepciune-i aceasta ce e dată lui, că puteri ca
aceastea de mînile lui să facu? Au nu iaste acel rotariu (Cioplitor), fiiul
Marii și fratele lui Iacov și a lui Iosie și a lui Iuda și a lui Simon? Și au nu
sînt surorile lui acicea între noi? Și să smintiia întru El. Și grăiia lor Iisus
că nu iaste prorocul fără cinste, fără numai în moșiia lui și în frăție și în
casa lui. Și nu putu acolo necio puteare să facă, ce numai pre puținei beteagi
puse mânile și-i vindecă. Și Să mira pentru necredința lor și îmbla satele
împrejur, învățînd. Atunci chemă pre cei doisprăzeace și începu pre ei a-i
trimite cîte doi și deade lor puteare spre duhurele ceale necurate. Și porunci
lor ca nemică să nu ia pre cale, numai toiag; nece traistă, nece pîine, nece
bani în pungă. Ce numai încălțați în colțuni și să nu să îmbrace în doao
veșmînte. Și zicea lor: Vareunde veți întra în casă, acolea rămîneți pînă veți
eși de acolo. Și varecine nu vor priimi pre voi, nece vor asculta pre voi, eșind
de acolea, scuturați prahul de supt picioarele voastre, să fie aceasta mărturie
spre ei. Adevăr zic voao, că mai iușor va fi sodomleanilor au gomoreanilor în
zua Giudecății, decît orașului aceluia. Și eșind, propoveduiia să să pocăiască.
Și draci mulți scotia și ungea cu uloiu pre mulți bolnavi și-i vindeca. Și auzi
Irod craiu (că la arătare era numele lui) și zise: Ioan Botezătoriul s-au sculat
den morți și derept acea să fac puteri de el. Alții zicea că Ilie iaste, iară
alții zicea că iaste proroc sau unul den proroci. Iară auzind Irod zise: că
Acesta-i Ioan pre carele am tăiat eu. Elu s-au sculat den morți. Că Irod
trimease și prinsease pe Ioan și-l legase în temniță, pentru Irodiada, muiarea
lui Filip, fratele său, că și-o luase muiare. Că zicea Ioan lui Irod că: nu ți
să cade să aibi pre muiarea fratelui tău. Iară Irodiada să mîniia pre el și vrea
să-l omoară și nu putea. Că Irod să temea de Ioan, știind pre el om derept și
sfînt. Și-l socotiia pre el și ascultînd pre el, multe făcea și cu drag asculta
pre el. Și tîmplîndu-să o zi de treabă a nașterii lui Irod, în carea făcea cină
boiarilor săi și căpitanilor și mai marilor a Galileei. Și întrînd fata
Irodiadei și giucînd, plăcu lui Irod și celor ce șădea cu el. Zise craiu featei:
Ceare de la mine măcar ce vrei, și-ți voiu da! Și giură ei că: Au ce vei ceare
de la mine da-ți-voiu ție, pînă la giumătate de țara mea. Iară ia eșind spuse
mîni-sa: Ce voiu ceare? Iară ia zise: Capul lui Ioann Botezătoriul. Și mearse
atunceși cu grabă la craiu. Ceru zicînd: Voiu ca să dai acum, în blid, capul lui
Ioan Botezătoriul. Iară craiul foarte să întristă, dară pentru giurămîntul și
pentu ceia ce șădea cu el, nu vru să-i leapede cearerea. Și numaidecît trimețînd
craiul hengheariul și porunci să aducă capul lui. Iară el mearse, tăe capul lui,
în temniță, și-l aduse în blid și-l deade featei și fata-l deade mîni-sa. Și
auzind ucenicii lui, veniră și luară trupul lui și-l pusără în mormînt. Atunci
să adunară apostolii la Iisus și-i spusără Lui toate ce făcură și ce învățară.
Și zise lor: Veniți voi înșivă deusebi, în loc pustiu, și odihniți puținel. Că
era mulți venitori carii veniia și mergea și nece să mănînce nu avea prilej. Și
mearsără în loc pustiu, cu corabiia singuri. Și văzînd pre ei, mergînd, mulțimea
și cunoscură pre El mulți, și pedestri den toate orașăle cursără acolo și
întrecură pre ei și să strînsără la El. Atunci eșind văzu Iisus mulțime multă și
I Să făcu milă de ei, că era ca oile neavînd păstoriu și începu a învăța pre ei
multe. Și iată, fiind vreame îndesară, mearsără la El ucenicii lui, zisără că
pustiiu iaste locul și iată zuoa trecu. Slobozi pre ei, ca să meargă pren sate
și în orașăle denpregiur, să-și cumpere lor pîini, că n-au ce mînca. Iară El
răspunzând zise lor: Dați voi lor să mănînce. Atunci zisără lui: Poate că vom
mearge să cumpărăm de doao sute de bani pîini și să dăm lor să mănînce. Iară El
zise lor: Cîte pîini aveți? Meargeți și vedeți! Iară ei, știind, zisără Lui:
Cinci și doi pești. Atunci porunci lor să-i tocmească să șază toți pre rînd spre
iarbă vearde. Și șăzură rînduri-rînduri, cîte o sută și cîte cincizeci. Și luoă
ceale cinci pîini și cei doi pești, căutînd la ceriu, blagoslovi-i și frîmse
pîinile și le deade ucenicilor lui ca să le pue înaintea lor și cei doi pești
împărți tuturor. Și mîncară toți și să săturară. Și strînsără fărmituri
doaospăzeace corfe pline și den pești. Și era carii mîncară ca la cinci mie de
oameni. Și atunceași sili pre ucenicii lui să între în corabie și să treacă
înainte în ceaia parte, în Vitsaida, pînă va slobozi Însuși mulțimea. Și
slobozind pre ei, mearse în munte, să Să roage. Și fiind sara, era corabiia în
mijlocul mării și El Însuși, pre uscatu. Și văzu pre ei chinuindu-să în
vînslătura corabiei (că era vîntul împrotiva lor) și în a patra strajă a nopții,
veni cătră ei, îmblînd pre mare și vrea să meargă pre lîngă ei. Iară ei
văzîndu-L pre El îmblînd pre mare, le păru a fi o nălucă și strigară. (că toți
îl vedea și să turburară) și atunceși grăi cu ei și zise lor: Cutezați, Eu sînt,
nu vă teamereți. Atunci întră la ei în corabie și încetă vîntul și ei mai vîrtos
întru eiși să înfricoșa și să mira. Că nu înțeleasără ce făcu cu pîinile, că era
inima lor împetrită. Și trecind, veniră în pămîntul Ghenesaretului și să opriră.
Atuncea eșind ei den corabie, numaidecît cunoscură pre El. Și cursără tot
împregiurul ținutului aceluia și începură în pature a purta bolnavii, unde-L
auziia că iaste. Și vareunde întra în oraș au în cetate au în sate, pre ulițe
punea bolnavii și ruga pre El încai numai să să atingă de poalele veșmîntului
lui și cîți să atingea de El să vindeca. Apostolii îi ceartă pentru că ce
mănîncă cu mînile nespălate. Învățătura fariseilor de spălătură. Fățarnicii.
Carii ținea porunca oamenilor mai tare decît a lui Dumnezău. A cinsti părinții.
Ce lucru spurcă pre om. Hananea. Surdul și mutul să vindecă. Atunci să adunară
cătră El fariseii și unii din cărtulari, carii venise la Ierosalim. Și văzînd
unii den ucenicii lui cu mînile necurate (au nespălate) mîncînd pîinea,
huliia-i. Că fariseii și toți jidovii de nu și spăla mînile ades, nu mînca,
țiind rînduiala bătrînilor. Și venind den tîrg, pînă nu să spăla, nu mînca. Și
altele multe sînt carele luară a ținea cumu-s: spălarea păharălor și a
urcioarelor și a căldărilor și a paturelor. După aceaia întrebară pre El
fariseii și cărtularii: Pentru ce ucenicii Tăi nu îmblă în rînduiala bătrînilor,
ce cu mînele nespălate mănîncă pîine? Iară El, răspunzînd, zise lor că: Bine
proroci Isaiia de voi, fățarnicilor, cum iaste scris, aceștea oameni cu buzele
Mă cinstescu, iară inima lor departe-i de Mine. Ce în deșărt Mă cinstescu
învățînd învățăturile carele-s porîncite oamenilor. Că lăsînd porunca lui
Dumnezău, țineți rînduiala oamenilor. Spălarea urcioarelor și a steclelor și
altele ca aceastea multe faceți. Şi zicea lor că: Bine lăpedați porunca lui
Dumnezău, să țineți rînduialele voastre. Că Moisi au zis: Cinsteaște tată-tău și
muma ta și cela ce va grăi rău pre tată-său sau pre mumă-sa cu moarte să moară.
Iară voi ziceți: Să ară zice cineva tătîni-său au mâni-sa corvan (ce iaste daru)
au cu ce te-ai agiutorat de la mine. Ce să zice, cîtă jărtvă duci ei zicea că
foloseaște și părinților; iară pre ei, numai în daru-i hrănescu. Și de acii
înainte nu lăsați pre el nemică să facă tatîni-său sau mîni-sa. Călcînd cuvîntul
lui Dumnezău cu rînduiala voastră care rînduiți și aseamene ca aceastea multe
faceți. Și chemînd toată mulțimea, grăiia lor: Ascultați pre mine toți și
înțeleageți. Nemică nu iaste den afara omului de care întră într-însul să-l
poată spurca, ce carele es dentru el, acealea sînt carele spurcă omul. De are
cineva urechi de auzirea să auză. Și cînd întră în casă den mulțime, întrebară
pre El ucenicii lui, de pildă. Atunci zise lor: Așa și voi neînțelegători
sînteți? Nu vă priceapeți că tot ce e den afară întrînd în om nu-l poate spurca
pre el? Că nu întră în inima lui, ce în mațe și pre dedesupt es curățind toate
bucatele. Iară grăiia că ce iase den om aceaia spurcă pre omul. Că denlăuntru,
dentru inima oamenilor es cugetele reale, curviile, lotriile, vrăjmășiile,
furtușagurile, scumpeatea, obidirea, vicleșugurile, înșălăciunea, lucruri de
rușine, ochiul viclean, hula, trufiia, nebuniia. Aceastea reale toate es
denlăuntru și spurcă pre om. Și de acolea sculîndu-să, mearse în hotarăle
Tirului și a Sidonului. Și întrînd în casă, nu vrea să-L știe nime și nu Să
putea ascunde. Iară auzind o muiare de El, carea avea o fată cu duh necurat,
veni și căzu la picioarele lui. (Iară muiarea era păgînă, sirofinisă de neam) și
rugă pre El să scoață dracul den fata ei. Iară Iisus zise ei: Lasă, mainte să să
sature fii, că nu-i bine a lua pîinea fiilor și a o arunca cățeilor. Ia răspunse
și zise lui: Așia e, Doamne, că și cățeii de supt masă mănîncă de fărîmele
fiilor. Și zise ei pentru acest cuvînt: Pasă, eșit-au dracul den fata ta. Și
mergînd în casa ei, află dracul eșit și fata zăcînd în pat. Atunci Iisus eșind
din hotarăle Tirului și Sidonului, veni la marea Galileiului, pren mijlocul
hotarălor a zeace orașă. Și adusără Lui un surd grăind anevoie și rugară pre El
să-și pue mîna pre el. Iară El luo pre el den mulțime deusebi, slobozi-Și
deagetele Sale în urechile lui, scuepi și Să atinse de limba lui. Și căutînd
spre ceriu, suspină și zise lui: Effata, ce iaste: Deșchide-te. Și numaidecît să
deșchisără urechile lui și să dezlegă legătura limbii lui și grăiia derept. Și-i
conteni pre ei ca nemurui să nu spue, iară cît conteniia pre ei, ei mai vîrtos
vestiia. Și mai vîrtos să mira zicînd: Toate făcu bine; face surzii să auză și
muții să grăiască. Minunea de șapte pîini. Iudeii cer seamne. Să să ferească de
învățătura fariseilor. Orbul să vindecă. Cugetele oamenilor de Hristos.
Răspunderea apostolilor de Hristos. Hristos spune de moartea Sa. Pătru-i Satana.
A-și ținea viiața și a o piiarde. A fi rușine de Hristos. În zilele acealea,
cînd ară a fi iară mulțime multă cu El și n-are avea ce mînca, chemă Iisus pre
ucenicii lui, zise lor: Milă mi-e de mulțime, că iată sînt trei zile de cînd
rabdă lîngă mine și n-au ce mînca. Și de-i voiu lăsa pre ei flămînzi la casele
lor, vor slăbi pre cale, că unii dentr-înși de departe au venit. Și răspunsără
Lui ucenicii lui: De unde pre aceștea va putea cineva să-i sature de pîine în
pustie? Și întrebă pre ei: Cîte pîini aveți? Iară ei zisără: Şapte! Atunci
porunci mulțimei să șază pre pămînt și luond ceale șapte pîini și dînd laudă, le
frîmse și deade ucenicilor lui să le dea înainte. Și le pusără înaintea
mulțimei. Și avea și puținei peștișori și blagoslovindu-i, zise să puie înainte
și aceia. Deci mîncară și să săturară și luară rămășițe de fărmituri șapte
corfe. Iară ceia ce mîncară era ca la patru mie; și-i slobozi pre ei. Și numai
cît întrînd în corabie cu ucenicii lui veni în părțile Dalmanutei. Și eșiră
fariseii și începură a să pritci cu El, ceind de la El sămnu den ceriu, ispitind
pre El. Și suspinînd în duhul Său, zise: Pentru ce neamul acesta caută sămnu?
Adevăr zic voao, de să va da rudei aceștiia sămnu. Și lăsînd pre ei, întră iară
în corabie, mearse în ceaia parte. Și uitară ucenicii lui să ia pîini și mai
mult de o pîine n-avea cu ei în corabie. Atuncea porunciia lor zicînd: Căutați,
păziți-vă de aluatul fariseilor și de aluatul lui Irod. Și să prigoniia unul cu
alalt, zicînd că: Pîini nu avem. Și știind Iisus zise lor: Ce vă prigoniți că
pîini nu aveți? Nu vă aduceți aminte, nece înțeleageți? Încă împietrită aveți
inima voastră. Ochi avînd nu vedeți și urechi având nu auziți și nu vă aduceți
aminte. Cînd frîmșu ceale cinci pîini a cinci mii, cîte corfe pline de fărmituri
luat-ați? Zisără: Doaosprăzeace. Și când ceale șapte pîini a patru mii, câte
corfe pline dе fărâme ați luat? Ei zisără: Şapte. Atunci zise lor: Cumu-i de nu
înțeleageți? Și veni în Vitsaida și adusără Lui un orbu și rugară pre El ca să
atingă pre el. Atunci prinzînd mîna orbului, dusă-l pre el afară den oraș și
scuepi în ochii lui, puindu-Și mînile spre el, întrebă pre el ce veade. carele
rădicîndu-și ochii zise: Văz pre oameni ca copacii îmblînd. După aceaia iară
puse mînile pre ochii lui și făcu iară pre el să caute. Și să întregi și văzu
departe luminos toate. Atunci trimise pre el la casa lui zicînd: nece într-un
sat să întri, neci să spui cuiva în sat. Și eși Iisus și ucenicii lui în satele
Chesariei lui Filip și pre cale întreba pre ucenicii lui, zicînd lor: Cine Mă
zic oamenii a fi? Iară ei răspunsără: Ioann Botezătoriul și alții, Ilie, iară
alții, unul den proroci. Atunci zise lor: Dară voi cine Mă ziceți a fi? Deci
răspunzînd Pătru zise lui: Tu ești cel Hristos. Și certă pre ei ca să spue
nemurui de El. Și începu a învăța pre ei că trebuie Fiiului omenesc mult a păți
și a fi lăpădat de bătrîni și de nai marii popilor și de cărtulari și a Să omorî
și după trei zile a înviia. Și aiave grăiia cuvîntul acesta. Atunci prinse pre
El Pătru și începu a-L certa. Iară El întorcîndu-să, căută pre ucenicii Săi,
certă pre Pătru zicînd: Pasă de la mine, satano, că nu cugeți de cealea ce-s a
lui Dumnezău, ce de cealea ce-s ale oamenilor. Și chemînd pre mulțime cu
ucenicii lui, zise lor Cine va vrea după mine să vie, să să leapede de sine și
să ia crucea lui și să vie după mine. Că cine va vrea să țînă viiața lui,
piiarde-o-va, iară cine va piiarde sufletul lui pentru mine și pentru
Evanghelia, acela-l va ținea. Că ce foloseaște cuiva să ară dobîndi lumea toată
și-și va piiarde sufletul lui? Sau ce schimbu poate da cineva pentru sufletul
lui? Că cui va fi rușine de mine și de cuvintele Meale în ruda aceasta curvare
și păcătoasă, și Fiiul omenesc Îi va fi rușine de el, cînd va veni întru slava
Tatălui Său cu îngerii sfinți. Schimbă-Și fața Hristos. Hristos a-L asculta. De
Ilie și de Ioan Botezătoriu. Îndrăcitul să vindecă. Care-i mai mare între
apostoli. Hristos luo porobocul în brațe. A să sminti. Sare și pace. Și zicea
lor: Adevăr zic voao, că sînt unii den carii stau acicea, carii nu vor gusta
moartea pînă vor vedea Împărățiia lui Dumnedzău venind cu puteare. Și după șase
zile, luo Iisus pre Pătru și pre Iacov și pre Ioan și-i scoase pre ei într-un
munte înalt, numai ei de eiși, și-și schimbă fața înaintea lor. Și veșmintele
lui fură strălucind, albe foarte, ca zăpada, carele nece un nălbitor n-are putea
pre pămînt înălbi. Și să arătă lor Ilia cu Moisi, carii grăiia cu Iisus. Atuncea
răspunzînd Pătru zise lui Iisus: Ravvi (Învățătoare) bine-i noao să fim aicea și
să facem trei colibi (Corturi): Ție una și lui Moisi una și lui Ilie una. Că nu
știia ce grăiaște, că era înfricoșați. Și fu nuor carele-i umbri pre ei și veni
glas den nuor zicînd: Acesta iaste Fiiul Mieu cel iubit, pre El ascultați. Și
numaidecît căutînd împregiur de acii pre nime nu văzură, ce numai pre Iisus
însuși cu ei. Iară pogorînd ei den munte, conteni pre ei ca să nu povestească
nemărui carele au văzut, ce numai după ce Să va scula Fiiul omenesc den morți.
Și cuvîntu-l țînură ei întru ei, întrebîndu-să că ce iaste scularea den morți.
Și întrebară pre El zicînd: Dară ce zic cărtularii că să cade Ilie să vie
mainte? Iară El răspunzînd zise lor: Iată Ilie viind mainte va tocmi toate. Și
cumu-i scris de Fiiul omenesc că trebuie să pață multe și să-l ție întru nemică.
Ce zic voao că Ilie au venit și făcură lui cîte vrură, cum e scris despre el. Și
viind cătră ucenici, văzu mulțime multă pregiur ei și cărtularii întrebîndu-să
cu ei. Și aciiși toată mulțimea văzînd pre El să spămîntă și alerga să să
închine lui. Atunci întrebă pre cărtulari: Ce vă pritciți adins voiși? Și
răspunzînd unul den mulțime zise: Învățătoriule, aduș pre fiiul mieu la Tine,
avînd duh mut. Și vareunde-l apucă, sfărîmă-l pre el și aspumă și scrîșneaște cu
dinții lui și să veștejeaște. Și ziș ucenicilor Tăi să-l scoață și nu-l putură.
Iară El răspunzînd zise lui: O, rudă necredincioasă, pînă când voiu fi la voi?
Pînă când voiu răbda pre voi? Aduceți-l la mine. Şi-l adusără la El și văzîndu-l
pre El aciiși duhul scutură pre el și căzu la pămînt, tăvăliia-se aspumînd.
Atunci întrebă pre tatăl lui: Cîtă vreame-i de când fu lui aceasta?, iară el
zise: Den porobocie. Și de multe ori pre el și în foc aruncă și în apă, ca să
piarză pre el. Ce de poți, agiută noao, fiindu-ți milă de noi. Iară Iisus zise
lui: De poți creade, toate să pot credinciosului. Și aciiși strigînd tatăl
porobocului, cu lacrăme, zise: Crez, Doamne, agiută necredinței meale! Deci
văzînd Iisus că năvăleaște mulțimea, certă pre duhul cel necurat și de-acum, să
nu mai întri într-însul. Și strigînd duhul, multu-l sfărîmă pre el și eși
dentr-însul și fu ca un mort, cît mulți zicea că au murit. Iară Iisus
prinzîndu-l de mînă, rădică pre el și să sculă. Și întrînd el în casă, ucenicii
lui întrebară pre El de eiși că ce noi nu-l putum scoate acel duh. Iară El zise
lor: Acest fealiu de draci cu nemică nu-l poate scoate, fără numai cu rugăciunea
și postul. Și de acolea eșind împreună, mergea pren Galilea și nu vrea să-L știe
nime. Că învăța pre ucenicii Săi și zicea lor că Fiiul omenesc să va da în
mînele oamenilor și-L vor omorî pre el și omorît fiind, a treia zi va învie.
Iară ei nu înțeleasără cuvîntul și să temea a întreba pre El. Și veni în
Capernaum și fiind acasă, întrebă pre ei: de ce vă prigoniiați pre cale? Iară ei
tăcură, că să prigonise pre cale, unul cu alt, cine are fi mai mare întru ei. Și
șăzînd, chemă pre cei doisprăzeace și zise lor: Cela ce va vrea să fie mai
dentîiu, să fie mai apoi de toți, și tuturor slugă. Și luo un poroboc, puse pre
el în mijlocul lor și, luîndu-l în brațe, zise lor: Au cine va priimi pre unul
den cești poroboci în numele Mieu, pre mine priimeaște și cine priimeaște pre
mine, nu priimeaște pre mine, ce pre Cela ce M-au tremes pre mine. Iară Ioan
răspunse lui, zicînd: Învățătoriule, văzut-am pre varecine întru numele Tău
scoțînd dracii, carele nu vine după noi. Și l-am contenit pre el, pentru că nu
vine după noi. Iară Iisus zise: Nu-l contenireți pre el, că nime nu iaste cela
ce va face puteare în numele Mieu și să poată curund rău grăi de mine. Că
varecine nu iaste pre (împrotivă) noi, cu noi iaste. Că varecine va da voao un
păhar de apă în numele Mieu, ce să zice că a lui Hristos sînteți, adevăr grăescu
voao, nececum nu va piiarde plata lui. Și varecine va sminti pre unul de acești
mici carii cred întru mine, mai bine ară fi lui să-și leage o piiatră de moară
de grumazii lui și să să arunce în mare. Și să te sminteaște mîna ta, tae-o; mai
bine ție ciung în viață să întri, decît doao mîni avînd, să întri în Gheenă,
ce-i în focul nestinsu. Unde viermii lor nu mor și focul nu să stinge. Și să te
va sminti piciorul tău, tae pre el. mai bine iaste ție în viiața de veac să
întri șchiop, decît doao picioare avînd, aruncat în Gheenă, în focul nestinsu.
Unde viiarmele lor nu moare și focul nu să stinge. Și să te sminteaște ochiul
tău, scoate-l; mai bine iaste ție cu un ochiu să întri întru Împărățiia lui
Dumnezeu, decît doi ochi avînd, aruncat în focul Gheennei. Unde viiarmele lor nu
moare și focul nu să stinge. Că tot omul cu foc să sară și toată jărtva cu sare
să sară. Bună e sarea. Iară sarea de-și va pierde sărătura, cu ce o veți săra?
Aveți întru voi sare și aveți pace unii cu alții. Muiarea să lasă numai pren
curvie. Aduc poroboci la Hristos. Bogatul întrebă pre Hristos cum va dobîndi
viața de veaci. Apostolii-și lăsară toate. spune de moartea Sa. Pohta feciorilor
lui Zevedeiu. Vartimeiu orbul să vindecă. Și de acolo sculîndu-să, veni în
hotarăle Iudeei de ceaia parte de Iordan. Și să adună iară la El mulțime și
cumu-i era obiceaiul, iară-i învăța pre ei. Atunci apropiindu-să fariseii
întrebară pre El: Oare cade-să bărbatului a-și lăsa muiarea? ispitind pre El.
Iară El, răspunzînd, zise lor: ce au poruncit voao Moisi? Iară ei ziseră: Moisi
îngăduie să scrie carte de lăsăciune și să o lase. Și răspunzînd Iisus zise lor:
Pentru întărirea inimiei voastre au scris voao porunca aceasta. Iară de-nceputul
zidirei, bărbatul și muiarea i-au făcut Dumnezău. Derept aceaia lasă omul
tată-său și muma și să va lipi cătră muiarea lui. Și vor fi amîndoi un trup, cît
de acii nu mai sînt doi, ce un trup. Varece au împreunat Dumnezău, omul să nu
desparță. Și în casă, iară întrebară ucenicii lui pre El de acela lucru. Iară El
zise lor: Varecine-și va lăsa muiarea lui și va lua alta curveaște cu ia
împrotiva ceiia. Și muiarea de-și va lăsa bărbatul ei și să va mărita după
altul, curveaște. Atunci adusără lui poroboci, ca să atingă pre ei. Iară
ucenicii certa pre ceia ce-i aducea. Carea văzînd Iisus, nu-i păru bine și zise
lor: Lăsați porobocii să vie la mine, și nu oprireați pre ei, că a unora ca
acestora iaste Împărățiia lui Dumnezău. Adevăr grăescu voao, au cine nu va
priimi Împărățiia lui Dumnezău ca porobocul, nu va întra în Ia. Și luîndu-i în
brațe, puse-Și mînele pre ei și-i blagoslovi. Și eșind El în cale, alergă
oarecine și, îngenunchind înainte-i, întrebă pre El: Învățătoriulu bune, ce voiu
face ca să moștinescu viiața veacilor? Iară Iisus zise lui: Ce mă grăești bun?
Nime nu iaste bun fără numai bunul Dumnezeu. Ştii poruncile, nu curvi, nu omorî,
nu fura, nu mărturisi strîmbu, nime nu păgubi, cinsteaște pre tatăl tău și pre
mumă-ta. Iară el răspunzînd zise Lui: Învățătoriule, aceastea toate le-am păzit
den tinereațele meale. Iară Iisus, căutînd spe el, îndrăgi-l și-i zise lui: Încă
una-ți lipseaște. Pasă; cîte ai vinde și dă surumanilor, și vei avea comoară în
ceriu, și vino de îmblă după mine, luîndu-ți crucea. Iară el să întristă pentru
acest cuvînt, să duse mîhnit, că avea avuție multă. Și căutînd Iisus împregiur
zise ucenicilor lui: Foarte anevoe întră carii au avuție în împărățiia lui
Dumnezău. Iară ucenicii să mirară de cuvintele lui; Iisus răspunzînd zise lor:
Fii Miei, foarte nevoe iaste carii nădăjduescu în avuție a întra î-mpărățiia lui
Dumnezău. Mai lesne iaste cămilei pren urechile acului a treacere decît
bogatului, întru Împărățiia lui Dumnedzău să între. Iară ei mai mult să mirară,
zicînd eiși: Cine poate să să spăsească? Iară Iisus căutînd spre ei zise: De la
oameni aceasta nu să (Neputința iaste) poate, ce numa de la Dumnezău, că toate
să pot de la Dumnezău. Atunci începu Pătru a zice Lui: Iaca noi am lăsat toate
și am venit după Tine. Dece răspunzînd Iisus zise: Adevăr grăescu voao, nime nu
iaste carele și-au lăsat casa sau frații sau sororile sau tatăl au muma au
muiarea sau feciorii și uricurele, pentru mine și pentru Evanghelia. Ca să nu ia
o sută de ori mai mult acum în ceastă vreame casele și frații și surorile și
mumele și feciorii și uricurele și cu supărările în veacul care va să vie viiața
de veaci. Că mulți vor fi cei dentîiu apoi, și cei de apoi, întîiu. Și era pre
cale suindu în Erosalim și Iisus mergea înainte-le și să spămîntară și, mergînd
după El, se temea iară El, lundu pre cei doisprăzeace, începu lor a spune carele
era venitoare spre El. Că iaca suim în Ierosalim și Fiiul omenesc da-Să-va
popilor celor mari și cărtularilor, și-l vor giudeca pre El spre moarte și vor
da pre El păgînilor. Și vor batgiocuri pre El, și-l vor bate pre El, și-l vor
scuepi pre El și-l vor omorî pre El. Ce a treia zi va înviia. Atunci veniră
cătră El Iacov și Ioan, feciorii lui Zevedeiu, zicînd: Învățătoriule, voim
varece vom ceare să dai noao. Iară El zise lor: Ce voiți să vă fac voao? Iară ei
zisără Lui: Dă-ne noao să șădem unul de-a dereapta Ta, altul de-a stânga Ta,
întru slava Ta. Iară Iisus zise lor: Nu știți ce ceareți. Putea-veți bea păharul
care Eu voiu bea, și cu botezul care Eu Mă voiu boteza, boteza-vă-veți? Ei
zisără Lui: Putea-vom; iară Iisus zise lor: Păharul care Eu voiu bea bea-l-veți
și cu botezul care Eu Mă voiu boteza, boteza-vă-veți. Dară a ședea de-a dereapta
Mea și de-a stânga Mea, nu iaste Mie a da, Ce să va da celora ce e gătită. Și
auzind aceastea cei zeace începură a să mîniia pre Iacov și pre Ioan. Iară Iisus
chemă pre ei, zise lor: Ştiți că celor ce li să pară a birui spre păgîni, ei
domnescu pre ei și mai marii lor au puteare spre ei. Dară întru voi nu va fi
așa, ce cine ară vrea să fie mare întru voi, să fie slugă voao. Și cela ce ară
vrea să fie voao întîiul, fie slugă tuturor. Că și Fiiul omenesc nu veni să-i
slujască lui, ce să slujească și să dea sufletul lui, prețul răscumpărării
pentru mulți. Atunci veniră în Erihon și eșind El den Erihon, și ucenicii lui și
mulțime multă, Vartimeiu orbul, fiiul lui Timeu, șădea lîngă cale, ceind. Și
auzind că iaste Iisus Nazarineanul, începu a striga și a zice: Fiiul lui David,
Iisuse, fie-Ți milă de mine! Și certa pre el mulți, ca să tacă, iară el mai
vîrtos striga: Fiiul lui David, fie-Ți milă de mine. Atunci stătu Iisus și
porunci să-l chiiame și-l chemară pre orbul, zicînd lui: Cutează, scoală, că te
cheamă. Iară el lăpădînd veșmîntul său să sculă de veni la Iisus. Și răspunzînd,
zise Iisus lui: Ce vei să-ți fac ție? Orbul zise lui: Învățătoriule, ca să văz.
Iară Iisus zise lui: Pasă; credința ta te vindecă. Și atunceși văzu, și mergea
după Iisus, în acea cale. Hristos mearge la Erosalim pre asin. Smochinul să
blăstămă. Scoate den besearecă tîrgașii. Putearea credinței. Credința
rugăciunii. A lăsa păcatele fraților. Popii întreabă cu ce puteare face faptele
lui. Botezul lui Ioan, de unde. Și cînd să apropiară cătră Ierosalim, la
Vitfaghi și Vitania, cătră Muntele Maslinilor, trimise doi den ucenicii lui. Și
zise lor: Meargeți în acel sat ce e derept voi, și aciiși întrînd într-însul
afla-veți un mînzu legat, spre carele nime den oameni n-au șăzut. Dezlegați-l și
Mi-l aduceți. Și să ară zice voao cineva ceva, că ce faceți aceasta, ziceți că
Domnului trebuiaște și numaidecît îl va tremite acicea. Deci mearsără și-l
aflară mînzul legat, lîngă ușă afară, la calea îngemănată, și-l dezlegară.
Atuncea unii den carii stă acolea, zisără lor: Ce faceți de dezlegați mînzul? Ei
zisără lor, cum le poruncise Iisus, și-i lăsară pre ei. Și adusără mînzul la
Iisus și pusără spre el veșmintele lor și șezu spre însul. Iară mulți așternură
veșmintele sale pre cale, iară alții tăia stîlpări de leamne și le așternea pre
cale. Și cel ce mergea înainte și cei dendărăpt striga, grăind: Osanna,
blagoslovit Cel ce vine întru numele Domnului. Blagoslovită Împărățiia
părintelui nostru David, carea vine întru numele Domnului, Osanna Cel ce ești în
ceriuri nalte. Și întra în Ierosalim Iisus, și în besearecă și căuta pre toate.
Iaca fiind ceasul de sară, eși din Vitania cu cei doisprăzeace. Și a doa zi
eșind ei den Vitania, flămînzi. Și văzînd un smochin de departe, avînd frunze,
veni să vază, au doară va afla ceva într-însul. Și deaca veni la el, nemică nu
află, fără numai frunzele, că nu era încă vreamea smochinelor. Atunci răspunzînd
Iisus, zise smochinului: De acum neceodinioară, nimeni din tine poame să nu
mănînce pînă în veac. Și aceasta auziră ucenicii lui. Și veniră iară în
Ierosalim și întră Iisus în besearecă, începu a scoate cei ce vindea și cumpăra
în beserecă. Și measele schimbătorilor de bani, și scaunele celor ce vindea
porumbi le răsturnă. Și nu lăsa pre nime să poarte vase pren besearecă. Și
învăța zicînd lor: Au nu iaste scris, casa Mea, casă de rugăciune să chiamă, de
toate limbile? Dară voi făcut-ați pre ia peșteră tîlharilor. Și aceasta auziră
cărtularii și mai marii popilor. Căuta cum L-ară piiarde pre El, că să temea de
El, căce toată mulțimea să mira de învățătura lui. Iară cînd fu sară, eși Iisus
afară den oraș. Și demineața, trecînd pre lîngă smochin, văzură smochinul uscat
den rădăcină. Atunci, aducîndu-și aminte, Pătru zise lui: Ravvi, iaca smochinul
pre care blăstămași, secă. Și răspunzînd Iisus zise lor: Aveți credința lui
Dumnezău. Că adevăr grăiesc voao, că cine are zice muntelui acestuia rădică-te
și te aruncă în mare, și nu să va îndoi întru inima sa, ce să crează că cealea
ce va zice vor fi, fi-va lui au ce va zice. Derept aceasta zic voao, toate cîte
veți ceare rugîndu-vă, să creadeți că veți lua, și vor fi voao. Și cînd stați a
vă ruga, ertați măcar ce aveți pre cineva, ca și Tatăl vostru cel den ceriu să
iarte voao greșalele voastre. Că de nu veți erta voi, nece Tatăl vostru cel den
ceriu nu va erta voao greșalele voastre. Atunci veniră iară la Ierosalim și în
besearecă îmblînd El, veniră la El mai marii popilor și cărtularii și bătrînii.
Și zisără Lui Cu ce puteare faci aceastea? Și cine țe-au dat Ție aceasta puteare
de să faci aceastea? Dară Iisus răspunzînd zise lor: Întreba-voiu și Eu pre voi
un lucru și-mi răspundeți Mie, și voiu spune voao cu ce puteare fac aceastea.
Botegiunea lui Ioan den ceriu era, au de la oameni? Răspundeți-mi. Și cugetară
întru sine grăind: Să vom zice den ceriu, va zice, derept ce n-ați crezut lui.
Iară să vom zice de la oameni, teamemu-ne de oameni, că toți-l ținea pre Ioan,
ca pre un proroc adevărat. Atunci răspunzînd zisără lui Iisus: Nu știm. Și Iisus
răspunzînd zise lor: nece Eu voiu spune voao cu ce puteare fac aceastea. De
pilda viei. Hristos iaste piiatra cea lepădată de iudei. De dajdea să o dea
împăratului. Saducheii tăgăduescu pre înviiarea. Porunca dentîiu. Dragostea lui
Dumnezău și a priiatinilor mai mare-i decît jărtva. Hristos, Fiiul lui David. A
să feri de cărtulari și de farisei. Văduoa sirumană. Și începu lor pilde a zice:
un om sădi o vie, și împregiur o îngrădi, și săpă într-însă teasc, și zidi turn,
și o tocmi lucrătorilor și să duse departe. Și trimise la viiași sluga, în
vreamia rodului, ca să ia de la viiași den poamele viei. Iară ei prinzînd pre
el, bătură-l, și-l sloboziră deșărt. Și iară trimisă cătră ei altă slugă, iară
ei și pre acela ucigîndu-l cu pietri, îi sparsără capul și-l trimisără
bătgiocurit. Și iară altul trimise, și pre acela-l omorîră și pre alții mulți,
deci pre unii bătîndu-i, iară pre alții omorînd. Iară încă avînd un iubit fiiu
al său, trimise și pre acela cătră ei mai apoi, zicînd că vor cinsti fiiul mieu.
Iară viiarii zisără întru sine că acesta iaste moșteanul, veniți să omorîm pre
el și a noastră va fi moșiia. Și prinzîndu-l pre el, omorîră-l, și-l lăpădară
afară pre el, den vie. Dară ce va face domnul viei? Veni-va și va piiarde
viiașii și va da viia altora. Au n-ați cetiti această scriptură? Piatra carea o
lăpădară ziditorii, aceaia fu în capul unghiului. De la Domnul fu aceasta și
iaste minune în ochii noștri. Și căuta pre El să-L prinză, ce să temură de
mulțime: că cunoscură că despre ei zise acea pildă, și lăsîndu-L, pre El, să
dusără. Și trimeasără la El unii din farisei și din irodiiani, ca să-L prinză
(Să-L amăgească) cu cuvîntul. Iară deaca veniră zisără Lui: Învățătoriule,
știmu-te că adevărat ești, și nu-ți gîndești de nime, că nu cauți fața oamenilor
ce în dereptate calea lui Dumnezău înveți: cade-să a da dajde împăratului, au
ba? Da-vom au nu vom da? Iară El, știind fățăriia lor, zise lor: Ce Mă ispitiți?
Aduceți-mi un ban să văz. Iară ei adusără. Atunci zisă lor: A cui chip iaste
acesta și scriptura? Iară ei zisără Lui: A împăratului. Și răspunzînd Iisus zise
lor: Dați ce e a împăratului, împăratului, ce e a lui Dumnezău, lui Dumnezău. Și
să mirară de El. Atunci veniră saduchei la El, carii zic că nu-i înviere, și
întrebară pre El, zicînd: Învățătoriule, Moisi au scris noao că de va muri cuiva
vreun frate și-i va rămînea muiarea, și feciori nu va lăsa, ca să ia fratele său
muiarea lui și să ridice sămînța fratelui său. Era derept aceaia șapte frați. Și
cel dentîi luo muiare, și murind nu lăsă sămînță. Și al doilea luo pre ia, și
muri, și nece acela nu lăsă sămînță; Și al treile iară așa. Și o luară tusșapte,
și nu lăsară sămînță. Mai apoi de toți, muri și muiarea. Dară la înviere, cînd
vor învie, a căruia de ei va fi muiarea? Că tusșapte avură pre muiare. Atunci
răspunzînd Iisus zise lor: Au nu pentru aceaia rătăciți, că nu știți
Scripturile, nece putearea lui Dumnezău? Că după ce vor învie den morți, nece să
vor însura, nece să vor mărita, ce sînt ca îngerii care-s în ceriure. Dară de
morți că vor înviia, nu ați cetit în cartea lui Moisi, cumu-i grăi lui,
Dumnezău, den măceș, zicînd: Eu-s Dumnezăul lui Avraam și Dumnezăul lui Isaac și
Dumnezăul lui Iacov. Nu iaste Dumnedzău Dumnedzăul morților, ce al viilor, dară
voi mult rătăciți. Și apropiindu să unul den cărtularii, carele auzise pre ei
prigonindu-să, și știia că celora bine le-au răspunsu, întrebă pre El carea
iaste poruncă mai întîi de toate. Iară Iisus răspunse lui, că mai întîiu de
toate prouncile iaste: auzi, Izraile, Domnul Dumnedzăul nostru, un Dumnezău
iaste. Iubeaște pre Domnul Dumnedzăul tău, cu toată inima ta și cu tot sufletul
tău și cu tot cugetul tău și cu toată tăriia ta: aceasta e porunca dentîiu. Și a
doua, asemenea ei, să iubești pre vecinul tău ca pre tine. Mai mare ca aceastea,
altă poruncă nu iaste. Atunci zise lui cărtulariul: Bine, Învățătoriule, în
dereptate grăiși, că unul iaste Dumnezău, și nu iaste altul fără El. Și a iubi
pre El cu toată inima și cu tot înțelesul și din toată inima și din toată
tăriia. Și să iubească pre vecinul ca și pre sine, cu multu-i mai mare decît
toate miroseniile și jărtvele. Atuncea văzînd pre el Iisus că cu înțelepciune
răspunse, zise lui: Nu ești departe de Impărățiia lui Dumnezău. Și nime de aciia
nu îndrăzni să-l întreabe. Și răspunzînd Iisus zicea învățînd în besearică: cum
zic cărtularii că Hristos iaste fiiul lui David? Că însuși David zis-au în Duhul
Sfînt, zise Domnul Domnului mieu: Şăzi de-a dereapta Mea până cînd voiu pune
pizmașii tăi scaun supt picioarele tale. Căce însuși David zice pre El Domnu,
dară cumu-i lui fecior? Și mulțime multă asculta pe El, bucuroși. Iară El zicea
lor întru învățătura lui: Socotiți-vă de cărtularii carii le place a îmbla în
veșminte lungi și închinăciune în tîrguri. Și șăderile întîiu în săboară, și a
șădea mai înainte la ospeațe. Carii înghit casele văduolor, și la arătare
rugîndu- să cu rugăciune lungi: aceștea vor lua mai grea giudecată. Și văzînd
Iisus derept vistiiariul surumanilor, previia cum aruncă mulțimea bani în
vistiiariu, și mulți bogați arunca mult. Și viind o văduo săracă aruncă doi
fileari, ce iaste un condrat. A patra parte de un ban face un condrat. Atunci El
chemă pre ucenicii lui, zise lor: Adevăr zic voao că aceasta văduo suromană, mai
multe aruncă de toți alalți cei ce aruncară în lada suromanilor. Că toți de
rămășițele lor aruncară, iar aceasta, den surumăniia ei, tot cît avu aruncă,
toată avuțiia ei. De răpirea Erosalimului, gonirile pentru Evanghelie.
Evanghelia să vestească a toate limbile. De venirea lui Hristos la Giudeț. Și
eșind El den besearică, zise lui unul den ucenicii Săi: Învățătoriule, vezi ce
pietri-s și ce zidire? Atuncea Iisus, răspunzînd, zise lui: Vezi aceasta zidire
mare? Nu să va rămînea piatră spre piatră, care să nu să răsipească. Și șăzînd
El în Muntele Maslinilor, împrotiva besearicii, întrebară pre El, de eluși,
Pătru și Iacov și Ioan și Andrei: Spune noao cînd vor fi aceastea și ce sămn va
fi? Cînd să vor sfîrși aceastea toate? Iară Iisus, răspunzînd lor, începu a
zice: Căutați nime pre voi să nu vă înșale. Că mulți vor veni în numele mieu,
zicînd că eu sînt Hristos și pre mulți vor amăgi. Iară cînd veți auzi oști și
vești de oști, nu vă turburareți, că să cade să fie aceastea, ce încă nu va fi
sfîrșitul. Că să va rădica limbă spre limbă, și țară spre țară, și vor fi
cutremure de pămînt în toate locuri, și vor fi foameți și turburări. Începătură
durorilor aceaste. Ce vă păziți voi înșivă, că vor da pre voi în sinagoghiile
lor. Pre unde sînt strînși, de ascult cuvîntul lui Dumnedzău. și pre la săboară
bătuți veți fi, și înaintea deregătorilor și crailor veți sta pentru mine să fie
mărturie împrotiva lor. Și la toate limbile trebuiaște mainte să să
propoveduiască Evanghelia. Iară cînd vă vor duce pre voi dați, nu vă grîjireți
mainte ce veți grăi, nece vă învățareți, ce care să va da voao într-acel ceas,
aceaia grăiți, că nu veți fi voi grăind, ce Duhul Sfînt. Da-va frate pre frate
spre moarte, și tată pre fecior. Și să va scula feciorii pre părinți, și-i vor
omorî pre ei. Și veți fi urîți tuturora pentru numele Mieu. Dară cela ce va
răbda până la sfîrșit, acela să va mîntui. Iară cînd veți vedea grozăviia
pustiiriei, carea e zisă de Daniil prorocul, stînd, unde nu să cade, (cela ce va
ceti să înțeleagă) atuncea carii vor fi în Iudea să fugă la munți. Și cela ce va
fi în pod să nu să pogoară în casă, nece să între să ia ceva den casa lui. Și
cel den cîmpu fiind, să nu să întoarcă înapoi să ia veșmîntu lui. Iară vai de
greoane și de aplecătoare în zilele acealea. Ce vă rugați să nu fie fuga
voastră, iarna. Că vor fi în zilele acealea scîrbă, ca carele n-au fost
de-nceputul zidirei, carea au zidit Dumnezău pînă acum, și nice va mai fi. Și de
n-are scurta Dumnezău zilele acealea, tot trupul ară peri, ce pentru aleșii
carii au ales, au scurtat zilele acealea. Și atuncea să ară zice voao cineva:
Iaca acicea-i Hristos, sau iaca acolo, nu creadereți. Că să vor scula Hristoși
minciunoși și proroci minciunoși. Și vor da seamne și minuni, ca să înșale și
pre cei aleși de a fire putea. Iară voi să vă păziți, iaca mainte vă spuș voao
toate. Ce în zilele acealea, după scîrba aceaia, soarele să va întuneca și luna
nu va da lumina ei. Și stealele ceriului cădea-vor, și puterile ceale den ceriu
să vor clăti. Și atuncea vor vedea pre Fiiul omenesc viind în nori cu puteare
multă și slavă. Și El atunci va trimite îngerii Săi, și va aduna pre cei aleși
ai Săi den patru vînture, de la marginea pămîntului pînă la marginea ceriului.
Dară de smochin învățați pildă: iată cînd vor fi stîlpările lui tinere, și
înfrundzeaște, să știți că aproape iaste vara. Așa și voi, cînd veți vedea
aceastea fiind, să știți că aproape iaste și-i la ușă Împărățiia lui Dumnezău.
Adevăr grăescu voao, că nu va treace ruda aceasta, pînă nu vor fi aceastea
toate. Ceriul și pămîntul va treace, iară cuvintele meale nu vor treace. Iară de
zuoa aceaia și ceasul, nime nu știe, nece îngerii carii-s în ceriu, nece Fiiul,
fără numai Tatăl. Feriți-vă, prevegheați și vă rugați că nu știți cînd va fi
aceaia vreame. Ca un om (Așa-i Fiiul omenesc) ce să duce departe lăsîndu-și casa
lui, și dînd slugilor lui puteare, și fietecăruia lucrul lui, și portariului
porunci să preveaghe. Derept aceaia vă prevegheați: (că nu știți cînd va veni
domnul casei, sara, au la miazănoapte, au la cîntatul cocoșilor, au demineață).
Să nu cumva, viind de pripă, să afle pre voi durmind. Iară cealea ce zic voao,
tuturor vă zic, prevegheați-vă. Sfatul popilor pre Hristos. O muiare unge capul
lui Hristos. Gătirea Paștilor. Rînduiala cinei. Prinsoarea lui Hristos. Iuda
sărută pre Hristos. Hristos stă înaintea Caiafei. Lăpădarea lui Pătru. Era
atunci Paștile și praznicul azimelor, după doao zile, și căuta mai marii popilor
și cărtularilor, cum pre El, cu înșălăciune prinzăndu-L, să-L oamoară. Iară
zicea: Ce nu în praznic, ca să nu fie gîlceavă întru oameni. Și cînd era El în
Vitania, în casa lui Simon Stricatul, șăzind El, veni o muiare avînd un vas de
alavastru, în care era unsoare de nardos curat, de mult preț, și frîngînd
alavastrul, vărsă-l pre capul lui. Și era oarecarii de le părea rău întru sine,
și zicea: Derept ce fu aceasta pagubă a unsorii? Că au vrut putea vinde aceasta
în mai mult de trei sute de bani, și să să dea surumanilor, și să mîniia pre ia.
Iară Iisus zise: Dați-i pace, ce o supărareți pre ia; bun lucru făcu cu mine. Că
în toată vreamea mișăii aveți cu voi, și cînd veți vrea puteți face lor bine,
iară pre mine nu Mă veți avea pururea. Aceasta, ce putu ia, făcu, apucă înainte
de unse trupul Mieu spre îngrupare. Adevăr grăesc voao, vareunde să va
propovedui Evanghelia aceasta în toată lumea, și ce făcu aceasta, zice-să-va
întru pomeana ei. Atunci Iuda Iscariotis, unul den cei doisprăzeace, mearse
cătră mai marii popilor, ca să vînză pre El lor. Iară ei auzind, să bucurară și
făgăduiră lui să-i dea arginți. Și căuta cum cu prilej să-L vînză. Și zuoa
dentîi a azimelor, cînd jărtviia paștile, zisără Lui ucenicii lui: Unde vei să
meargem să gătim să mănînci paștile? Atunci trimise doi den ucenicii lui, și
zise lor: Meargeți în oraș și va tîmpina pre voi un om purtînd un vas (Urcior)
cu apă, meargeți după el. Și unde va întra, ziceți stăpînului casei că Dascal
zice, unde iaste sălașul unde voiu mînca paștile cu ucenicii Miei? Atunci acela
voao va arăta un cerdac (ce să zice loc de cină au prînzu) mare așternut, gătat;
acolo gătiți noao paștile. Și mearsără ucenicii lui și veniră în cetate și
aflară așa cum zisease lor; și gătiră paștele. Și sara fiind, veni cu cei
doisprăzeace. Deci șăzînd ei și mîncînd, zise Iisus: Adevăr grăescu voao, că
unul den voi Mă va vinde, cel ce mănîncă cu Mine. Iară ei începură a să întrista
și a zice lui, unul către unul: Doară-s eu? Și altul: Doară-s eu? Iară El,
răspunzînd, zise lor: Unul de doisprăzeace, carele întinge cu mine în blid Mă va
vinde. Ce Fiiul omensc va mearge cumu e scris despre El. Ce vai omului aceluia
de carele Fiiul omensc Să va vinde: mai bine au vrut fi lui să nu fie născut
omul acela. Și mîncînd ei, luo Iisus pîine, o blagoslovi, frîmse-o și deade lor
și zise: Luați, mîncați; acesta e trupul mieu. Și luînd păharul, dînd har, deade
lor, și băură dentr-însu toți. Și zise lor: Aceasta-i sîngele mieu, a celui
testament (ce să zice a Legii noao) carele pentru mulți să va vărsa. Adevăr zic
voao, că de acum nu voiu bea den rodul viței aceștiia, pînă în zua aceaia
cîndu-l voiu bea cu voi nou, întru Împărățiia lui Dumnezău. Și cântară laudă,
eșiră în Muntele Măslinilor. Atunci zise Iisus lor: Toți vă veți sminti de mine
în noaptea aceasta că scris iaste, bate-voiu păstoriul și să vor răsfira oile.
Ce după ce voiu înviia, voiu mearge mainte de voi în Galilea. Iară Pătru zise
lui: de s-ară și toți sminti, iară eu nu. Atunci zise lui Iisus: Adevăr zic ție,
că astăzi în noaptea aceasta, mainte pînă nu va cînta cocoșul de doao ori, de
trei ori te vei lepăda de mine. Iară el mai vîrtos zicea: Să mi-ară fi și a muri
cu Tine, nececum nu mă voiu lepăda de Tine; așijderea și toți zicea. Și veniră
în locul ce să chiamă Ghetsimania. Atunci zise ucenicilor săi: Şedeți acicea,
pînă Mă voiu ruga. Și luo pre Pătru și pre Iacov și pre Ioan cu El. Și începu a
Să spămînta și a tînji. Și zise lor: Întristatu e sufletul mieu pînă la moarte;
rămîneți acicea și prevegheați. Și mergînd înainte puținel, căzu la pămînt și Să
rugă, că s-are putea fi, să treacă de la El acel ceas. Și zise: Avva Părinte,
toate să pot Ție: treci de la mine păharul acesta. Ce nu cum voiu Eu, Ce cum
vrei Tu. Atuncea veni și află pre el dormind și zise lui Pătru: Simone, dormi?
Nu putuși un ceas priveghea. Prevegheați și vă rugați să nu întrați în năpaste,
că duhul iaste gata, iară trupul slab. Și iarăși mearse de Să rugă, același
cuvînt zicînd. Și întorcîndu-să, află pre ei iarăși dormind (că era ochii lor
îngreuiați) și nu știia ce răspunde lui. Și veni a treia oară, și zise lor:
Dormiți acum și odihniți destul; veni ceasul. Iaca, Să dă Fiiul omensc în mînile
păcătoșilor. Sculați să meargem: iacă cela ce M-au vîndut să apropie. Și aciiși
încă grăind El, veni Iuda, unul den cei doisprăzeace, și cu el mulțime multă, cu
arme și cu fuști, de la mai marii popilor și de la cărtulari și de la bătrîni.
Și dedease cela ce-L vînduse pre El, sămnu lor, zicînd: pre carele voiu săruta,
Acela iaste; prindeți pre El, și-L duceți cu pază. Și viind, numaidecît să
apropie la El, zise lui: Ravvi, Ravvi, și-L sărută pre El. Iară ei pusără mînile
lor spre El și-L prinsără. Iară unul de aceia ce sta, scoase sabiia (hangeriul),
lovi pre sluga popei celui mare, și-i tăe lui ureachea. Și răspunde Iisus zise
lor: Ca la un tîlhariu ați eșit cu arme și cu fuști să Mă prindeți? În toate
zile am fost între voi, în besearecă, învățînd, și nu Mă prinseți? Ce să cade să
să împle scripturile. Atunci lăsîndu-l pre El, fugiră toți. Iară un voinic tiner
mergea după El, îmbrăcat cu giolgiu pre trup gol, și-l prinsără pre el tinerii.
Iară el lăsînd giolgiul, și gol, fugi de la ei. Atunci dusără pre Iisus la popa
cel mai mare, la care să adunară toți mai marii popilor, și bătrînii și
cărtularii. Iară Pătru pre departe mergea după El, pînă înlăuntru la curtea
popei celui mare, și șădea cu slugile, și să încălziia la foc. Iară mai marii
popilor și tot sfatul căuta spre Iisus mărturii ca să omoară pre El și nu afla.
Că mulți mărturisiia spre El strîmbu, și nu să tocmiia mărturiile lor. Atunci
unii sculîndu-să mărturisiia strîmbu spre El, zicînd: Că noi am auzit pre El
zicînd, că Eu voiu sparge beseareca aceasta făcută cu mîna, și în trei zile altă
nefăcută cu mîna voiu zidi. Și nece așa nu era aseamene mărturiia lor. Atunce
sculîndu- să popa cel mare, în mijloc, întrebă pre Iisus zicînd: Nu răspunzi
nemică? Ce e aceasta ce mărturisescu spre Tine? Iară El tăcea, și nemică nu
răspundea, și iară-l întrebă pre El popa cel mare și zise lui: Tu ești cel
Hristos, Fiiul Celui blagoslovitului? Iară Iisus zise: Eu sînt, și veți vedea
pre Fiiul omenesc șăzînd de-a dereapta puterii lui Dumnezău și viind cu norii
ceriului. Iară popa cel mare rupîndu-și veșmintele sale zise: Ce ne mai
trebuiaște noauă mărturie? Auzit-ați hulele lui. Ce vă pare voao? Iară ei toți
giudecară pre El a fi vinovat morției. Și începură unii a scuepi pre El și a
coperi fața lui, și-L bătea pre obraz pre El și zisără Lui: Gîceaște. Și slugile
Îl bătea cu toiagele preste obraz. Și fiind Pătru în curtea de gios, veni una
den slujnicele popei celui mare. Și văzînd pre Petru încălzindu-să, căută spre
el, zise: și tu cu Nazarineanul Iisus erai? Iară el să lepădă zicînd: Nu L-am
cunoscut, nece știu ce grăești tu. Și eși afară în tîrnaț, la ușă, și cocoșul
cîntă. Atunci slujnica văzînd pre el, iară începu a zice celora ce sta acolea,
că acesta-i unul dentr-înșii. Iară el iară să lăpădă, și preste puținel, iară
cei ce sta zisără lui Pătru: Adevăr, den ei ești, că galilean ești, că graiul
tău să asamănă. Iară el începu a să blăstăma și a să giura, zicînd: N-am
cunoscut pre omul acela carele grăiți. Atuncea a doao oară cîntă cocoșul. Și și
aduse a minte Pătru de cuvintele carele-i zise lui Iisus, că mainte de ce va
cînta cocoșul de doao ori, trei ori te veri lepăda de mine. Și eși afară,
plînse. De Patima lui Hristos supt Pilat. Hristos Îl dă Pilat să-L răstignească.
Cununară-L cu spini. Scuepiră -L, batgiocuriră -L. Simon Chirineu purta crucea
lui Hristos. Hristosu-L răstigniră între doi tîlhari. Blăstăma-L. Slobozi-Și
sufletul. Iosif îngrupă pre Hristos. Și dimineața numaicît țiind sfat mai marii
popilor, cu bătrînii, cărtularii și cu tot sfatul, legat, pre Iisus dusără-L
și-L deaderă lui Pilat. Atunci întrebă pre El Pilat: Tu ești împăratul cela al
jidovilor? Iară El răspunzînd, zise lui: Tu zici. Şi-l pîrîia pre El de multe,
mai marii popilor. Pilat iară întrebă pre El zicînd: Nu răspunzi nemică? Vezi
cîte de multe mărturisescu spre Tine? Iară Iisus de acii nemică nu răspunse, cît
se mira Pilat. Iară în praznice avea obiceaiu să sloboază lor cîte un rob,
carele voiia. Și era unul, ce-l chema Varavva, prinsu, carele cu soțiile lui
rădicîndu-să, făcuse vrăjmășie. Și strigînd mulțimea, începură a cearere să le
facă cum pururea le făcea lor. Iară Pilat răspunse lor, zicînd: Veți să sloboz
voao pre craiul cela al jidovilor? (că știia că pentru pizma, ei L-ară fi dat
pre El, mai marii popilor). Iară mai marii popilor învitară mulțimea ca mai
vîrtos pre Varavva să sloboază lor. Atunci Pilat, răspunzînd, iară zise lor:
Dară ce veți să fac Cestuia ce-I ziceți craiul jidovilor? Iară ei iară strigară:
Răstigneaște pre El. Iară Pilat zise lor: Ce rău au făcut? Iară ei mai vîrtos
striga: Răstigneaște pre El. Iară Pilat, vrînd să facă destul pre voia mulțimei,
slobozi lor pre Varavva, și deade Iisus bătut, ca să răstignească. Iară
curteanii dusără pre El înlăuntru în curte carea iaste pretor (ce să zice casă
de leage), și chiemară tot șireagul. Și îmbrăcară pre El în urșinic și-i pusără
în cap cunună împletită de spini. Și începură a să închina lui, zicînd:
Bucură-te, împăratul jidovilor. Și bătea capul lui cu trestie și scuepiia pre
el, și duplecîndu-să în genunche, să închina lui. Iară deaca-și bătură gioc de
El, dezbrăcară-l den urșinic, și îmbrăcară pre El în veșmintele lui și-l
scoasără să-l răstignească. Și siliră pre un om ce trecea pre acii, anume Simon
Chirineiu (viind den cîmpu, tatăl lui Alexandru și a lui Ruf), să ducă crucea
lui. Și dusără pre El în locul Golgotei, care iaste de să chiamă Locul
Căpățîneilor. Și deaderă lui să bea vin amestecat cu zmirnă, iară El nu luo. Și
răstignindu-l pre El, împărțiră veșmintele lui, aruncînd sorți spre iale, cine
ce ară lua. Era ceasul al treile, cînd răstigniră pre El. Și era scrisoarea
vinei lui scrisă așia: ÎMPĂRATUL JIDOVILOR. Și cu el răstigniră doi tîlhari,
unul de-a dereapta și altul de-a stânga lui. Și să împlu Scriptura carea zice:
și între lotri Să numără. Iară ceia ce trecea hulia pre El, clătindu cu capetele
sale și grăind: Ua, Tu cela ce spărgeai beseareca, și în trei zile o zidiiai.
Mîntuiaște-te singur și pogori de pe cruce. Așijderea și popii cei mari,
bătîndu-și gioc, zicea unul cătră alt, cu cărtularii: pre alții au mîntuit, iară
pre Sine nu Să poate mîntui. Hristos, craiul cela a lui Izrail, să pogoară acum
de pre cruce; să vedem și să creadem. Și cei ce era răstigniți cu El, cu
mustrare huliia pre El. Deci fiind ceasul al șasele, întunearec fu preste tot
țînutul, pînă la al noaole ceas. Și în al noaole ceas, strigă Iisus cu glas
mare, zicînd: Eloi, Eloi, lamma svahtani? Ce să zice Dumnezăul mieu, Dumnezăul
mieu, că ce Mă lăsași? Și unii den carii sta acolea, auzind, zicea: Iaca pre
Ilie strigă. Iară alergă unul și, împlînd bureatele de oțăt și-l puse în
trestie, și-l deade să bea, zicînd: Lăsați să vedem, veni -va Ilie să-l ia pre
El? Iară Iisus slobozi glas mare și răpăosă. Și catapeteazma besearecii să rupse
în doao, de sus pînă gios. Iară deaca văzu sutașul, carele sta înaintea Lui, că
strigînd așa răpăosă, zise: Adevăr omul acesta fiiul lui Dumnezău era. Iată era
și mueri de departe prevind, întru carele era și Maria Magdalina și Maria lui
Iacov celui mic și muma lui Iosie și Salomia. Carele și cînd era în Galilea,
mersease după El, și slujiia lui, și altele multe carele mersease cu El în
Ierosalim. Și iată sară fiind, că era vineri sara, înaintea sîmbetei. Veni Iosif
den Arimatea, sveatnic cinstit, carele și acela aștepta Împărățiia lui Dumnezău,
îndrăznind, întră la Pilat și ceru trupul lui Iisus. Iară Pilat să miră unde au
murit așa curînd. Și chemînd pre sutașul, întrebă pre el: Au murit-au de mult?
Și înțelegînd de la sutașul, dărui trupul lui Iosif. Iară el cumpără giolgiu
(bogasie) și luînd pre El, înfășură-L cu giolgiul. Și-L puse pre El în mormînt,
care era scobit în piatră și răsturnă o piatră spre ușia mormîntului. Iară Maria
Magdalina și Maria, muma lui Iosie, socotiia unde-L vor pune. Scularea lui
Hristos. Hristos Să arată Marii Magdalinii și altor. Trimise apostolii a
propovedui. Suirea lui Iisus Hristos. Și trecînd sîmbăta, Maria Magdalina și
Maria, muma lui Iacov și Salomie cumpărasă aromat, ca să meargă să ungă pre El.
Și foarte de demineață, în zuoa dentîiu a săptămînii, veniră la mormînt, în
răsăritul soarelui. Și grăiia una cătră alta: Cine va prăvăli noao piatra de pre
ușa mormîntului? Și căutară și văzură că era piatra răsturnată; că era mare
foarte. Și întrînd în mormînt, văzură pre un voinic tiner șezînd de-a dereapta,
îmbrăcat în veșmînt albu; și să spămîntară. Iară el zise lor: Nu vă
spămîntareți, pre Iisus căutați, Nazarineanul cel răstignit. Sculatu-s-au, nu
iaste acicea. Iaca locul unde-L pusease pre El. Ce meargeți, spuneți ucenicilor
lui, și lui Pătru, că va mearge mainte de voi, în Galilea. Acolo veți vedea pre
El, cum au zis voao. Atuncea eșind de grabă, fugiră de la mormînt, că era
cuprinse de tremur și de mirare, și nemică nemurui nu zicea, că să temea. Iară
Iisus învise demineața în zua dentîiu a săptămînii, arată-Să întîiu Marii
Magdalinei, dentru carea scosease șapte draci. Aceaia mergînd vesti celora ce
fusease cu El, carii era plîngînd și suspinînd. Iară aceia deaca auziră că iaste
viu, și că L-au văzut Ia, nu crezură. Iară după aceaia a doi dentr-înșii
mergînd, Să arătă într-alt chip, mergînd la un sat. Și aceia mergînd, deaderă
veaste celoralalți, nece pre aceia nu crezură. Dară mai apoi, șăzînd ei
unsprăzeace, Să arătă lor și înfruntă necredinței lor și împietrirea inimii că,
celor ce L-au văzut pre El sculat, nu crezură. Și zise lor: Meargeți în toată
lumea, propoveduiți Evanghelia a toată făptura. Cela ce va creade și să va
boteza, spăsi-să-va, dară cela ce nu va creade osundi-să-va. Iară seamnele celor
ce vor creade aceastea vor fi după ei, cu numele Mieu dracii vor goni, grăi-vor
în limbi noao. Şerpi vor lua, și de-are și bea ceva de moarte, nu va strica lor.
Spre bolnavi mînile-și vor pune și bine le va fi. Iară Domnul, după cuvintele ce
grăi lor, Să luo sus în ceriu, și șezu de-a dereapta lui Dumnezău. Iară eșind
ei, propoveduiră pretutindinea și Domnul agiutorindu-i și cuvintele lor întărind
pre seamne, carele era cu învățătură lor. Sfîrșitul Evanghelii lui Marcu, avînd
capete 16. PREDOSLOVIA A LUCĂI EVANGHELISTUL. Luca au fost vraciu den Antiohia.
După aceaia au fost în cale soție credincioasă lui Pavel și în propovedaniia
Evanghelii, soție, cum să cunoaște den 2, stih. 16 i 13, 14, 15 și cap 21, stih
1, 2, 3 și cap 27, 28 și Epistolia Colaseanilor, 4, stih 14 și Epistola a doaoa
a lui Timoteiu, în cap 4, stih 11. Evanghelia de la Luca. Predoslovia Lucăi.
Zaharia și Elisafta. Ioan cum va fi. Zaharia, pentru necredința lui, amuți.
Îngerul să închină Marii și-i vesti de nașterea lui Hristos. Maria mergea la
Elisafta. Cîntecul Marii. Cîntecul Zaharii, vestind pre Hristos că-i Mesia cel
făgăduit. Deregătoria lui Ioan. Pentru că mulți să siliră să tocmească poveaste
acelor lucruri carele-s adevărate între noi. Cum ne-au dat noao carii dentîiu au
fost văzători lui, și slugi cuvîntului. Derept aceaia pare-mi-să și mie toate
dentîiu a socoti, și pre rînd a scrie ție, cinstite Teofile. Ca să cunoști
adevărat lucrurele ce-ai auzit. Fu în zilele lui Irod, craiul Iudeei, un popă
ce-l chema Zaharia, den rîndul Aviei. Iară muiarea lui era den featele lui Aaron
și numele ei, Elisafta. Și era derepți amîndoi înaintea lui Dumnezău, îmblînd
întru toate poruncile și rînduialele Domnului, nevinovați. Și nu avea feciori,
pentru ce că Elisafta era stearpă, și amîndoi era trăit zile multe. Și fu
slujind el pre rînd, înaintea lui Dumnezău. După obiceaiul preoției, veni rîndul
lui să tămîiaze, deaca întră în beseareca Domnului. Și toată mulțimea de oameni
era ruga-să afară, în vreamea tămîei. Iară lui să arătă îngerul Domnului, stînd
de-a dereapta oltariului a mirodenii. Și Zahariia văzînd pre el să turbură, și
frică căzu spre el. Și zise cătră el îngerul: Nu te teame, Zaharia, că auzită-i
rugăciunea ta, și muiarea ta Eilsafta naște-va fiiu ție, și vei chema numele
Ioan. Și va fi ție de bucurie și de veselie, și mulți de nașterea lui să vor
bucura. Că va fi mare înaintea Domnului, și vin și sichera (Beutură de beție) nu
va bea, și să va împlea de Duhul Sfînt încă den zgăul mumei lui. Și pre mulți
fii ai lui Israil va întoarce cătră Dumnezăul lor. Că el va mearge înaintea Lui
cu duh și cu puteare ca Ilie, a întoarce inima părinților cătră feciori, și pre
cei necredincioși, întru înțelepțiia celor derepți; să gătească Domnului oameni
desăvîrșiți. Atunci zise Zahariia cătră înger: Din ce voiu cunoaște aceasta? Că
eu sînt bătrîn, și muiarea mea-i de zile multe. Și răspunzînd, îngerul zise lui:
Eu sînt Gavriil carele stau înaintea lui Dumnezău, și sînt trimes să grăescu
cătră tine și să vestescu ție bucuriia aceasta. Și iată vei fi mut, și nu vei
putea grăi, pînă în zua ce vor fi aceastea, pentru ce nu crezuși cuvintele
meale, carele să vor împlea la vreamea lor. Și era oamenii așteptînd pre
Zaharia, și să mira ce să zăbăveaște în besearecă. Și eșind nu putea grăi lor.
Și înțeleaseră că el au văzut vedeare în besearecă, că el arăta lor, și rămase
mut. Și fu deaca să umplură zilele slujbei lui, să duse la casa lui. Și iară
după aceale zile să îngreue Elisafta, muiarea lui, și să ascunse în cinci luni,
zicînd: Că așa-mi feace mie Domnul, în zilele carele căută pre mine, să ia
micșurarea mea dentre oameni. Iară în a șasea lună, trimes fu îngerul Gavriil de
la Dumnezău în orașul Galileei, care-i numele Nazaret. Cătră o vergură tocmită
bărbatului, căruia e numele Iosif, den casa lui David, și numele vergurii era
Mariia. Și întrînd cătră Ia, îngerul zise: Bucură-te în dar îndrăgită, Domnulu-i
cu Tine. Și Tu ești blagoslovită între mueri. Iară Ia, văzînd, Să turbură de
cuvîntul lui și cugeta oare ce ară fi închinarea aceaia. Atunci zise Ei îngerul:
Nu Te teame, Maria, că ești în dragoste la Dumnezău. Și Iaca vei prinde în zgău
și vei naște fiiu. Și vei chema numele lui, Iisus. Acesta va fi mare și Fiiu
Celui de sus chema-Să-va, și-i va da Lui Domnul Dumnezău scaunul lui David, a
tatălui Său. Și va domni în casa lui Iacov, în veaci, și Împărăției lui nu va fi
sfîrșenie. Iară Maria zisă cătră înger: Cum va fi aceasta? Că Eu bărbat n-am
cunoscut. Și răspunzînd îngerul zise ei: Duhul Sfînt va pogorî spre Tine, și
putearea Celuia de sus Te va umbri. Derept aceaia și Ce să va naște den Tine,
Sfîntul, chema-Să-va Fiiul lui Dumnezău. Și iaca și Elisafta, vară-Ta și ia au
început fiiu, în bătrîneațile ei, și aceasta-i a șasea lună, carea să chiema
stearpă. Că la Dumnezău nu e neci un cuvînt să nu să poată. Iară Maria zise:
Iată slujnica Domnului, fie Mie după cuvîntul tău. Și să duse de la ia îngerul.
Iară sculîndu-să Maria în zilele acealea mearse în al susurile cu degrabă, în
orașul Iudei. Și întră în casa Zahariei, și să închină. Ce să zice că-i voi
bine, și-i zise binețe, au zua bună Elisaftei. Și fu cînd auzi Elisafta
închinăciunea Mariei, săltă porobocul în zgăul ei și să împlu de Duhul Sfînt
Elisafta. Și strigă cu glas mare și zise: Blagoslovită ești întru mueri, și
blagoslovit rodul zgăului Tău. Și de unde mie aceasta ca să vie muma Domnului
mieu cătră mine? Că iată, cum fu glasul închinării Tale întru urechile meale,
săltă pruncul bucurîndu-să în zgăul mieu. Și fericită-i carea au crezut că să
vor plini care-s zise Ei de la Domnul. Atuncea zisă Maria: Măreaște sufletul
mieu pre Domnul. Și și să bucură sufletul mieu în Dumnezăul, Mîntuitoriul mieu.
Că căută spre smireniia slujnicei Sale, că iaca de acum Mă vor ferici toate
neamurele. Că făcu cu mine mărire Cel putearnic, cui e numele sfînt. Și
Căruia-i-e mila gătită în toate neamurele carii să tem de El. Foarte putearnic
lucru făcu brațul lui, și să răsipi făloșii în cugetele inemiei lor. Și trase
putearnicii den scaune, și rădică smeriții. Pre cei flămînzi împlu-i de bine, și
pre cei bogați slobozi-i deșerți. Luo pre Israil, porobocul lui, să-și aducă
aminte de mila Sa. Cum grăise cătră părinții noștri, lui Avraam, și sămenții lui
în veaci. Și rămase Maria cu Ia, ca la trei luni, și Să întoarse în casa ei.
Iară Elisaftei să împlu vreamea nașterei și născu fiiu. Și auziră vecinii și
frățiia ei că Domnul mare milă au făcut cu Ia și să bucura ei. Și fu a opta zi,
veniră să tae împregiur porobocul și chema pre el pre numele tătîne-său Zaharia.
Și răspunzînd muma lui, zise: Ba nu; Ce să să chiame Ioan. Și zisără cătră Ia,
că nime nu iaste în ruda ta care să să chiame cu acest nume. Ce arăta tatăni-său
cum va vrea să-l chiame pre el. Și el, ceind tablă, scrise zicînd: Ioan e numele
lui; și să mirară toți. Și atunci să deșchise gura lui numaidecît, și limba lui
și grăi lăudînd pre Dumnezău. Și să scorni frică pre toți vecinii lor și în tot
țînutul dealurilor Iudeii, să spună toate cuvintele aceastea. Și toți ceia ce
auziia pusără acealea întru inimile sale, zicînd: Oare cine va fi porobocul
acesta? Și mîna Domnului era cu el. Și Zaharia, tatăl lui, să împlu de Duhul
Sfînt și proroci, zicînd: Blagoslovit Domnul Dumnezăul lui Izrail, că socoti și
descumpără oamenii săi. Și rădică cortul ispăsenii noao, în casa lui David,
coconului Său. Cum au grăit pren rosturele sfinților, carii sînt den veac
prorocii lui. Că ne-are mîntui de pizmașii noștri și den mîna tuturor celora ce
ne urăscu pre noi. Să facă milă cu părinții noștri, să-și aducă aminte de
legătura lui cea sfîntă. Și de giurămîntul carele Să giură lui Avram, părintelui
nostru, să dea noao să slujim lui. fără frică izbăviți den mînile pizmașilor
noștri. Cu sfinție și cu dereptate înaintea Lui, întru toate zilele vieței
noastre. Iară tu, cocoane, proroc Celui de sus chema-te-vei, că vei îmbla
înaintea feaței Domnului, să gătești calea lui. Și să dai cunoștința spăsenii
oamenilor lui, întru ertăciunea păcatelor lor. Den mare mila Dumnezăului nostru
cu carea ne socoti pre noi Acel ce eși de sus. Să să arate celora ce era întru
întunearecu și în umbra morții puși, să derepteaze picioarele noastre în calea
de pace. Iară porobocoul creștea și să întăriia în duh și fu în pustie pînă în
zuoa aceaia în carea s-ară arăta lui Israil. Numără-să supt dare tot pămîntul de
Avgust. Naște Hristos în Vitleaim. Cîntecul îngerilor. Să tae împrejur. De
curățiia Marii. Simeon luo pre Hristos în brațe; cîntecul lui Simeon. Anna și
prorocița. Poroboc Hristos. Cu dascălii Să întreba. Și fu zilele acealea, eși
poruncă de la chesar Avgust să scrie tot pămîntul. (Această scrisoare întîiu fu,
domnind în Siria Chirineu). Și mergea toți să să scrie, cineși în orașul său.
Sui și Iosif den Galilea, den orașul Nazaretului, în Iudea, în orașul lui David,
carea să chiamă Vitleaim (pentru căce era el den casa și din fămeaia lui David).
Să să scrie cu Mariia, tocmită lui muiare, fiind greoae. Și fu cînd are fi
acolea, împlură-să zilele să nască. Și născu fiiul ei, născutul dentîiu, și-l
înfășă pre El, și-l puse în iasle. Pentru căce nu era loc de sălaș. Iară era
păstorii într-acela țînut, preveghind și străjuind noaptea pre turma sa. Și iaca
îngerul Domnului străluci pregiur ei și să înfricoșară cu frică mare. Atunci
zise lor îngerul: Nu vă teamereți, că iaca vă vestescu voao bucurie mare, carea
va fi a tuturor oamenilor. Că născu voao astăzi Mîntuitoriu (carele iaste
Hristos Domnul), în orașul lui David. Și acesta va fi voao sămnul: afla-veți un
poroboc înfășat, culcat în iasle. Și îndegrabă fu cu îngerul mulțime de
șireaguri îngerești, lăudînd pre Dumnezău, și zicînd: Slava lui Dumnezău întru
ceriuri înalte și pre pămînt pace, întru oameni bună voie. Și fu cum să dusără
de la ei îngerii în ceriu, și atunci și păstorii zisără unii cătră alalți:
Îmblăm pînă la Vitleaem, și să vedem acesta lucru ce ne arată noao Domnul. Și
mergînd îndegrabă, aflară pre Maria și pre Iosif și pre coconul culcat în iasle.
Iară ei văzînd pre El, vestiră ce era zis lor despre acel poroboc. Și toți carii
auziia să mira de carele zisease păstorii cătră ei. Iară Maria aceastea toate
socotind, le ținea la inima ei. Și să întoarsără păstorii slăvind și lăudînd pre
Dumnezău, de toate cealea ce auziră și văzură, cum fu grăit cătră ei. Și cînd să
împlură opt zile, să tae porobocul împregiur, și chemară numele Lui Iisus, cum
fu chemat de înger încă mainte, pînă nu să prinsease în zgău. Și cînd să împlură
zilele curățenii Mariei, cumu-i leagea lui Moisi. Dusără pre El în Ierosalim
(cumu-i scris în leagea Domnului, că tot porobocul născut dentîiu, sfîntul
Domnului chema-să-va). Și ca să dea jărtvă, după cumu-i zis în leagea Domnului,
o păreache de turtureale, sau doi pui de porumbi. Și iată, era un om în
Ierosalim, căruia îi era numele Simeon, și era omul acesta dereptu și cu frica
lui Dumnezău, așteptînd de mîngîiaria lui Israil. Și Duhul Sfînt era spre el. Și
era zis lui de la Dumnezău, pren Duhul Sfînt, că el nu va vedea moartea, pînă nu
va vedea pre Hristosul Domnului. Și veni den îndemnătura Duhului în besearecă,
și cînd dusără înlăuntru părinții pre porobocul Iisus, să facă pentru El cum era
obiceaiul legii. Atunci luo pre El în brațele lui, și lăudă pre Dumnezău și
zise: Acum slobozește pre sluga Ta, Doamne, după cuvîntul Tău, cu pace. Că
văzură ochii miei spăseniia Ta. Carea ai gătit înaintea ochilor a toate limbile.
Lumină întru arătare limbilor și slavă oamenilor tăi, izrailteanilor. Și era
Iosif și Muma lui să mira de cealea ce zicea despre El. Și blagoslovi pre Ei
Simeon și zise cătră Maria, Muma lui: Iacă, Acesta e pus spre cădearea și
scularea a mulți întru Izrail și sămnu căruia Îi vor zice împrotivă. (Încă și
pren sufletul Tău va treace spată ascuțită), ca să să descoapere de la multe
inimi cugetele. Iară era Anna prorocița, fata lui Fanuil, den ruda a lui Asir.
Aceasta petrecuse în zile multe, lăcuind cu bărbatul ei șapte ani din verguriia
ei. Și fiind văduo, ca de optzeci și patru de ani, nu să departa de besearecă,
cu posturi și cu rugăciuni slujind noaptea și zuoa. Și aceasta într-acel ceas
venind, iară să mărturisiia Domnului și grăiia de El tuturor celor ce aștepta
răscumpărarea la Ierosalim. Iară Ei săvîrșind toate carele era în leagea
Domnului, Să întoarsără în Galilea, în orașul lor, în Nazaret. Iară porobocul
creștea și Să întăriia în duhul și Să împlea de înțelepție. Și mila lui Dumnezău
era spre El. Iară Părinții lui mergea în toți anii în Ierosalim, la praznicul
Paștilor. Și cînd fu de doisprăzeace ani, suindu-Să Ei în Ierosalim, pre
obiceaiul praznicului. Și sfîrșind zilele acealea și înturnîndu-să, rămase Iisus
coconul în Ierosalim. Și nu luară aminte Iosif și Muma lui. Păindu-le a fi El cu
soțiia, mearseără cale de o zi, și-l căuta pre El pren rudenii și cunoscuți. Și
neaflîndu-l, Să întoarsără în Ierosalim, căutînd pre El. Și fu după a treia zi,
aflară pre El în besearecă, șăzînd în mijlocul dascalilor, ascultîndu-i și
întrebînd pre ei. Iară toți carii auziia El, să mira de înțelepciunea și de
răspunsul lui. Și văzîndu-l pre El, mirară-să și zise Muma lui cătră El: Fiiule,
că ce făcuși Noao așia? Iaca Tată-tău și Eu încîștigați Te-am căutat pre Tine.
Atunci zise către Ei: Ce e de Mă căutați? Au nu știiați că Mi să cade Mie a fi
întru acealea carele sînt ale Tatălui mieu? Iară Ei nu înțeleasără cuvîntul care
grăi Lor. Și pogorî cu Ei, și veni în Nazaret, și era ascultătoriu de Ei și Muma
lui ținea de toate cuvintele aceastea întru inima ei. Și Iisus creștea întru
înțelepție și în statu și în dragoste înaintea lui Dumnezău și înaintea
oamenilor. Ioan îndeamnă-i la pocăință. Mărturiia lui de Hristos. Irod îl băgă
la temniță. Hristos Să boteză. Numărul strămoșilor lui Hristos. Iară în al
cincilesprăzeace an a împărății lui Tiverie împărat, fiind dregători în Iudea,
Pilat den Pont și Irod biruitoriul a patra parte de Galilea, și Filip, fratele
lui, a patra din Tiriia și din Trahonia, și Lisanie, din Avilinea a patra. Supt
popii cei mai mari, Annea și Caiafa, fu cuvîntul Domnului cătră Ioan, fiiul
Zaharii, în pustie. Și veni în tot împregiurul Iordanului, propoveduind
botegiunea pocăinței, în ertăciunea păcatelor. Cumu-i scris în cartea cuvintelor
Isaiei prorocul, zicînd: glasul strigătoriului în pustie. Gătiți calea Domnului,
dreapte faceți cărările lui. Toată valea să va împlea, și tot muntele și măgura
să va așăza, și ceale strîmbe vor fi dereapte, și căile aspre, neatede. Și va
vedea tot trupul spăseniia lui Dumnezău. Și grăiia mulțimei ce mergea să să
boteaze de la el: Sămînța viperilor, cine vă arătă voao să fugiți de mîniia ce e
venitoare? Faceți rodure destoinice pocăinței, și nu înceapereți a grăi întru
voiși, tată avem pre Avraam, că zic voao că poate Dumnezeu și din ceaste pietri
a rădica feciorii lui Avraam. Că iată săcurea-i pusă la rădăcina pomilor. Deci
tot pomul carele nu face poame bune, tae-să și în foc aruncă-să. Și întrebară
pre el mulțimea, zicînd: Dară ce vom face? Iară răspunzînd, zise lor: Cine are
doao veșminte, să dea celuia ce n-are; și cela ce are bucate, așijderea să facă.
Veniră într-aceaia și publicanii să să boteaze și zisără cătră el:
Învățătoriule, ce vom face? Iară el zise cătră ei: Nemică mai mult să nu luați,
decât vă e rînduit. Întrebară și viteajii pre el zicînd: Dară noi ce vom face?
Și zise lor: pre nime nu zdrobireți, nece-i păgubiți cu înșălăciune, Ce să vă
agiungă leafa voastră. Așteptînd oamenii și cugetînd toți întru inimile sale de
Ioan, au doară e el Hristos. Răspunse Ioan zicînd tuturor: Eu cu apă botez pre
voi, Ce au venit Cel mai tare de mine, Căruia nu-s destoinic să dezleg curealele
colțunilor lui. Acela va boteza pre voi cu Duhul Sfînt și cu foc. Căruia-i e
lopata în mînile lui, și curățeaște area lui, și va strînge grîul lui în Şura
Sa, iară pleavele le va arde cu foc nestinsu. Și pre altele multe îndemnîndu-i,
propoveduiia oamenilor. Iară Irod al patrulea biruitoriu, fiind certat de el
pentru Irodiada, muiarea lui Filip frate-său, și pentru toate realele care
făcuse Irod. Adaose și aceasta prespre toate, că închise pre Ioan în temniță. Și
fu deaca să botezară toți oamenii și Iisus să boteză, și rugîndu-să să deșchise
ceriul. Și pogorî Duhul Sfînt în chip de trup, ca un porumb, spre El și fu glas
den ceriu zicînd: Tu ești Fiiul mieu cel iubit, în Tine M-am odihnit. Iară Iisus
înceape a fi ca de treizeci de ani (cum să părea lor) fiiul lui Iosif, a fiiului
lui Elie. Al lui Mattat, al lui Levi, al lui Melhi, al lui Ianna, al lui Iosif.
Al lui Mattatie, al lui Semei, al lui Amos, al lui Naum, al lui Esli, al lui
Nanghia. Al lui Maat, a lui Mattatie, a lui Semei, a lui Iosif, a lui Iuda. Al
lui Iona, al lui Risa, al lui Zorovavel, al lui Salatiil, al lui Niri. Al lui
Melhi, al lui Addi, a lui Cosam, a lui Elmodam, al lui Ir. Al lui Iosi, al lui
Eleezer, al lui Iorim, al lui Mattan, al lui Levi. Al lui Simeon, al lui Iuda,
al lui Iosif, al lui Ionan, al lui Eleachim. Al lui Melea, al lui Mainan, a lui
Mattata, a lui Natan, a lui David. Al lui Ese, al lui Ovid, al lui Vooz, al lui
Salmon, a lui Nasson. Al lui Aminadav, al lui Aram, a lui Esrom, al lui Fares,
al lui Iuda. Al lui Iacov, al lui Isaac, al lui Avraam, al lui Tara, al lui
Nabot. Al lui Saruh, al lui Ragav, al lui Falec, al lui Ever, al lui Sala. Al
lui Cainan, al lui Arfaxad, al lui Sim, al lui Noe, al lui Lameh. Al lui
Matusal, al lui Enoh, al lui Iared, al lui Malaleil, al lui Cainan. Al lui Enos,
al lui Sit, al lui Adam, carele-i al lui Dumnezău. De ispita și de postul lui
Hristos. Învăță în Nazaret pre mirarea a mulți. Prorocul învățînd în moșiia sa-i
fără cinste. Îndrăcitul să vindecă. Soacra lui Pătru să vindecă. Să vindecă
bolnavii. Dracii mărturisescu pre Hristos, Fiiul lui Dumnezău. Iară Iisus, plin
de Duhul Sfînt, Să înturnă de la Iordan, și fu dus de Duhul în pustie. În
patruzeci de zile, ispitind pre El diavolul și nu mîncă nemică în zilele
acealea. Iară sfîrșindu-să acealea, după aceaia flămînzi. Atunci zise lui
diavolul: Să ești Fiiul lui Dumnezău, zi pietrii aceștiia să fie pîine. Și
răspunse Iisus cătră el, zicînd: Scris iaste că nu numai cu pîine trăiaște omul,
ce cu tot cuvîntul lui Dumnezău. Atuncea duse pre El diavolul într-un munte
înalt, arătă lui toate împărățiile pămîntului, într-o clipeală de om. Și zise
lui diavolul: Ție voiu da toată putearea aceasta, și frîmseațea lor, că mie mi-e
dată, și cui voiu vrea aceluia o voiu da. Derept aceaia, de Te vei închina mie,
ale Tale vor fi toate. Și răspunzînd, zise Iisus lui: Du-te de la mine, Satano,
că scris iaste să te închini Domnului Dumnezăului tău, și aceluia numai să
slujești. Atunci duse pre El în Ierosalim, și-l puse spre arepile besearecii, și
zise lui: Să ești Fiiul lui Dumnezău, slobozi-Te de-acicea gios. Că scris iaste:
Îngerilor lui porunci-va de Tine, să Te păzească. Și spre mîni să Te ia, să nu
cîndva poticnești de piatră piciorul Tău. Și răspunzînd, zise Iisus lui, că zisă
iaste, să nu ispitești pre Domnul Dumnezăul Tău. Și sfîrșind toată ispita
diavolul, să duse de la El, pînă la o vreame. Iară Iisus să întoarse, cu
putearea Duhului, în Galilea, și eși veaste de El, în tot ținutul de împregiur.
Și el învăța în sinagoghile lor, slăvind toți pre El. Și veni în Nazaret, unde
era crescut, și intră cumu-i era obiceaiul Lui, în zi de sîmbătă, în sinagoga și
Să sculă să cetească. Atunci deaderă lui cartea Isaiei prorocul și deșchizînd
cartea, află locul unde era scris: Duhul Domnului spre mine, pentru că M-au uns.
Bine să vestescu surumanilor M-au trimes, să vindec pre cei cu inima frîmtă, a
propovedui robilor slobozie, și orbilor vedeare, și pre cei frîmți să-i las în
slobozie. A propovedui anul Domnului priimit. Și închizînd cartea o deade
slugii, șăzu, și tuturor den sinagoga le era căutînd ochii spre El. Și începu a
zice cătră ei, că astăzi să împlu scriptura aceasta în auzirea voastră. Și toți
mărturisiia de El și să mira de cuvintele lui pline de dragoste, carele eșiia
din rostul lui, și zicea: Au nu iaste Acesta feciorul lui Iosif? Și zise cătră
ei: Cu de-adevăr veți zice Mie cea pildă, vraciule, vindecă-Te însuți: că Te-am
auzit că ai făcut în Capernaum, fă și acicea în moșiia Ta. Zise: Derept aceaia
adevăr grăescu voao că nece un proroc nu-i priimit pe moșiia lui. Ce adevăr zic
voao, multe văduo era în zilele lui Ilie, în Israil, cînd să încuie ceriul la
trei și șase luni, cît fu foamete mare peste tot ținutul. Și nece cătră una de
acealea fu trimis Ilie, Ce numai la orașul Sareptei Sidonului, la o muiare
văduo. Și mulți stricați era în zilele lui Eliseiu proroc, întru Israili. Și
nece unul de ei nu să curăți, fără numai Naaman sirianul. Atuncea să împlură
toți de mînie în sinagoga, auzind aceastea. Și sculîndu-să, scoasără pre El
afară den oraș. Și-l dusără pre El în vîrful muntelui, spre carele era făcut
orașul lor, ca să împingă pre el. Iară El trecînd pren mijlocul lor, mearse. Și
pogorî în Capernaum, în orașul Galilei, și învăța pre ei acolea în sîmbete. Și
să mira de învățătura lui, că cu destoinicie era cuvîntul Lui. Și în sinagoga
lor era un om avînd duh drăcesc necuratului, care strigă cu glas mare. Zicînd:
Ah ce ne e noao cu Tine, Iisuse Nazarineane? Venit-ai să pierzi pre noi? Ştiu-te
cine ești: cel sfînt al lui Dumnezău. Și certă Iisus pre el, zicînd: Amuțeaște
și eși dentr-însul. Atunci îl aruncă pre el dracul în mijloc, eși dentr-însul și
nu-i strică nemică. Și să scorni spaimă mare spre toți, și grăiia unul cătră
alt, zicînd: Ce cuvîntu e acesta, că cu destoiniciia și cu putearea poruncește
duhurelor necurate și es. Și eși veaste de El prespre tot locul împregiurul
ținutului. Iară sculîndu-să Iisus den sinagoga, întră în casa lui Simon, iară
soacra lui Simon era prinsă de friguri, și rugară El pentru Ia. Atunci stînd El
lîngă Ia, și certă frigurile și o lăsară pre ia, iară ia, numaidecît
sculîndu-să, slujiia lor. Iară apuind soarele, toți carii avea bolnavi de multe
fealiuri de boale, aducea pre ei cătră El. Iară El fiete pre carele de ei,
puindu-Și mîinile, și vindecă pre ei. Și eșiia și draci den mulți, strigînd și
grăind că: Tu ești cel Hristos, Fiiul lui Dumnezău. Și el certînd, nu lăsa să
grăiască aceastea, pentru că știia că Elu-i cel Hristos. Iară fiind zuo, eșind
mearse în loc pustiiu, și mulțimea Îl căuta pre El, și veniră pînă la El și
opriia pre El, ca să nu meargă de la ei. Iară El zise cătră ei, că și altor
orașă Mi să cade să vestuescu Împărățiia lui Dumnezău. Că pentr-aceasta sînt
trimes. Și propoveduiia în sinagoga Galileei. Hristos învață den corabie. De
prinsoarea peștilor. Stricatul. Hristos Să roagă în pustie. Slăbănog. Publicanul
Levi. Posturele și supărările rămîn pre apostoli după suitul lui Hristos.
Ucenicii slabi să asamănă foilor și hainelor slabe. Și fu cînd ară năvăli
mulțime la El să auză cuvîntul lui Dumnezău, și El sta lîngă ezerul
Ghenesaretului. Și văzu doao corabii stînd lîngă ezer, iară pescarii eșind
dentr-înse spăla mrejile. Și întră într-una den corabii carea era a lui Simon,
rugă pre el de la pămînt să o delunge puținel mai înlăuntru. Și șăzînd, învăța
den corabie pre mulțime. Dară cum părăsi de-a agrăirea, zise cătră Simon: Du-o
la adînc, și aruncați mrejile voastre în vînat. Atuncea răspunzînd, Pătru zise
lui: Dascale, iată toată noaptea ustenindu-ne, nemică am prinsu. Iară pentru
cuvîntul Tău arunca-voiu mreaja. Și deaca făcură aceasta, prinsără mulțime multă
de pești, de să rumpea mreaja lor. Și chemară soțiile ce era într-altă corabie,
ca să vie să le agiute lor, și veniră derept aceaia, și împlură amîndoao
corabiile, atîta cît numai nu să afunda. Iară văzînd aceastea, Simon Pătru căzu
cătră genunchele lui Iisus, zicînd: Eși de la mine, că om păcătos sînt, Doamne.
Că spaimă cuprinsease pre el și pre toți carii era cu el, de vînarea peștilor
care prinsără. Așijdere și Iacov și Ioan, feciorii lui Zevedeiu, carii era soție
lui Simion. Atunci zise Iisus cătră Simon: Nu te teme; de acum vei vîna oamenii.
Iară ei trăgînd corabiile la pămînt, lăsînd toate, mearsără după El. Și fu cînd
era El într-un oraș și iată atunci veni la El un om plin de stricăciune, și
văzînd pre Iisus căzu spre fața lui, ruga pre El grăind: Doamne, de-ai vrea,
poți-mă curăți. Și tinzînd mîna, atinse pre el, zicînd: voiu, curățeaște-te;
atunciși să duse stricăciunea de la el. Iară El porunci lui, nemurui să nu spue:
Ce mergi și te arată preotului, și du pentru curățeniia ta, cum au poruncit
Moisi, să fie aceasta mărturie lor. Iară mai vîrtos să vestiia cuvintele de El
și să aduna mulțime multă să auză și să să vindece de la El, de boalele lor.
Iară El, dîndu-să în laturi, era în pustii și Să ruga. Și fu întru una de zile,
cînd ară învăța. Și ară fi acolea șăzînd fariseii și dascalii legei, carii era
veniți den toate satele Galileei și a Iudeei și den Ierosalim. Și putearia
Domnului era cu El, spre vindecarea lor. Și iată veniră nește oameni, purtînd în
pat un om slăbănog, și siliia să-l ducă înlăuntru și să-l pue înaintea Lui. Și
neaflînd pre de ce parte l-ară duce pre el, pentru mulțimia, să suiră în pod, și
spărgînd podealele, slobozîră pre el cu patul, în mijloc înaintea lui Iisus. Și
văzînd credința lor, zise lui: Ome, ertatu-ți-s-au ție păcatele tale. Atuncea
începură a cugeta cărtularii și fariseii, zicînd: Cine iaste Acesta carele
grăiaște hule? Cine poate erta păcatele, fără numai sîngur Dumnezeu? Iară Iisus,
știind cugetele lor, răspunzînd zise lor: Ce cugetați întru inimile voastre?
Care-i mai lesni? A zice ertatu-ți-s-au păcatele tale, sau a zice, scoală și
îmblă? Iară să știți că puteare are Fiiul omenesc pre pământ a ertare păcatele.
(Zise slăbănogului): Ție zic, scoală și, luînd patul tău, pasă acasă-ți. Iară el
atunceși, sculîndu-să în vedearea lor, și-și luo pre carele zăcuse și mearse în
casa lui, slăvind pre Dumnezău. Și spaimă luo pre toți, și slăviia pre Dumnezău
și să împlură de frică, zicînd: Cu adevăr că văzum minune astăzi. Și după
aceastea eși și văzu pre un mitarnic, numele-i Levie, șăzînd la vamă, și zise
lui: Vino după mine. Iară el lăsînd toate, sculă-să, dusă-să după El. Și găti
Levie lui, ospăț mare în casa lui. Și era mulțime de mitarnici multă, și de
alții carii șădea cu ei. Și murguiia cărtularii și fariseii pre ucenicii lui,
zicînd: Pentru ce cu mitarnicii și cu păcătoșii mîncați și beați? Și răspunzînd
Iisus zise lor: Nu le trebuiaște sănătoșilor vraci, ce bolnavilor. N-am venit să
chem pe derepți, ce pre păcătoși, la pocăință. Iară ei zisără Lui: Derept ce
ucenicii lui Ioan să postescu ades și rugăciuni fac, așijderea și ai fariseilor,
iară ai Tăi mănîncă și beau? Iară El zise lor: Nu puteți face pre fii nuntei,
pînă iaste mirele cu ei, să să postească. Ce vor veni zilele cînd să va lua de
la ei mirele. Atuncea vor posti, în zilele acealea. Iară zicea lor și pildă, că
nime peaticul de veșmînt nou nu-l va pune în veșmînt vechiu. Iară aimintrea și
cel nou să va sparge; și la cel vechiu nu să cuvine peatecul nou. Și nime nu va
băga vin nou în foii vechi. Iară aimintrea rumpe-va vinul cel nou foii, și el să
va vărsa, și foii vor pieri. Ce vinul nou în foii noi să-l toarne; și amîndoi
vor ținea. Și nime cine bea vechiu, nu va vrea numai cît nou, că zice: mai bun
iaste cel vechiu. Ucenicii freca spice sâmbăta. Hristos vindecă mîna uscată.
Alesul apostolilor. De fericiți și nefericiți. Pizmașii a-i îndrăgi. Cu ce rod
să ascultă cuvîntul lui Dumnezău. Şi fu în a doao sâmbătă, după cea de întăiu,
trecînd prin sămănături, zmulgea ucenicii Lui spice și mînca, frecîndu-le în
mîni. Iară unii den farisei zisără lor: Ce faceți carea nu să cade a face în
sîmbete? Atuncea răspunzînd zise lor: Nece aceasta n-ați cetit ce au făcut
David, cînd flămînzi el și ceia ce era cu nus? Cum întră în casa lui Dumnezău,
și pîinile sfinte le luo și mîncă și deade și acelora ce era cu el; den carele
nu să cădea să mănînce, fără numai popilor. Şi zicea lor: Fiiul omenesc Domnu
iaste și sîmbetei. Şi fu într-altă sâmbătă, întră El în sinagoga, și învăța. Şi
era acolo un om, căruia mîna cea dereaptă era uscată. Şi lua aminte pre El
cărtularii și fariseii, au doară sâmbăta îl va vindeca, ca să afle vină spre El.
Iară El știia cugetele lor, și zise omului celuia ce avea mînă seacă: Scoală și
stai în mijloc. Iar el sculă-să și stătu. Zise derept aceaia Iisus lor:
Întreba-vă-voiu și Eu pre voi ceva: cade-să în sîmbete bine a face, au rău a
face cuiva? Omul a-l mîntui, au a-l piiarde? Şi căutînd spre ei împregiur, zise
omului: Tinde mîna ta. Iară el făcu așia, și să întregi mîna lui, sănătoasă ca
și ceialaltă. Iară ei să împlură de nebunie și grăiia unul cătră alt, ce ară
face lui Iisus. Şi fu în zilele acealea, eși din munte să Să roage, și înnoptă
acolo, întru rugăciunea lui Dumnezău. Şi cînd fu la zuo, chema ucenicii Lui, și
alease dentr-înșii doisprăzeace, cărora le puse nume de apostoli. Pre Simon,
carele-i puse nume Pătru, și Andrei, fratele lui, Iacov și Ioan, Filip și
Vartolomeiu. Mаteiu și Tоmа, Iacov al lui Alfeov, și Simon carele-l chiema
Zilotin. Iuda, fratele lui Iacov, și Iuda Iscariotis, carele fu și vînzătoriu.
Şi pogorî cu ei, stătu în loc șăsu; și mulțimea ucenicilor ucenicilor Lui și
mulțime multă de oameni den toată Iudea și den Ierosalim și din țînutul mării
Tirului și a Sidonii, carii venise să asculte pre El și să să vindece de boalele
sale. Şi carii să chinuiia de duhure necurate, și să vindeca. Şi toată mulțimia
siliia să să atingă de El că puteare eșiia den El, și vindeca pre toți. Iară el,
rădicînd ochii Lui spre ucenicii Săi, grăiia: Fericiți sunteți surumanii, că a
voastră iaste Împărățiia lui Dumnezău. Fericiți carii flămînziți acum, că
sătura-vă-veți, fericiți carii plîngeți acum, că veți rîde. Fericiți veți fi
cînd vor urî pre voi oamenii și cînd vă vor despărți, și vă vor sudui, și numele
vostru ca un rău îl vor lăpăda, pentru Fiiul omenesc. Bucurați-vă într-acea zi
și săltați, că iaca plata voastră multă iaste în ceriu. Că așa făcea și
prorocilor părinții lor. Ce vai de voi bogaților, că ați luat mângâiarea
voastră. Ce vai de voi sătuilor, că veți flămânzi, vai de voi carii râdeți acum,
că veți suspina și veți plânge. Vai de voi cînd bine vor zice voao toți oamenii
că așa făcea prorocilor minciunoși părinții lor. Ce voao zic, cestora ce auziți:
Iubiți pizmașii voștri, bine faceți celora ce vă urăsc pre voi. Bine grăiți pre
cei ce vă blastămă și vă rugați pentru ceia ce vă năpăstuiescu pre voi. Cela ce
te loveaște preste falcă, întoarce-i și ceialaltă; și cela ce-ți ia veșmîntul
desupra, lasă-i și cel dedesupt. Săva cine ceare de la tine dă-i; și de la cela
ce va lua ale tale, nu le ceare. Şi cum veți să facă voao oamenii, și voi faceți
lor așijderea. Că să veți iubi pre ceia ce iubescu pre voi, ce folos va fi voao?
Că și păcătoșii iubescu pre ceia ce iubescu pre ei. Şi de veți face bine celor
ce fac voao bine, ce mulțemită iaste voao? Că și păcătoșii fac aceasta. Şi de
veți împrumuta celora de la carii nădăjduiți că veți lua, ce har iaste voao? Că
și păcătoșii pre păcătoși împromutează, ca să ia tocma. Derept aceaia, iubiți
pre pizmașii voștri, și bine faceți și împrumutați, nemică de-acolea așteptînd,
și va fi plata voastră multă, și veți fi fii Celuia de sus, că Elu-i milos cătră
neharnici și răi. Fiți derept aceaia miloși, cum și Tatăl vostru milos iaste. Nu
giudecareți și nu vă veți giudeca; nu osîndireți și nu vă veți osîndi; ertați și
să va erta voao. Dați și să va da voao. Măsură bună, îndesată și scuturată și
vărsîndu-să, da-să-va voao. Şi zicea lor pildă: Au doară poate orb pre orbu să-l
ducă pre cale? Au nu vor cădea amîndoi în groapă? Nu iaste ucenicul spre
dascalul său, iară careleși va fi deplin ucenic, fi-va asemene dascalu-său. Dară
ce cauți oțapocul în ochiul fratelui tău, iară bîrna ce e în ochiul tău nu
socotești? Sau cum poți zice fratelui tău: Frate, lasă să scoț oțapocul den
ochiul tău; și fiind bîrna în ochiul tău nu o socotești? Fățarnice, scoate
întăiu bîrna den ochiul tău, și atuncea caută să scoți oțapocul den ochiul
fratelui tău. Nu iaste pom bun carele face poame reale, nece pom rău carele face
poame bune. Că tot pomul den poamele lui să cunoaște, că nu culeg den spin
smochine, nece den măceș struguri. Omul bun, den comoara inimii sale cea bună,
scoate bun; și omul rău, den comoara rea a inimii sale, scoate rău, că den
plinitul inimiei grăiaște gura lui. Dară ce Mă chemați, Doamne, Doamne, și nu
faceți ce vă zic? Tot cela ce va veni cătră Mine și va auzi cuvintele Meale și
le va face, arăta-voiu cui iaste asămănat. Aseamenea iaste omului ce zideaște
casă, carele săpă și scobi și puse temelie spre piatră, iară deaca veniră
undele, să lovi apa de casa aceaia, și nu o putu prăvăli, că era temeiată spre
piatră. Iară cela ce aude, și nu le face, aseamenele iaste omului zidind casă
pre pămînt, fără temelie; în carea să lovi apa, și numai cît căzu, și fu
răsipirea casei aceiia mare. De sluga sutașului. Credința sutașului. Feciorul
văduoi în Nain. Ioan trimise ucenicii săi la Hristos. Spală picioarele lui
Hristos. Iară cum sfărși toate cuvintele Lui întru auzirea oamenilor întră în
Capernaum. Iară sluga unui sutaș era bolnav de-a murirea, carele-i era lui
dragu. Iară el, auzind de Iisus, trimise la El bătrînii iudeilor, rugând pre El
să vie să vindece sluga lui. Iară ei veniră cătră Iisus, rugară pre El foarte,
zicînd că-i destoinic ca să dai lui aceasta. Că iubeaște sămînța noastră, și
sinagoga el o a făcut noao. Iară Iisus mergea cu ei și nefiind departe El, de
casă, trimise la El sutașul priiatenii, zicînd Lui: Doamne, nu Te usteni, că
nu-s destoinic ca să întri sub podul mieu. Pentr-acea nece eu nu mă socotiiu
destoinic să viu cătră Tine; ce zi cu cuvîntul, și să va vindeca feciorul mieu.
Că eu încă sînt om supt puteare rînduit, avînd supt mine viteaji, și zic
cestuia: pasă, și mearge, și altuia: vino, și vine; și slugii meale: fă aceasta,
și face. Iară auzind aceastea Să miră, și întorcîndu-Să, zise mulțimei ce mergea
după El: Zic voao că nice în Izrail atîta credință n-am aflat. Şi înturnîndu-să
carii era trimeși, aflară sluga sănătoasă. Şi fu a doaua zi, mergea în orașul ce
să chema Nain, și cu El mergea ucenicii Lui mulți, și mulțime multă. Iară cum Să
apropie cătră poarta orașului, și iată ducea un mort, carele era numai unul
născut mumei sale, și ia era văduo; și mulțime multă den oraș, cu ia. Şi văzînd
pre ia Domnul, I Să feace milă de ia, și zise: Nu plînge. Şi apropiindu-Să, Să
atinse de săcriiu, (iară ceia ce-l ducea stătură) și zise: Voinice, ție zic,
scoală. Atuncea șăzu mortul și începu a grăi, și-l deade pre el mumei lui. Şi-i
luo frică pre toți, și slăviia pre Dumnezău, zicînd: Cu adevăr proroc mare s-au
sculat întru noi, și socoti Dumnezău pre oamenii Săi. Şi eși de El cuvîntul
acesta în toată Iudea, și în tot țânutul dempregiur. Şi deaderă veaste lui Ioan
ucenicii lui, de aceastea de toate, și chemă pre doi den ucenicii săi. Trimise-i
cătră Iisus zicînd: Tu ești Acela Ce era venitoriu, au pre altul vom aștepta?
Iară venind cătră El, aceia zisără: Ioan Botezătoriul ne-au trimes pre noi la
Tine, zicînd: Tu ești Cela Ce era să vie, au altul vom aștepta? Iară într-acel
ceas vindecă pre mulți de boale și de rane și de duhure necurate, și a mulți
orbi deade vedeare. Şi răspunzînd Iisus zise lor: Meargeți, dați știre lui Ioan
cealea ce vedeți și auziți: că orbii iau vedeare, șchiopii îmblă, stricații să
curățescu, surzii aud, morții înviază, surumanilor Evangheliia să
propoveduiaște. Şi fericit iaste cela ce nu să sminti în Mine. Iară ducîndu-să
solii lui Ioan, începu a grăi mulțimei de Ioan: ce ați eșit în pustie a vedea?
Trestie de vînt clătinată? Dară ce ați eșit a vedea? Om în veșminte moi
îmbrăcat? Iată, carii să îmbracă în veșminte scumpe și în dulceți trăescu, în
curțile crailor sînt. Dară ce ați eșit a vedea? Proroc? Adevăr zic voao că mai
mare decît prorocul ați văzut. Acesta iaste de carele e scris: iată Eu trimiț
solul Mieu înaintea feaței Tale, carele va găti calea Ta înaintea Ta. Că zic
voao că întru născuți den mueri nime nu-i mai mare proroc de Ioan Botezătoriul,
iară carele e mai mic întru Împărățiia lui Dumnezău mai mare de el iaste. Şi
toți oamenii și publicanii deaderă laudă lui Dumnezău, botezați cu botegiunea
lui Ioan. Iară fariseii și legiuitorii sfatul lui Dumnezău lăpădară de la ei,
împrotivă loruși nebotezîndu-să de la el. Zise după aceaia Domnul: Cui voiu
asămăna oamenii neamului acestuia? Cui sînt aseamenea? Aseamenea sînt coconilor
cărora șăd în tîrgu și strigă unii cătră alalți, zicînd: Fluerat-am și n-ați
săltatu; cîntat-am de jale și n-ați plîns. Că veni Ioan Botezătoriul, nece pîine
mîncînd, nece vin bînd; și ziceți, drac arе. Veni Fiiul omenesc mîncînd și bînd,
și ziceți: Iaca om mîncătoriu și beutoriu de vin, soț publicanilor și
păcătoșilor. Şi înțelepciunea să îndereptă de la toți fiii ei. Și rugă pre el
unul den farisei ca să prânzească cu el. Şi întrînd în casa făriseului, șăzu. Şi
iată o muiare den oraș, carea era păcătoasă, știind că șade în casa făriseului,
aduse un alavastru cu unsoare. Şi stînd lîngă picioarele Lui, den dos, plîngînd,
începu a spăla picioarele Lui cu lacrămi, și cu părul capului ei ștergea și
săruta picioarele Lui și le ungea cu unsoarea. Iară văzînd aceasta fariseul
carele chemase pre El, zise întru sine: Acesta de-arе fi proroc ară ști cine e
și ce muiare să atinge de El, că iaste păcătoasă. Atunce, răspunzînd, Iisus zisă
cătră el: Simone, am a-ți zice oarece ție. El zise: Învățătoriule, zi. Doi
deatornici era unui om: unul era deatoriu cu cinci sute de bani, iară altul cu
cincizeci. Şi neavînd ei să plătească, amîndurora le îngădui. Spune-Mi dară, den
cești doi carele-l mai îndrăgi? Răspunzînd Simon zise: Pare-mi că celuia ce-i
îngădui mai mult. Iară El zise lui: Derept giudecași. Şi întorcîndu-Se cătră
muiare, zise lui Simon: Vezi această muiare? Întraiu în casa ta, apă picioarelor
Meale nu dedeși, iară aceasta cu lacrămi spălă picioarele Meale, și cu părul
capului ei le ștearse. Sărutare nu-Mi dedeși, iară aceasta, de cînd am întrat,
nu părăsi sărutîndu-Mi picioarele. Cu uleiu capul Mieu n-ai uns, iară acesta cu
unsoare unse picioarele Meale; pentru carea zic ție, ertară-să păcatele ei
multe, că iubi mult, dară căruia să iartă puțîn, puțîn iubeaște. Iară zise ei:
Ertate ți-s păcatele tale. Şi începură carii șădea împreună a zice: Cine iaste
Acesta carele și păcatele iartă? Iară zise cătră muiare: Credința ta te mîntui;
pasă în pace. Muierile slujescu lui Hristos den avuțiia lor. Pilda sămănăturii.
Lumina. Muma și frații lui Hristos. Hristos porunceaște vîntului. De îndrăcitul
cu legheon. Gadarineanii mînară pre Hristos. Fata lui Iair o învise. Muiarea de
cursul sîngelui să vindecă. Plînsul pentru morți. Şi fu după aceaia făcea cale
pren orașă și pren sate, propoveduind și vestind Împărățiia lui Dumnezău, și cei
doisprăzeace era cu El. Şi nește mueri pre carele vindecase de duhure și de
boale, Maria carea să chiema Magdalina, den carea eșise șapte draci. Şi Ioana,
muiarea Huzei deregătoriului lui Irod, și Sosanna, și altele multe, carele
slujiia Lui den avearea lor. Iară adunîndu-să mulțime multă, și den toate
orașăle mergea cătră El, zise lor în pildă. Eși sămănătoriul să samene sămînța
lui, și cînd sămănă, adecă una căzu lîngă cale, și o călcară păsările ceriului
mîncară-o. Şi alta căzu pre piatră, și răsărind să uscă, pentru ce nu avu
răveneală. Şi alta căzu între spini, și crescînd spinii cu ia, o necară. Şi alta
căzu în pămînt bun, și crescînd făcu rod, de o sută de ori atîta. Aceastea
grăind, striga: Cine arе urechi de auzirea să auză. Deci întrebară pre El
ucenicii Lui zicînd: Ce iaste pilda aceasta? Iară El zise: Voao dată e a ști
taina împărăției lui Dumnezău, iară altora în pilde grăescu, căutînd să nu vază,
și auzind să nu auză. Iară pilda e aceasta: sămînța iaste cuvîntul lui Dumnezău.
Iară cei de lângă cale sînt ceia ce aud; după aceaia vine diavolul și ia
cuvîntul den inima lor, să nu cumva, crezînd să să spăsească. Iară cei de pre
piatră sînt carii deaca aud cu bucuriie priimescu cuvîntul; și aceștea rădăcină
nu au, carii pînă o vreame cred, și în vreamea năpăștiei cad. Iară carea cade în
spini aceștea sînt carii auzind, și de griji și de bogății și de dulcețile
vieții să îneacă și rod nu aduc. Iară carea cade în pămînt bun, aceștea sînt
carii întru inimă bună și curată cuvîntul auzit ținu-l, și rod fac întru
răbdare. Că nime lumina aprinzînd, nu va acoperi pre ia cu vasul, sau supt pat
să o puie; ce în sfeașnic o pune, ca ceia ce întră să vază lumină. Că nu iaste
nece o taină ca să nu fie la arătare, și nece o ascunsă ca să nu să cunoască, și
la aiave să nu vie. Deci căutați cum auziți, că cine arе da-i-să-va lui, și cela
ce n-arе, și ce-i pare că arе lua-să-va de la el. Iară veniră la El Muma și
frații Lui, și nu să putea împreuna cu El, pentru mulțimea. Şi-i deaderă veaste
Lui, zicîndu-i: Muma Ta și frații Tăi stau afară vrînd să Te vază. Iară Еl,
răspunzînd, zise lor: Muma Mea și frații Miei aceștea sânt, carii аscultă
cuvîntul lui Dumnezău și-l fac. Şi fu într-o zi și El întră în corabie, și
ucenicii Lui; și zise cătră ei: Să treacem de ceaia parte de ezer. Şi să
sloboziră. Iară mergînd ei cu luntrea, adurmi, și să scorni în ezer vivor de
vînt și să împlea și periia. Şi venind la El, deșteaptă-L, zicînd: Dascale,
Dascale, perim. Iară El deșteptîndu-Să, certă vîntul și undele apei, și să
încetă și fu liniște. Zise lor: Unde iaste credința voastră? Deci
înfricoșîndu-să, să mira, grăind unii cătră alalți: Oare cine iaste Acesta, că
și vînturelor și apelor porunceaște, și ascultă pre El? Și mearsără în țînutul
gadarineanilor, carea iaste împrotiva Galileei. Iară eșind ei la uscat, veni
înainte-i un om den oraș, carele avea draci de multă vreame, și în veșminte nu
să îmbrăca, și în case nu mînea, ce în mormente. Iară el văzînd pre Iisus și
strigînd, căzu-i Lui la picioare, și cu glas mare zise: Ce e mie cu Tine Iisuse
Fiiul lui Dumnezău celui înalt? Rogu-Te să nu mă muncești. Că porunciia duhului
necurat să iasă den om, că de multă vreame cuprinsease pre el; și legat cu
lanțuri și în cătuși, străjuiia pre el, și rumpînd legăturile, scotea-l dracul
în pustie. Ce întrebă pre el Iisus, zicînd: Ce ți-e numele? Iară el zise:
Legheon, că mulți draci întrase în el! Şi rugară pre El ca să nu le poruncească
lor să meargă în adînc. Era acolo o turmă de porci mulți, păscînd în măgură, și
rugară pre El ca să sloboază pre ei să între în ei, și îngădui lor. Iară eșind
dracii den om, întrară în porci și sări turma de pre țărmure în iazer și să
înecă. Văzînd păstorii ce fu, fugiră și, mergînd, deaderă veaste în oraș și în
sate. Şi eșiră să vază ce fu, și veniră cătră Iisus și aflară șăzînd omul den
carele eșiră dracii, îmbrăcat și în minte întreagă, șăzînd lîngă picioarele lui
Iisus; și să temură. Şi spusără lor și aceia carii văzuse cum s-au mîntuit cel
îndrăcit. Şi rugară pre El toată mulțimea dempregiurul ținutului gadarineanilor
să Să ducă de la ei, că în frică mare era. Iară El, întrînd în corabie, Să
înturnă. Rugă pre El acel om den carele eșise dracii, să fie cu El; ce Iisus
slobozi pre el, zicînd: Întoarnă-te аcasă, și povesteaște câte-ți făcu ție
Dumnezău; și mearse pren tot orașul, propoveduind câte-i feace lui Iisus. Şi fu
cînd Să înturnă Iisus, priimi pre El mulțimea, că toți aștepta pre El. Şi iată
veni un om ce-i era numele Iair, carele era mai mare săborului, și căzu la
picioarele lui Iisus, ruga pre El să între în casa lui. Că avea numai o fată, ca
de doisprăzeace ai, și aceaia muria, iară mărgând el mulțimea împresura pre el.
Şi o muiare curîndu-i sîngele de doisprăzeace ai, carea vracilor cheltuise toată
avearea ei și nu putu nece de la unul să să vindece. Apropiindu-să den dos, să
atinse de marginile veșmintelor Lui și numaidecît stătu cursura sîngelui ei.
Atunci zise Iisus: Cine să atinse de Mine? Şi tăgăduindu-să toți, zise Pătru și
ceia ce era cu El: Învățătoriule, mulțimea Te strînge și Te împresoară, și zici:
cine să atinse de Mine? Iară Iisus zise: Atinse-se de Mine oarecine, că Eu
cunoscuiu că eși puteare den Mine. Văzu muiarea că nu să va ascunde, tremurînd
veni, și căzu la picioarele Lui, spuse Lui, înaintea tuturora, pentru ce s-au
atinsu de El, și cum să vindecă atunciși. Iară Iisus zise ei: Încreade-te, fie,
credința ta te mîntui, pasă în pace. Încă El grăind, veni oarecine de la mai
marele săborului, zicînd lui: Murit-au fata ta, nu usteni pre Dascalul. Iară
auzind, răspunse lui, grăind: Nu te teame, numai ce creade, și să va mîntui.
Iară întrînd în casă, nu lăsă să între nime, numai Pătru și Iacov și Ioan, și
pre tatăl cocoanei și mumă-sa. Plîngea toți și să văeta, iară El zise: Nu
plîngereți, n-au murit, ce doarme. Şi batgiocuriia pre El, știind c-au murit.
Iară El, scoase pre toți afară și prinzînd pre ia de mînă, strigă zicînd:
Fetișoară, scoală. Şi să înturnă sufletul ei, și învise atunceș și El porunci să
dea ei să mănînce. Şi să spămîntară părinții ei, iară El porunci lor, nemurui să
nu spue ce fu. Trimitu-să аpostolii a propovedui. Părearea oamenilor de Hristos.
De cinci pîini și doi pești. Mărturisitura apostolilor. Piiarderea vieței. A
asculta. Lunaticul. Scot unii draci, în numele lui Hristos. Samarineanii nu vor
să priimească pre Hristos. Băsăul să conteneaște. De cei trei oameni carii vrea
să meargă după Hristos. Chemînd pre cei doisprăzeace ucenici ai Lui, deade lor
puteare și vîrtute spre toți dracii, și boalele să vindece. Şi trimise pre ei să
propoveduiască Împărățiia lui Dumnezău, și să vindece bolnavii. Şi zise lor:
Nemică să nu luați pre cale, nece toiag, nece taistră, nece pîine, nece bani,
nece cîte doao veșminte avînd. Şi vare în ce casă veți întra, acolea rămîneți,
și de acolea eșiți. Şi varecarii nu vor priimi pre voi, eșind den orașul acela,
și prahul den picioarele voastre scuturați, mărturie spre ei. Iară eșind,
îmblați pre toate satele, vestind Evanghelia și vindecînd pretutindenea. Auzi și
Irod, al patrul domnitoriu, cealea ce fură de El toate: și să îndoiia, pentru că
zicea unii că Ioan s-au sculat den morți. Iară unii zicea că Ilia s-au arătat,
iară alții zicea că un proroc den cei de demult s-au sculat. Atuncea zise Irod:
Pre Ioan eu l-am tăiat, dară cine iaste Acesta, de carele eu auz unele ca
acestea? Şi vrea să-L vază. Şi înturnîndu-să аpostolii spusără Lui toate cîte
făcuse, și luînd pre ei, Să duse Însuși în loc pustiu al orașului ce să chiamă
Vitsaida. Carea înțelegînd mulțimea mearsără după El, și priimi pre ei, grăiia
lor de Împărăția lui Dumnezău. Şi celor ce trebuiia vendecare, vindeca-i. Iară
zuoa începu a treace. Mergînd la El cei doisprăzeace zisără Lui: Slobozi
mulțimia ca să meargă în orașă și în sate carele-s împregiur, să să răsfire și
să-și afle bucate; că acicea sîntem în loc pustiu. Iară zise lor: Dați voi lor
să mănînce. Iară ei zisără: Nu iaste la noi mai mult de cinci pîini și doi
pești; poate că vom mearge noi să cumpărăm mulțimei aceștiia bucate. Că era
bărbați ca la cinci mie. Iară El zise ucenicilor Lui: Faceți-i să șază pre rînd
cîte cincizeci. Şi făcură așa, și-i așăzară pre toți. Iară El luo ceale cinci
pîini, și cei doi pești, căutînd la ceriu, blagoslovi-le și le frîmse și deade
ucenicilor să le pue înaintea mulțimei. Şi mîncară și să săturară toți și luară
de rămășițele fărmiturilor, corfe doaosprăzeace. Şi fu cînd S-ară ruga El
singur, cu El era ucenicii și întrebă pre el, zicînd: Cine Mă zic mulțimia că
sânt? Iară ei răspunzînd zisără: Ioan Botezătoriul, alții Ilia, iară alții, că
un proroc den cei de demult s-au sculat. Zise deacii lor: Dară voi cine Mă
ziceți că sînt? Răspunzînd, Pătru zise: Cel Hristos al lui Dumnezău. Iară El
contenînd pre ei, porunci nemurui să nu spue aceasta. Zicînd că Să cade fiiului
omenesc multe a păți și lăpădat a fi de bătrîni și de marii popilor și de
cărtulari, și a-L omorî și a treia zi a învia. Iară zicea tuturora: Cine va vrea
după Mine să vie să să leapede de sine și să ia crucea lui, în toate zilele, și
să vie după Mine. Că cine va vrea viața lui să o mîntuiască, piiarde-o-va, iară
cine va piiarde viața lui pentru Mine, afla-o-va. Că ce foloseaște omului să va
dobîndi lumia toată, iară pre sine să piarză sau să păgubească? Că cine să va
rușina de Mine și de cuvintele Meale, de acela Fiiul omenesc încă-i va fi
rușine, cînd va veni cu slava Lui și a Tatălui și a sfinților îngeri. Ce zic
voao adevărat, sînt unii de carii stau acicea, carii nu vor gusta moartea, pînă
nu vor vedea Împărățiia lui Dumnezău. Şi fu după cuvintele aceastea la opt zile,
luo pre Pătru și pre Ioan și Iacov, sui în măgură, să Să roage. Şi fu,
rugîndu-Să, fața obrazului Lui alta, și veșmîntul Lui albu strălucind. Şi iată
doi bărbați voroviia cu El, carii era Moisi și Ilia. Carii să văzură în slavă
grăiia la eșirea (ce să zice, de moartea Lui) carea era a împlea în Ierosalim.
Iară Pătru și ceia Ce era cu el, era îngreuiați de somnu iară deșteptîndu-să
văzură slava Lui și cei doi bărbați stînd cu El. Şi fu cînd s-ară duce de la El,
zise Pătru lui Iisus: Dascale, bine iaste noao acicea a fi și să facem trei
sălașă: unul Ție, unul lui Moisi și unul lui Ilie, neștiind ce grăiaște. Iară
aceastea zicînd el, fu nuor și umbri pre ei, și să spăreară cînd întrară ei în
nor. Şi glas fu den nor, zicînd: Acesta iaste Fiiul Meu cel iubit, pre Acesta
ascultați. Şi după ce fu glasul, Să află Iisus singur, iară ei tăcură și nemurui
nu spusără, în aceaia vreame, nemică de acealea carele văzură. Şi fu a doaua zi,
pogorîndu-să ei den munte mearse-i înaine mulțime multă. Şi iată oarecine den
mulțime strigă zicînd: Dascale, rogu-Te, caută pre feciorul mieu, că mi-i numai
unul născut. Şi iată duhul răpeaște pre el și el de pripă strigă și-l rumpe și-l
aspumează și anevoe să duce de la el, sfărmînd pre el. Şi mă rugaiu ucenicilor
Tăi să-l scoață și nu putură. Iară răspunzînd Iisus zise: O, rudă necredincioasă
și îndărăpnică, pînă când voiu fi între voi și voiu răbda pre voi? Adu fiul tău
încoace. Iară cînd s-ară apropiia, îl trînti pre el dracul și-l scutură, iară
Iisus certă duhul cel necurat și vindecă porobocul și-l deade tătîni-său. Şi să
mira derept aceaia de mare putearea lui Dumnezău și mirîndu-să toții de toate
carele le făcea, Iisus zise uceniciilor: Puneți voi în urechile voastre
cuvintele aceastea că Fiiul omenesc să va da în mînile oamenilor. Iară ei nu
înțăleaseră cuvîntul acesta și era lor ascunsu, ca să nu-l înțeleagă, și să
temea a întreba pre El de cuvîntul acesta. Și fură cuvinte între ei, carele va
fi mai mare den ei. Iară Iisus văzu cugetul inimiei lor, luo un poroboc, puse-l
lîngă Sine. Şi zise lor: Cela ce va priimi pre coconul acesta în numele Mieu,
pre Mine priimeaște, și cela ce priimeaște pre Mine, priimeaște pre Cela ce-au
trimes pre Mine, că carele iaste mai mic între voi, acela va fi mare. Iară
răspunzînd Ioan zise: Dascale, văzut-am pre oarecine, în numele Tău, scoțînd
dracii și l-am contenit pre el, că nu vine după Tine cu noi. Şi zise Iisus lui:
Nu contenireți, că cine nu-i împrotivă noao cu noi iaste. Fu într- aceaia
împlîndu -să vreamea înălțării Lui și Еl întări fața Lui, să meargă în Irosalim.
Şi trimise soli înaintea feaței Lui și mergînd, întrară într-un sat al
samarineanilor ca să gătească lui sălaș. Şi ei nu priimiră pre El, căce fața Lui
era mergînd în Ierusalim. Iară văzînd ucenicii Lui, Iacov și Ioan, zisără:
Doamne, vei să zicem să pogoară foc den ceriu și să-i amistuiască pre ei, cum
făcu și Ilie? Iară Iisus, întorcîndu-Să, certă pre ei și zise: Nu știți a cui
duh sînteți voi. Că Fiiul omenesc n-au venit să piarză sufletele oamenilor, ce
să le mîntuiască; și mearseră într-alt sat. Şi fu mergînd ei pre cale, zise
oarecine Lui: Mearge-voiu după Tine, vareunde vei mearge, Doamne. Şi zise Iisus
lui: Vulpile au viezunii și păsările ceriului, cuibure, iară Fiiul omenesc nu
arе unde capul să-Și pleace. Ce zise cătră altul: Vino după Mine. Iară el zise:
Doamne, îngăduiaște-mi să mergu întăiu să îngrop pre tatăl mieu. Zise
într-aceaia Iisus lui: Lasă morții să îngroape pre morții săi, iară tu pasă și
vesteaște Împărățiia lui Dumnezău. Zise și altul: Mearge-voiu după Tine, Doamne,
iară întăiu îngăduiaște-mi să le spuiu celora ce-s în casa mea. Şi zise cătră el
Iisus: Nime puind mîna lui spre plug, și căutînd pre cealea ce-s îndărăt, nu-i
destoinic întru Împărățiia lui Dumnezău. 70 de ucenici. Mustră orașăle
neharnice. Ucenicii înturnați de la propovedanie îndeamnă-i spre smericiune.
Cine-i priiatinul. De Marta și Maria surori. Iară după aceastea, rîndui Domnul
și alți șaptezeci și trimise pre ei, cîte doi, înaintea feaței Lui, în tot
orașul și locul unde era El mergătoriu. Şi zicea lor: Iaca secerare-i multă,
iară lucrători puțini; ce vă rugați Domnului secerăturii, ca să trimeață
lucrători cu secerarea Sa. Meargeți, iată Eu trimeț pre voi ca mieii în mijlocul
lupilor. Nu purtareți pungă, nece traistă, nece încălțăminte și nimurui pre cale
nu ziceți zuoa bună. Vare în ce casă veți întra, întăiu ziceți: pace casei
aceștiia. Iară să va fi acolo cineva fiiul pacei, rămîne-va pre el pacea
voastră, iară de nu, cătră voi să va înturna. Iară într-aceia casă rămîneți,
mîncînd și bînd de carele vor pune înainte, că harnic iaste lucrătoriul platei
sale; nu îmblareți den casă în casă. Şi vare în ce oraș veți întra și vă vor
priimi, mîncați de carele vă vor pune voao înainte. Şi vindecați bolnavii carii
vor fi acolea și ziceți lor: Apropiatu-s-a la voi Împărățiia lui Dumnezău. Vare
întru care oraș veți întra și nu vor priimi pre voi, eșind în ulițele lui,
ziceți: Şi prahul ce s-au lipit de noi den orașul vostru, scuturăm voao; însă
aceasta să știți că s-au apropiat la voi Împărățiia lui Dumnezău. Iară vă zic
voao că Sodomului în zuoa aceaia a Giudecății, mai lesne va fi decît orașului
aceluia. Vai de tine, Horazin, vai de tine, Vitsaida, că de ară a fi fostă în
Tir și în Sidon puterile carele fură întru voi, demult în saci și în cenușă
șăzînd, s-ară fi pocăit. Însă Tirului și Sidoniei mai iușor va fi la Giudecată,
decît voao. Şi tu, Capernaum, care pînă la ceriu te-ai înălțat, pînă la iad te
vei pogorî. Cela ce ascultă pre voi, pre Mine ascultă, și cela ce lapădă pre
voi, pre Mine leapădă; iară cela ce leapădă pre Mine, lapădă pre Cela ce M-au
trimespre Mine. Şi să întoarsără cei șaptezeci, cu bucurie, zicînd: Doamne, și
dracii să pleacă noao, întru numele Tău. Iară El zise lor: văzuiu pre Satanа, ca
un fulger, den ceriu căzînd. Iară dau voao puteare să călcați spre șărpi și spre
scorpii și spre toată putearea pizmașului și nemică voao nu va strica. Însă de
aceasta nu vă bucurareți, căce duhurele voao să pleacă; bucurați-vă mai vîrtos
că numele vostru scris iaste în ceriure. În acel ceas, Să bucură cu duhul Iisus
și zise: Slavă dau Ție, Părinte, Doamne al ceriului și al pămîntului, că ai
ascunsu aceastea de mîndri și de înțelepți și le descoperiși acealea
porobocilor, așa, Părinte, că așa plăcu Ție. Toate-Mi sînt date de la Părintele
Mieu și nime nu știe cine iaste Fiiul, fără numai Tatăl și cine iaste Tatăl,
fără numai Fiiul și varecui va vrea Fiiul să-i arate. Şi întorcîndu-Să cătră
ucenici singur zise: Ferice de ochii carii văd ce vedeți voi. Că zic voao că
mulți proroci și crai vrură să vază carele vedeți voi și nu văzură; și să auză
carele auziți și nu auziră. Şi iată atunci un legiuitoriu să sculă, ispitindu-L
pre El și zicînd: Dascale, ce voiu face, viiața de veaci să moștenescu? Iară El
zise lui: În leage ce-i scris? Cum cetești? Iară el răspunzînd, zise: Să iubești
pre Domnul Dumnezăul tău den toată inima ta și den tot sufletul tău și den toată
vîrtutea ta și den tot cugetul tău și pre priiatinul, ca pre tine. Atunci zise
lui: Derept ai răspunsu; fă aceasta și veri viia. Iară el vrînd să să
îndearepteaze zise lui Iisus: Cine-i priiatinul mieu? Iară răspunzînd Iisus
zise: Un om pogoriia den Ierosalim în Erihon și în tîlhari căzu, carii îl jăhui
pre el și-l răniră, să dusără, lăsîndu-l mai mort. Iară tîmplîndu-să un preot a
pogorî pre acea cale și, văzînd pre el, trecu pre lângă el. Așijderea și un
levit veni la acel loc, și văzînd pre el, trecu. Iară un samarinean venind pre
cale, sosi la el și, văzînd pre el, fu-i milă de el. Şi să apropie de el și legă
ranele lui, turnînd în iale uloiu și vin; puindu-l pre el pre al lui dobitoc,
duse-l în sălașul oaspeților și-i purtă căștiga. Şi a doaua zi mergînd, scoase
doi bani și-i deade gazdei și zise lui: Poartă-i cîștiga lui și vare cu cît vei
cheltui mai mult, eu cînd mă voiu întoarce voiu plăti ție. Dară carele de acei
trei ți să pare că-i fu priiatin aceluia ce căzu în tîlhari? Iară el zisă:
Carele făcu milă cu el; iară Iisus zise lui: Pasă, de fă și tu așijderea. Şi fu
mergînd și El întră într-un sat, iară o muiare, numele-i Marta, priimi pre El în
casa ei. Aceasta avea o sor de o chiema Maria, carea șăzînd la picioarele lui
Iisus, asculta cuvîntul Lui. Iară Marta era cuprinsă în slujbă neîncetată, iară
venind zise: Doamne, au nu socotești că soru-mea m-au lăsat singură să slujescu?
Ce-i zi ei să-mi ajute. Şi răspunzînd Iisus zise ei: Marto, Marto, grijești-te
și pre multe te silești. Ce un lucru trebuiaște, iară Maria, cea mai bună parte
și-au ales, carea nu să va lua de la ia. învață аpostolii a să ruga. Dracul mut
îl scoate. O muiare den mulțime rădică-și glasul ei. Iudeii cer seamne. Fariseii
Îl chema la prînzu. Şi fu cînd Să ruga El în acătare lor, cum părăsi, zise unul
den ucenicii Lui cătră El: Doamne, învață-ne să ne rugăm, cum și Ioan învăță pre
ucenicii săi. Şi zise lor: cînd vă rugați ziceți: Tatăl nostru cela ce ești în
ceriure, sfințască-Se numele Tău; vie Împărățiia Ta, fie voia Ta, cumu-i în
ceriu așia și pre pămînt. Pîinea noastră de toate zilele, dă-ne noao astăzi. Şi
iartă noao păcatele noastre, că noi încă ertăm tuturora carii ni-s deatori noao;
și nu ne duce pre noi în năpaste, ce ne izbăveaște pre noi de hicleanul. Şi zise
cătră ei: cine dentru voi arе un soț și mearge cătră el la miază-noapte și va
zice lui: Soațe, dă-mi împrumut trei pîini. Că un priiatin den cale au venit la
mine și n-am ce-i pune lui înainte. Şi acela, den lăuntru răspunzînd, va zice:
Nu mă usteni; iată că ușa-i încuiată și porobocii miei cu mine sînt în casă, nu
mă pociu scula să-ți dau. Zic voao: săvai nu s-ară scula să-i dea lui pentru ce
e priiatin lui, iară pentru acolisitura lui scula-să-va și-i va da lui câtu-i
trebuiaște. Şi Eu încă zic voao: Ceareți și să va da voao; căutați și veți afla;
sunați și să va deșchide voao. Că varecine ceare va lua și cine caută afla-va:
și cine va bate deșchide-i-să-va. Iară carele-i den voi părinte, să ceae
feciorul lui pîine, au piatră îi va da lui? Sau peaște, au doară în loc de
peaște, șarpe-i va da lui? Sau de va ceare ou, au da-i-va lui scorpie? Derept
aceaia, voi carii sînteți răi, știți dare bună a da feciorilor voștri, dară cu
cît mai vîrtos Tatăl vostru cel den ceriu va da Duhul sfânt celora ce-L cer de
la El? Şi scoase pre dracul carele era mut; și fu eșind dracul, grăi mutul și să
mirară mulțimia. Iară unii dentr-înși zisără: Cu Veelzevul, domnul dracilor,
scoate dracii. Iară alții, ispitîndu-L, sămnu de la El cerea den ceriu. Iară El,
știind cugetele lor, zise lor: Toată împărățiia ce să împarte întru sine
pustiiaște; și care casă să rădică în sine, cade. Iară și Satanа de să va rădica
pre sine, cum va sta împărățiia lui? Că ziceți că cu Veelzavul scoț eu dracii.
Iară să scoț Eu dracii cu Veelzavul, feciorii voștri cu cine-i vor scoate?
Derept aceaia ei vor fi giudecătorii voștri. Iară de scoț dracii cu degetul lui
Dumnezău, sosit-a la voi Împărățiia lui Dumnezău. Cînd cel tare într-armat
păzeaște curtia lui, în pace sînt ale lui. Iară de va veni pre el mai tare de el
și va birui pre el, toate armele lui va lua, spre carele nădăjduiia, și dobînda
lui va împărți. Cine nu e cu Mine, spre Mine iaste și cela ce nu strînge cu
Mine, răsipeaște. Iară cînd iase duhul cel necurat din om, îmblă pren loc fără
de apă, căutînd odihneală; și deaca nu află, zice: Întoarce-mă-voiu în casa mia,
de unde am eșit. Şi viind, o află măturată și podobită. Atunci mearge și ia alte
șapte duhure mai reale de el, și întrînd lăcuiesc acolea, și va fi omului
aceluia mai rău apoi, decît întăiu. Și fu cînd grăiia El aceastea, rădicînd o
muiare glas den mulțime zise Lui: Ferice de zgăul ce Te-au purtat și de țîța
ce-ai supt. Iară El zise: Mai fericiți-s aceia ce aud cuvîntul lui Dumnezău și-l
păzescu. Iară mulțimia adunîndu-să la El, începu a zice: Ruda aceasta hicleană
iaste, sămnu ceare, și sămnu nu să va da ei, fără numai sămnul lui Iona
prorocul. Că cum au fost Iona sămnu nineviteanilor, așa va fi și Fiiul omenesc,
rudei aceștiia. Crăiasa de la amiază-zi să va scula la giudeț cu bărbații rudei
aceștiia și-i va osîndi pre ei; că veni de la marginea pămîntului să auză
mîndriia lui Solomon și iată mai mare iaste de Solomon, în cest loc. Bărbații
Ninevii scula-să-vor la giudecată cu ruda aceasta și vor osîndi pre ia; că să
pocăiră cu propovedania lui Iona, și iată, aicea-i și mai mare de Iona. Nime,
aprinzînd lumina, nu va pune întru ascuns, nece supt speae, ce în sfeaștnic ca
să vază lumină cela ce întră. Lumina trupului iaste ochiul, dece să va fi ochiul
tău curat, tot trupul tău va fi luminat; iară deaca va fi rău, și trupul tău e
întunecat. Derept aceaia ia aminte ca lumina carea e întru tine, să nu fie
întunearec. Că de va fi trupul tău tot luminat neavînd vro parte ceva
întunecată, fi-va luminat tot, ca și când te-arе lumina lumina cu strălucirea.
Iară cînd grăiia, rugă pre El un fariseu ca să prînză la el; iară întrînd, șăzu.
Fariseul văzînd, să miră că nu Să spălă mainte de prînzu. Ce zise Domnul cătră
el: Acum voi farisei, din afară păharele și blidele curățiți, iară denlăuntrul
vostru plin iaste de răpire și răutate. Nebunilor, cela ce-au făcut ce-i
dinafară au n-au făcut și ce-i denlăuntru? Însă care sînt pre lîngă voi, dați
milostenie; și iaca toate vor fi voao curate. Ce vai de voi, fariseilor, că
zeciuiți minta și ruta și toate legumele și lăsați înapoi giudecata și dragostea
lui Dumnezău, aceastea s-au căzut a le face, și acealea a nu lăsa. Vai de voi,
farisei, că iubiți șădearea întăiu în adunări și închinăciunile pren tîrgure.
Vai de voi, cărtulari și farisei fățarnici, că sînteți ca nește mormente carele
nu să arată, și oamenii ce îmblă pre deasupra nu le știu. Răspunzînd neștine de
știutorii legii, zise Lui: Dascale, aceastea zicînd noao, ne faci băsău. Iară El
zise: Vai și de voi, știutori de leage, că întărhați oamenii cu tărhat care nu-i
lesne a-l purta, iară voi nece cu un deaget al vostru nu veți să atingeți
tarhatul. Vai de voi, că zidiți mormintele prorocilor, iară părinții voștri au
omorît pre ei. Cu dereptul, cu mărturiia voastră arătați că-s bune faptele
părinților voștri: că aceia omorîră pre ei, iară voi zidiți mormintele lor.
Derept aceaia și mîndriia lui Dumnezău zise: Trimite-voiu întru ei proroci și
apostoli și dentr-înșii pre unii vor omorî, pre alții vor scoate. Ca să să caute
de la aceasta rudă sîngele a toți prorocii, vărsat de-nceputul lumii. De la
sîngele lui Avel pînă la sîngele Zahariei, carele au perit între oltariu și
între besearică; adevărat zic voao, căuta-să-va de la ruda aceasta. Vai de voi,
știutorilor legii, că ați luat cheaia știuturii; voi n-ați întrat și pre ceaia
ce arе întra, oprit-ați. Deaca zise El aceastea lor, începură cărtularii și
fariseii tare a-i sta Lui împrotivă și a-L îndemna pre El de multe să grăiască.
Aleșuindu-L și cercînd să vîneaze ceva den gura Lui, ca să pîrască. Aluatul
fariseilor. De cine să ne teamem. A mărturisi pre Hristos. Pilda bogatului
căruia să înmulțiră bunătățile. Grija lucrurelor pămîntești să o lase.
Împărățiia lui Dumnezău a o căuta. Venirea lui Hristos ca a furului noaptea.
Scîrbă pentru Evanghelie. Într-aceaia adunîndu-să mulțime multă, așa câtu să
călca unii pre alalți, începu a zice ucenicilor Lui: întăiu vă păziți de aluatul
fariseilor, care iaste fățăriia. Că nemică nu iaste acoperit care să nu să
descoapere și ascunsu carea nu să știe. Derept aceia cîte ați zis în tunearec,
în lumină să va auzi și care ați șoptit la ureachie, în foișor să va propovedui.
Iară zic voao, soților Miei, nu vă teamereți de ceia ce omor trupul și după
aceaia n-au mai mult ce face. Ce voiu arăta voao de cine să vă teameți:
teameți-vă de cela ce, după ce va omorî, arе puteare să arunce și în gheenă,
derept zic voao, de acesta vă teameți. Au nu să vînd cinci păsăreale în doi
fileari? Şi una den iale nu-i uitată înaintea lui Dumnezău? Încă și perii
capului vostru toți numărați sînt, deci nu vă teamereți, de multe pasări sînteți
mai scumpi. Iară zic voao, tot cine Mă va mărturisi pre Mine înaintea oamenilor,
și Fiiul omenesc va mărturisi pre el, înaintea îngerilor lui Dumnezău. Iară cela
ce să lapădă de Mine înaintea oamenilor, lăpăda-să-va denaintea îngerilor lui
Dumnezău. Şi tot cine va grăi împrotiva fiiului omenesc erta-să-va lui; iară
celuia ce va huli spre Duhul sfânt nu i să va erta. Iară cînd vor duce pre voi
în sinagoghi și la deregători și la putearnici, nu vă grijireți cum, au ce veți
răspunde sau ce veți zice. Că Duhul sfânt va învăța pre voi în acela ceas carele
să cade a grăi. Zise Lui neștine den mulțime: Învățătoriule, zi fratelui mieu să
împarță cu mine moșiia. Iară El zise lui: Omule, cine M-au pus pre Mine
giudecătoriu sau împărțitoriu între voi? Zise cătră el: Socotiți și vă păziți de
lăcomie, că nu iaste cuiva viața lui den avuțiia lui. Zise lor pildă zicînd:
Unui om bogat i să înmulți rodul pămîntului. Şi cugetă întru sine, grăind: ce
voiu face, că n- am unde aduna rodul mieu. Şi zise: Aceasta voiu face:
Sparge-voiu jitnițele meale și mai mari le voiu face și voiu strînge acolo
rodurele meale și bunătatea mia. Şi voiu zice sufletului mieu: Suflete, ai multă
bunătate strînsă spre mulți ani, odihneaște, mănîncă, bea, veseleaște-te. Şi-i
zise lui, Dumnezău: Fără minte, într-această noapte, sufletul tău să va ceare de
la tine. Dară cealea ce-ai grăit, cui vor fi? Așa e cela ce strînge lui comoară,
iară în Dumnezău nu-i bogat. Zise cătră ucenicii Lui: Derept aceasta zic voao,
nu grijireți de viața voastră, ce veți mînca, nece de trup, cu ce-l veți
îmbrăca. Mai scumpu-i sufletul decît hrana, și trupul decît îmbrăcămintele.
Luați aminte corbii, că nu samănă, nece seaceră; carii n-au celariu nece jîtniță
și Dumnezău hrăneaște pre ei. Cu cît mai scumpi sînteți voi de păsări? Dară cine
den voi, cu grija lui, adauge statului său un cot? Derept aceaia deaca nu puteți
ce-i mai mic a face, dară de alte ce grijiți? Socotiți crinii cum crescu: nu
ustenescu, nece torc; zic voao că nece Solomon, întru toată slava lui, n-au fost
îmbrăcat ca una den aceastia. Iară iarba care-i astăzi la cîmpu și mîine să va
arunca în cuptoriu, Dumnezău așa îmbracă, cu cît mai vîrtos pre voi, puțin
credincioși? Voi, derept aceaia, nu căutareți ce veți mînca sau ce veți bea și
nu vă înălțareți. Că toate aceastea păgînii lumii le caută, iară Tatăl nostru
știe că trebuiescu voao aceastia. Ce mai vîrtos ceareți Împărățiia lui Dumnezău
și toate aceastea să vor adaoge voao. Nu te teame, turmă mică, că I S-au părut
Tatălui vostru să dea voao împărăție. Vindeți avuțiia voastră și dați
milostenie, faceți voao pungi carele nu vechescu, comoară nescăzută în ceriure,
unde furul nu să apropie, nece moliile o strică. Că unde iaste comoara voastră,
acolo va fi și inima voastră. Să fie mijloacele voastre încinse și făclii
aprinse. Şi fiți voi asemănîndu-vă acelora carii așteaptă pre domnul lor cînd să
va înturna de la nuntă, și cînd va veni și va suna, numaidecît să-i deșchiză
lui. Fericite slugile acealea pre carii cînd va veni domnul afla-i-va
preveghind; adevăr zic voao că să va încinge și-i va face de vor șădea și venind
va sluji lor. Şi să va veni la a doaua straje și la a treia strajă va veni și-i
va afla așia, fericite slugile acealea. Iară aceasta să știți că de ară ști
stăpînul casei în care ceas furul va veni, ară preveghea și n-ară lăsa să-i sape
casa lui. Deci și voi fiți gata, că în ceasul care nu gîndiți, Fiiul omenesc va
veni. Zise Pătru Lui: Doamne, noao zici pilda aceasta, au tuturora? Zise Domnul:
Oarecine iaste șofariu derept și înțelept, carele îl pune domnul mai mare pre
slugile sale, să dea în vreame obrocul lor. Fericită sluga aceaia, carele viind
domnu-său, afla-l-va făcînd așa. Adevărat zic voao că spre toată avuțiia lui va
pune pre el. Iară de va zice sluga aceaia întru inima lui: Pesti-va domnul mieu
a veni; și va înceape a bate slugile și slujnicele, a mînca și a bea și a să
îmbăta. Veni-va domnul slugii aceluia, în zi carea nu-l așteaptă și în ceasul
carele nu-l știe, și-l va despărți, și partea lui cu necredincioșii va pune.
Iară sluga aceaia carele știe voia domnu-său și negătindu-să și nefăcînd voia
lui, cu mai mult va fi bătut. Iară cela ce n-au știut și făcînd lucruri care să
cuvine pre bătae, bate-să-va puțin. Foc am venit să arunc pre pămînt și ce voiu
să s-au aprinsu? Ce cu botez trebuie să Mă botez și cum Mă strîngu până cînd
aceastea să vor isprăvi. Au vă pare că am venit să dau pace pre pămînt? Ba nu,
zic voao: că înderăptnicie. Că vor fi den ceastă vreame, cinci într-o casă
împărțiți, trei spre doi și doi spre trei. Că va rădica tată pre fecior și
fecior spre tată; mumă spre fată și fata spre mumă; sоаcrа spre noru-sa și nor
spre sоаcrа ei. Şi zicea și mulțimei: Cînd vedeți nuor eșind de la apus,
numaidecît ziceți: ploae iute vine, și va fi. Şi cînd suflă austru ziceți: zăduh
va fi, și va fi. Fățarnicilor, fața pămîntului și a ceriului știți giudeca, dară
vreamea aceasta cum nu știți giudeca? Ce nu giudecați dară înșivă întru voi, ce
e derept? Iară cînd mergi cu pîrîșul tău cătră domnu, sileaște pre cale să te
izbăvești de el, să nu te tragă cătră giudecătoriu și giudețul te va da
temniceariului te va arunca în temniță. Zic ție: Nu vei eși de acolo, pînă nu
vei plăti pînă în fileariul cel de apoi. De galileani și de carii omorî-i turnul
Silioamului. Smochinul fără rod. Muiarea gîrbovă să vindecă. Pilda de grăunțul
muștariului. De aluat. Întrebare: au puține să vor ispăsi? Irodu e vulpe. Era
unii într-aceaia vreame spuindu-i Lui de galileiani al cărora sînge Pilat
mestecase-l cu jărtvele lor. Şi răspunzînd Iisus zise lor: Au vă să pare că
galileanii aceștea mai păcătoși au fost de toți galileanii, că pățiră aceastea?
Nececum, zic voao, Ce de nu vă veți pocăi, așia veți peri toți. Sau acei
optsprăzeace, spre carii căzu turnul în Siluam și omorî pre ei, pare-vă aceștea
mai greșiți era de toți oamenii carii lăcuiia în Ierosalim? Nececum, zic voao:
de nu vă veți pocăi, toți așijdere veți peri. Iară zicea și aceasta pildă: Un
smochin avea oarecine în viia lui sădit și veni căutînd poame într-însul și nu
află. Şi zise viiașului: Iaca trei ai sînt de cînd viiu căutînd poame în
smochinul acesta și nu aflu; tae-l afară, căce și pămîntul îl cuprinde în
deșărt. Iară el, răspunzînd, zise lui: Doamne, lasă pre el încă în cest an, pînă
voiu săpa împregiurul lui și voiu pune gunoiu. Iară de va face poame lasă-l,
iară să nu tae-l. Şi învăța întru sinagoga sâmbătă. Şi iată o muiare era avînd
duhul nepotinței de optsprăzeace ani și era gîrbovă, cît nu să putea înderepta.
Văzînd pre ia Iisus, chemă-o și zise ei: Muiare, slobozită ești den boala ta. Şi
puse pre ia mînile, și atunceș să îndereptă și lăuda pre Dumnezău. Iară răpunse
mai marele sinagoghei, bănuind că ce o vindecă sâmbăta Iisus. Zise mulțimei:
Şase zile sînt întru carele să cade a lucra: adecă într-aceastea viniți și vă
veți vindeca și nu în zuoa sîmbetei. Răspunse derept aceaia lui Domnul și zise:
Fățarnice, fietecarele de voi, sâmbăta au nu dezleagă boul lui sau asinul de la
iasle și-l duce de-l adapă? Dară aceasta fata lui Avraam, carea o legase Satanа
de optsprăzeace ani, au nu să cădea a o dezlega în zi de sâmbătă? Şi aceastea
zicînd, să rușina toți ceia ce să punea împrotiva Lui și toată mulțimea să
bucura de toate lucrurele slăvite ce să făcea de El. Zise într-aceaia: A ce vă
asamănă Împărățiia lui Dumnezău și a ce o voiu asămăna ia? Aseamenea iaste
grăunțului de muștariu care-l ia omul și-l pune în grădina lui și crescu și să
feace copaci mare și pasările ceriului încuibuiră în ramurele lui. Şi iară zise.
A ce voiu asămăna Împărățiia lui Dumnezău? Aseamene iaste aluatului carele
luondu-l muiarea, acoapere pre el în făină de trei măsuri, pînă să dospeaște
toată. Şi îmbla pren toate orașăle și satele învățînd și cale făcînd în
Iarosalim. Zise într-aceaia oarecine cătră El: Doamne, au nu-s puțini de ceia ce
să spăsescu? Iară El zise lor: Nevoiți-vă a întrа prе poarta strîmtă; că mulți,
zic voao, sili-să-vor să între și nu vor putea. Cînd să va scula stăpînul casei
și va încuia ușia și veți înceape afară a sta și a bate în ușă, zicînd: Doamne,
Doamne, deșchide noao, și răspunzînd va zice voao: Nu vă știu pre voi de unde
sînteți. Atuncia veți înceape a zice: Mîncat-am înaintea ta și am beut și în
ulițele noastre ai învățat. Şi va zice: Zic voao, nu știu pre voi de unde
sînteți, depărtați-vă de la mine toți lucrătorii fără dereptate. Acolo va fi
plînsu și scrîșnirea dinților cînd veți vedea pre Avraam și pre Isaac și pre
Iacov și pre toți prorocii, întru împărățiia lui Dumnezău, iară voi, goniți
afară. Atuncea vor veni de la răsărit și de la apus și de la miazănoapte și de
la amiazăzi și vor șădea întru Împărățiia lui Dumnezău. Şi iată sînt de apoi
carii vor fi întăiu și sînt dentîii care vor fi de apoi. Într-acea zi să
apropiară unii den farisei, zicînd: Eși și pasă de acicea că Irod va să Te
omoară. Atunci zise lor: Mergînd ziceți aceii vulpi, iată scoate-voiu dracii și
voiu vindeca astăzi și mîine; și a tria zi Mă voiu isprăvi. Însă mi să cade
astăzi și mîine și după aceaia a face cale, că nu s-au tîmplat să piiae prorocul
afară de Ierosalim. Ierosalime, Ierosalime, omorîtoriul prorocilor și
ucigătoriul cu pietri trimișilor la tine, de câte ori vruiu să adun feciorii
tăi, cum adună găina puii ei supt arepi, și nu vrut. Iată lăsa-să-va casa
voastră pustie: adevăr zic voao, că nu veți vedea pre Mine pînă nu va veni
vreamia cînd veți zice: Blagoslovit cela ce vine întru numele Domnului. Bolnavul
de apă să vindecă. Şădearia de întăiu. Surumanii a-i chema la prînzu. Chemați la
cina mare. Siliții de pre ulițe să între la nuntă. Zidirea turnului. Şi fu cînd
întră El într-o casă a unuiu fariseu den cei mai mari, sâmbătă, să mănînce
pîine, ei Îi lua aminte spre El. Şi iată un bolnav de boala apei era înaintea
Lui. Atuncea răspunzînd Iisus zise cătră știutorii legii și farisei, zicînd:
Slobodu-i sâmbăta a vindeca? Iară ei tăcură. Atunci prinzîndu-l pre el,
vindăcă-l și-l lăsă. Şi răspunzînd lor zise: A căruia de voi asinul sau boul, de
va cădea în fîntînă, au nu-l va trage numai cât, în zi de sâmbătă? Şi nu putea
să răspunză Lui cătră aceastea. Şi zise pildă cătră chemați, luînd aminte cum
ară aleage locul de întăiu, zicînd lor: Cînd vei fi chemat dе cineva la nuntă,
nu șădea la locul cel de întăiu, ca nu cumva să fie chemat altul mai cinstit dе
tine. Şi viind carele și pre tine și pre acela au chemat, va zice ție, dă locul
cestuia; atunce vei înceape cu rușine locul cel mai de apoi a ținea. Ce cînd vei
fi chemat, mergi și șăzi la locul cel den gios; și cînd va veni cela ce te-au
chemat zice-va ție: Soațe, mută-te mai sus. Atunce-ți va fi cinste înaintea
celor ce șăd cu tine. Că tot cela ce să va înălța, pleca-să-va și cela ce să va
pleca înălța-să-va. Şi zicea și celuia ce-L chiemase pre El: cînd faci prînzu
sau cină, nu chema priiatinii tăi, nece frații tăi, nece cumnații, nece vecini
bogați, să nu cîndva te chiiame și ei pre tine și-ți va fi ție împrumut. Ce cînd
faci ospăț, chiamă pre cerșătorii, pre slugi, șchiopi, orbi. Şi fericit vei fi,
căce n-au cu ce-ți plăti, că ți să va plăti ție întru învierea derepților. Iară
aceasta auzind unul de ceia ce șădea cu El zise Lui: Fericit cela ce mănîncă
pîine în Împărățiia lui Dumnezău. Iară El zise lui: Un om feace cină mare și
chiemă mulți. Şi mînă pre sluga lui la ceasul cinei, să zică chemaților: Veniți,
că iaca, gata sînt toate. Şi începură toți într-un chip a să apăra: cel de
întăiu zise lui: Uric am cumpărat și-mi trebuie să-l văz, rogu-te,
mîntuiaște-mă. Şi altul zise: părechi de boi 5 cumpărat-am și voiu mearge să-i
ispitescu pre ei, rogu-te, mîntuiaște-mă. Şi altul zise: Muiare aduș și pentru
aceaia nu pociu veni. Şi înturnîndu-să sluga aceaia, spuse domnu-său aceastia.
Atuncea mînie-să stăpînul casei, zise slugii lui: Eși curând la ulițe și în
cărările orașului, și cerșătorii și ciungii și șchiopii și orbii adu-i acicea.
Şi zise sluga: Doamne, fu cum ai poruncit și încă mai iaste loc. Atuncea zise
domnul cătră slugă: Eși la drumure și la cărări și-i sileaște să între să să
împle casa mia. Că zic voao că nece unul den bărbații aceaia ce era chemați nu
vor gusta de cina mia. Mergea intr-aceea cu El mulțime multă și întorcîndu-Să,
zise lor: Cine vine cătră Mine și nu urăște prе tată-său și prе muma, și muiaria
și feciorii și frații și surorile, încă și sufletul lui, nu poate ucenicul Mieu
să fie. Şi cine nu poartă crucea sa și nu vine după Mine, nu poate să fie
ucenicul Mieu. Că cine dentru voi va vrea să zidească un turn, au nu va șădea
mainte să-și numere chelșugul, oare arе de a-l săvîrșirea? Că nu cîndva puind el
temeliia și neputîndu-l săvîrși, toți ceia ce-l vor vedea își vor bate gioc de
el. Zicînd că acest om începu a zidi și nu putu săvîrși. Sau care craiu, mergînd
să să bată cu alt craiu, au nu va șădea mainte să să sfătuiască, oare putea-va
cu zeace mie să să tîmpine cu cela ce vine asupra lui cu doaozeci de mie? Iară
să nu, încă fiind el departe, trimeate soli și să roagă de pace. Deci așia
fietecarele den voi, carele nu să va lăpăda de toată avuțiia lui, nu poate fi
ucenicul Mieu. Bună e sarea; iară de s-ară dezsăra, cu ce să va săra? Nece în
pămînt, nece în gunoiu, nu-i bună: afară să lapădă. Cine arе urechi de auzirea
să auză. Pilda oei pierdute. De drahmul. Fiiul răsipitor. Şi să apropiia la El
toți mitarnicii și păcătoșii, să auză pre El. Şi murguiia fariseii și
cărtularii, zicînd: Acesta pre păcătoși priimeaște și mănîncă cu ei. Iară El
grăi cătră ei pilda aceasta, zicînd: Care om dentru voi, avînd o sută dе oi și
pierzînd una dentru iale, au nu va lăsa noaozeci și noao în pustie și va mearge
după cea pierdută, pînă o va afla? Şi aflîndu-o, o va pune spre umărul lui,
bucurîndu-să. Şi venind acasă, chiamă priiatenii și vecinii, zicînd lor:
Bucurați-vă cu mine, că am aflat oaia cea pierdută? Zic voao, că așa va fi
bucurie în ceriu de un păcătos ce să pocăiaște, decît de noaozeci și noao de
drepți, cărora nu le trebuiaște pocaanie. Sau care muiare avînd zeace drahme și
de va piiarde o drahmă, au nu va aprinde lumina și va mătura casa și va căuta cu
de-adinsu, pînă o va afla? Şi aflîndu-o, chiema-va soațele și vecinele, zicînd:
Bucurați-vă cu mine, că am aflat drahma carea am pierdut. Așa, zic voao, bucurie
iaste înaintea îngerilor lui Dumnezău, pentru un păcătos pocăit. Şi zise: Un om
avea doi feciori. Şi zice cel mai tînăr tătîni-său: Tată, dă-mi partea ce mi să
cade de avuție. Şi împărți lor avuțiia. Şi nu după multe zile, adună toate
feciorul cel mai mic și să duse într-un ținut departe și acolo răsipi toată
avuțiia lui, viețuind cu răsipeală (Curveaște). Şi amistuind el tot, fu foamete
mare în acel ținut și el începu a să lipsi, fără bucate. Şi mearse de să lipi de
un lăcuitoriu a celui ținut, și trimise pre el la cîmpul său, să pască porcii.
Şi jăluiia să împle pîntecele său de mîncare ce mînca porcii și nime nu-i da
lui. Deci, viindu-și în fire, zise: Cîți năimiți ai tătîni-mieu să satură de
pîine, iară eu pieiu de foame? Scula-mă-voiu de mă voiu duce la tatăl mieu și
voiu zice lui: Tată, greșit-am spre ceriu și înaintea ta. Şi de-acum nu sunt
harnic să mă chem fiiul tău, fă-mă ca unul den năimiții tăi. Şi sculîndu-să,
veni cătră tatăl lui, iară încă fiind el departe, văzu pre el tatăl lui și i să
feace milă; și, alergînd, căzu spre grumazii lui și-l sărută pre el. Zise
într-aceaia, feciorul: Tată, greșit-am spre ceriu și înaintea ta și de-acum nu
sînt harnic să mă chem fiiul tău. Zise tatăl cătră slugile sale: Aduceți
veșmîntul cel mai bun și-l îmbrăcați pre el și dați inelul în mîna lui și
încălțăminte în picioare. Şi aduceți vițelul cel îngrășat, giungheați-l, și
mîncînd, să ne veselim. Că acesta fiiul mieu era mort și învie și pierdut era și
să află. Şi începură a să veseli. Era într-aceaia feciorul cel mai mare în cîmp,
și venind să apropie de casă, auzi cîntece și giocure. Şi chemînd pre unul den
feciori, întrebă ce e aceasta. Iară el zise lui că: Fratele tău au venit; și
i-au giungheat tatăl tău vițelul cel îngrășat, ca un sănătos l-au priimit. Şi să
mînie și nu vru să între, iară taăl lui eși, ruga pre el. Iară el răspunzînd,
zise tătîni-său: Iaca atîțea ani slujescu ție și necedinioară porunca ta n-am
trecut și mie neceodată nu mi-ai dat un ed, ca să mă veselescu cu priiatinii
miei. Iară cînd fiiul tău acesta, carele mîncă avuțiia ta cu curvele, veni,
giungheași lui vițelul cel îngrășat. Iară el zise lui: Fiiule, tu în toată
vreamia ești cu mine și toate ale meale ale tale sînt. A ne veseli și a ne
bucura să cădea, căce fratele tău acesta mort era și învise și pierdut era și să
află. Pilda șofariului carele fu pîrît la domnu său. A slujirea a doi domni.
Leagea și prorocii, de bogatul și Lazăr. Iară zise cătră ucenicii Lui: Era un om
bogat carele avea un șofariu și acesta fu pîrît la el că răsipeaște avuțiia lui.
Şi chemînd pre el, zise lui: Ce auz aceasta de tine? Dă samă de deregătoriia ta,
că nu vei putea mai mult a fi șofariu. Zise întru sine șofariul: Ce voi face că
domnul va lua șofăriia de la mine? A săpa nu pociu, a ceare, rușine mi-e. Știu
ce voiu face, că deaca mă vor scoate den șofărie să mă priimească în casele lor.
Şi chemînd pre toți deatornicii domnului său, zise celui de întăiu: Cu cît ești
datoriu domnu-mieu? El zise: Cu o sută de măsuri de uloiu. Şi zise lui ia-ți
tabla ta și șăzi numaidecît de scrie cincizeci. Iară după aceaia zise altuia:
Dară tu, cu cît ești deatoriu? El zise: cu o sută de măsuri de grîu. Şi zise
lui: Ia-ți scriptura ta și scrie optzeci. Şi lăudă domnul acela pre deregătoriul
nedrept, că înțelepțeaște au făcut, că fiii veacului acestuia mai înțelepți sînt
decît fiii luminei în neamul lor. Şi Eu voao zic: Faceți-vă voao soți den Mamona
nedereptății, că deaca veți surumîni, să vă priimească pre voi în corturele
ceale de veaci. Cine-i credincios în puțin, spre mult încă-i credincios; și
cine-i nederept în puținel, în mult încă-i nederept. Iară de nu fuset
credincioși întru avuție nedereaptă, întru cea dereaptă cine vă va creade? Şi
deaca nu fuset credincioși întru într-altuia, dară ce-i a voastră cine vă va da?
Că nece o slugă nu poate sluji la doi domni, că sau pre unul va urî și pre altul
va îndrăgi, sau de unul să va lipi și pre altul va lăpăda. Nu veți sluji lui
Dumnezeu și lui Mamon. Şi auzind aceastea toate, fariseii care era scumpi, și-și
bătea gioc de El. Atuncea zise lor: voi sînteți carii vă dereptați pre voi
înaintea oamenilor, dară Dumnezău ști inimile voastre; că ce iaste între oameni
înălțat, spurcatu e înaintea lui Dumnezău. Leagea și prorocii pînă la Ioan au
prorocit; de atuncea Împărățiia lui Dumnezău să vestuiaște, și tot cu putearea
întră în Ia. Iară mai lesne iaste ceriului și pămîntului a treace, decît den
leage o certă să cază. Tot cine-și va lăsa muiarea lui și va lua alta curveaște
și cine va lua lăsată de bărbat curveaște. Iară era un om bogat și să îmbrăca în
urșinic și în vison și să ospăta în toate zilele, domneaște. Visonul era ca
giulgiul, supțire și scumpu, ce-l făcea den inu, carele era într-un preț ca
aurul. Şi un cerșitoriu căruia-i era numele Lazăr, carele zăcea înaintea ușăi
lui, zgăibos. Şi jăluiia să să sature de fărîmele ce cădea den masa bogatului,
că și cîinii veniia și lingea zgaibele lui. Fu de muri cerșitoriul, și-l dusără
îngerii în sînul lui Avraam; muri și bogatul și-l îngrupară. Şi în iad, rădică
ochii lui, fiind la muncă, văzu pre Avraam de departe și Lazăr în sînul lui.
Atuncea el strigînd zise: Părinte Avraame, fie-ți milă de mine, și trimite pre
Lazăr ca să atingă deagetul cel mai mic în apă și să stîmpere limba mea, că mă
chinuescu întru această văpaie. Zise într-aceaia Avraam: Fiiule, adu-ți aminte
că țe-ai luat tu binele tău, în viiața ta; și Lazăr, așijderea răul. Iară acum
el să mîngîe, iară tu te muncești. Şi pre spre toate aceastea, între noi și
între voi, propastie mare iaste, așa încât carii ară vrea să treacă de acicea la
voi nu pot, nece de acolo acicea să treacă. Iară el zise: Rogu-te dară, părinte,
ca să tremeți pre el în casa tătîni-mieu. Că am cinci frați ca să mărturisească
lor, ca să nu vie și ei îmtr-acest loc de muncă. Zise Avraam lui: Au pre Moisi
și prorocii; să-i asculte pre ei. Iară el zise: Ba, părinte Avraame, ce dă ară
mearge cineva den morți cătră ei, s-ară pocăi. Avraam zise lui: De nu vor
asculta pre Moisi și pre proroci, nece de s-ară scula cineva den morți va
creade. Smintealele. Greșiților noștri să le ertăm. Slugi fără folos sîntem. De
zeace stricați. Împărățiia lui Dumnezău cînd va veni. Hristoși minciunoși. Care
va fi venirea lui Hristos. Şi zise cătră ucenicii Săi: Nu poate fi ca să nu vie
zminteale; iară vai aceluia pentru carele vor veni. Mai bine ară fi lui, o
piatră de moară să o leage de grumazii lui, și să se arunce în mare, decît să
smintească pre unul de cești mai mici. Feriți-vă pre voi: de va greși ție
fratele tău, ceartă pre el, și de să va pocăi, iartă lui. Măcar și șapte ori în
zi de va grăși fratele tău ție, și de șapte ori de să va întoarce la tine,
zicînd: Căescu-mă: iartă-i lui. Atuncea zisără аpostolii Domnului: Adauge-ne
credința. Şi zise Domnul: Să ați avea credință ca un grăunț de muștariu,
ziceare-ți murului (Rugului) acestuia: Zmulge-te și te sădeaște în mare; și ară
asculta pre voi. Carele dentru voi avînd o slugă, arînd sau păscînd, și venind
den cîmpu, zice-i-va numaidecît: Vino încoace de șăzi? Ce încă-i va zice lui:
Găteaște-mi ceva să cin, și încinge-te, slujeaște-mi pînă voiu mînca și voiu
bea, și după aceaia vei mînca și vei bea și tu. Au doară îi va avea har slugii
aceiia căce-i făcu ce-i era poruncit? Nu mi se pare. Așa și voi cînd faceți
toate cealea ce-s poruncite voao, ziceți că slugi netreabnice sîntem, că ce am
fost datori să facem făcut-am. Şi fu cînd mergea El în Ierosalim și El trecea
pre mijlocul Samarii și a Galileei. Şi întrînd El într-un sat, tîmpinară pre El
zeace bărbați stricați, și stătură de departe. Şi ei rădicară glas zicînd:
Iisuse, Învățătoare, fie-Ți milă de noi. Şi văzînd pre ei, zise lor: Meargeți și
vă arătați preoților. Şi cînd mergea ei, să curățiră. Iară unul dentr-înși,
văzînd că s-au curățit, să înturnă, cu glas mare slăvind pre Dumnezău. Şi căzu
cu fața la picioarele Lui, mulțemind Lui și acela era samarinean. Şi răspunzînd
Iisus zise: Au nu zeace să curățiră? Dară cei noao unde-s? Nu să aflară și să
întoarse să dеe slavă lui Dumnezău, fără numai acest strein. Şi zise lui: Scoală
de pasă: credința ta te mîntui. Şi întrebat fu de farisei, cînd va veni
Împărățiia lui Dumnezău. Răspunse lor și zise: Nu va veni Împărățiia lui
Dumnezău să o poată lua aminte. Nece vor zice: Iată acicea sau iată acolo; că
iată Împărățiia lui Dumnezău înlăuntrul vostru iaste. Şi zise cătră ucenici:
Veni-va vreamea cînd veți pohti una de zilele fiiului omenesc să vedeți și nu
veți vedea. Şi vor zice voao: Iată cicea sau iată acolo; nu meargeți nece nu
îmblați după aceia. Că cum străluceaște fulgerul dentr-o parte de ceriu, pînă la
ceaia parte de ceriu luminînd, așa va fi și Fiiul omenesc în zuoa Lui. Iară
întăiu I să cade Lui mult a păți și a fi lăpădat de ruda aceasta. Şi cum au fost
în zilele lui Noe, așa va fi și în zilele fiiului omenesc. Mînca, bea, însura-să
și să mărita, pînă în care zi întră Noe în corabie. Şi veni potopul și pierdu
pre toți. Așijderea fu și în zilele lui Lot: mînca, bea, vindea, cumpăra,
sădiia, făcea case. Iară în ce zi eși Lot din Sodoma, ploo cu foc și cu piatră
pucioasă den ceriu, și pierdu pre toți. Așa va fi și zuoa fiiului omenesc în
carea Să va arăta. Într-această zi, carele va fi în pod, și vasele lui în casă,
să nu pogoară să le ia; și cel den cîmpu, așijdere să nu să întoarne înapoi.
Aduceți-vă aminte de muiarea lui Lot. Cine va căuta sufletul lui să-l mîntuiască
piiarde-l-va, și cine va piiarde pre el, învia-l-va. Zic voao, într-acea noapte
fi-vor doi într-un pat: unul să va lua și altul să va lăsa. Doao vor măcina
împreună, una să va lua și alta să va lăsa. Doi vor fi în cîmpu: unul dentru ei
să va lua și altul să va lăsa. Atuncea răspunzînd zisără Lui: Unde, Doamne? El
zise lor: Unde va fi trupul, acolo să vor aduna vălturii. Pilde de giudecătoriul
strîmbulu și de vădua săracă. Despre fariseiu și mitarnic. A porobocilor e
Împărățiia lui Dumnezău. A vinde tot și a da surumanilor. Apostolii lăsasă
toate. Spune Hristos de moartea Sa. Orbul luo vedeare. Iară zicea și pilda lor,
că să cade lor în toată vreamia a să ruga, și a nu să leni. Zicînd: Un
giudecătoriu era într-un oraș, carele nu să temea de Dumnezău și cu nime nu
gîndiia. Iară era în orașul acela și o muiare văduo, și veniia la el zicînd:
Izbăveaște-mă de pîrîșul mieu. Şi el nu vru în multă vreame; iară după aceaia
zise întru eluși: Săva că nu mă tem de Dumnezău și cu nime nu gîndesc. Iară
pentru că face dodeială vădua aceasta, izbăvi-voi pre ia, ca venind, să nu-mi
mai facă supărare. Zise Domnul: Auziți ce zice acel giudecătoriu nederept. Dară
Dumnezău au nu va izbăvi pre aleșii Lui, carii strigă la El zuoa și noaptea,
săva că-și pesteaște mîniia pentru ei? Zic voao că va izbăvi pre ei curund, însă
cînd va veni Fiiul omenesc, oare afla-va credință pre pămînt? Zise într-aceaia
și cătră unii carii să nădăjduiia întru sine a fi derepți, și pre alții îi ținea
în nemică, pilda aceasta. Doi oameni mearsără în besearică să să roage: unul
dentru ei, fariseu și altul, mitarnic. Fariseul stînd deusebi, în sine așa să
ruga: Doamne, har Ție dau, că nu sînt ca alalți oameni, jăhuitori, nederepți,
curvari, sau ca și acest mitarnic. Postescu-mă de doao ori în săptămînă, dau a
zeacea den tot ce am. Iară mitarnicul departe stînd, nu vrea nece ochii să
ridice cătră ceriu; ce bătea pieptul lui zicînd: Doamne, fii milostiv mie
păcătosului. Zic voao că mai îndereptat pogorî acesta în casa lui decît cela; că
tot cela ce să înalță pleca-să-va, iară cela ce să pleacă înălța-să-va. Aducea
la El și poroboci, să-i atingă pre ei, iară, văzînd ucenicii Lui, certară pre
ei. Iară Iisus chemînd pre ei zise: Lăsați porobocii să vie cătră Mine și nu-i
oprireți, că unora ca acestora iaste Împărățiia lui Dumnezău. Adevăr zic voao,
cine nu va priimi Împărățiia lui Dumnezău ca porobocul, nu va întra întru ia.
Atunci întrebă pre El unul den cei mai mari, zicînd: Învățătoriule bune, ce voiu
face viața veacilor să dobîndesc? Zise lui Iisus: Că ce Mă zici bun? Nime nu e
bun, fără numai unul Dumnezău. Poruncile știi: nu curvi, nu omorî, nu fura, nu
mărturisi strîmbu, cinsteaște tată-tău și mumă-ta. Iară el zise: Aceastia toate
le-am ținut den tinereațele meale. Iară auzind aceastea, Iisus zise lui: Încă
una-ți lipseaște: toate cîte ai, vinde și împarți surumanilor, și vei avea
comoară în ceriu, și vino de îmblă după Mine. Iară el auzind aceastia foarte să
întristă, că era bogat foarte. Văzînd pre el Iisus întristat foarte, zise: Cât
cu anevoe întră carii au bani în Impărățiia lui Dumnezău. Că mai lesni iaste
cămilei pren urechile acului să treacă, decît bogatul întru Împărățiia lui
Dumnezău să între. Iară carii auziră acestia zisără: Dară cine să poate spăsi?
Iară El zise lor: Carele nu să pot la oameni, toate să pot la Dumnezău. Zise
într-aceaia Pătru: Iată noi le-am lăsat toate, și am venit după Tine. Iară El
zise lor: Adevăr grăescu voao, că nime nu iaste carele lasă casa, sau părinții,
sau frații, sau muiaria, sau feciorii, pentru Împărățiia lui Dumnezău. Care nu
va lua mai multe în vreamea aceasta, și în veacul care va veni, viața veacilor.
Şi luînd pre cei doisprăzeace, zisă cătră ei: Iată suim în Ierosalim, și să vor
împlea toate carele sînt scrise de proroci despre Fiiul omenesc. Că Să va da
limbilor și Să va batjocuri și Să va ocărî și Să va scuipi. Şi deaca-L vor bate
Îl vor omorî, și a treia zi va învie. Iară ei nemică de aceastea nu înțeleaseră;
și era cuvintele aceastea ascunse de ei, și nu înțelegea ceale ce să grăiia. Şi
fu cînd Să apropie El în Erihon, un orb șădea lîngă cale, ceind. Iară el auzind
mulțimea trecînd, întreba ce iaste aceasta. Şi-i spusără lui că Iisus
Nazarineanul treace. Atuncea strigă, zicînd: Iisuse, fiiul lui David, fie-Ți
milă de mine. Și ceia ce mergea înainte certa pre el, să tacă, iară el mai
vrătos striga zicînd: Fiiul lui David, fie-ți milă de mine! Iară stînd Iisus,
porunci să-l aducă pre el la Sine, apropiindu-Să de el, întrebă-l. Zicînd: Cе
vei să fac ție? Iară el zise: Doamne, să văzu. Şi Iisus zise lui: Vezi, credința
ta te mîntui. Şi numaidecît văzu, și mergea după El, slăvind pre Dumnezău. Şi
toată mulțimea văzînd, deaderă laudă lui Dumnezău. Zacheiu mitarnicul. Talanții
dați slugilor să tîrguiască. Iisus întră în Irosalim. Plîngînd propoveduiaște
perirea Ierosalimului. Neguțătorii scoate-i den besearecă. Şi întrînd în Erihon,
trecea. Şi iată un om carele-l chema Zachei; și el era mai mare mitarnicilor și
bogat. Şi siliia să vază pre Iisus cine iaste; și nu putea de mulțime, că de
stat mic era. Şi alergînd înainte, să sui într-un smochin (alții zic că-i mur),
ca să vază pre El, că pre acolea vrea să treacă. Şi cum sosi la acel loc,
căutînd Iisus văzu pre el și zise lui: Zachee, grăbeaște de te coboară, că
astăzi în casa ta mi să cade a mănea. Şi grăbind pogorî, și-L priimi pre El,
bucuros. Şi văzându-L, toți murguiia, zicînd că la un om păcătos au întrat să
sălășuiască. Stînd într-aceaia Zacheiu zise cătră Domnul: Iată giumătate de
avuțiia mea, Doamne, dau surumanilor, și de am luat de la cineva cu înșălăciune
ceva, de patru ori întorcu. Zise cătră el Iisus: Astăzi fu spăseniia casei
aceștiia, pentru ce că el încă-i fecior lui Avraam. Că veni Fiiul omenesc să
caute și să mărturisească ce era perit. Iară auzind ei aceastea, mergînd, zise
pildă, pentru că era aproape de Ierosalim, și le părea lor că numaidecît să va
arăta Împărățiia lui Dumnezău. Zise într-aceia: Un om de bună rudă mearse
într-un ținut departe, să-și ia lui țară, și să să întoarne. Şi chemă zeace
slugi ale lui, deade lor zeace grivne și zise cătră ei: Tîrguiți, pînă voiu
veni. Iară orășanii urîia pre el și trimisără soli după el, zicînd: Nu vom pre
acesta să domnească spre noi. Şi fu cînd să înturnă el luînd țara, atunci
porunci să chiiame la el pre slugile acealea cărora le dedease banii, ca să știe
cine ce au tîrguit. Şi veni cel dintîiu, zicînd: Doamne, iată grivna ta au
lucrat zeace grivne. Iară el zise lui: Bine-i, slugă bună, că întru puțîn fuseși
credincios, aibi puteare spre zeace orașă. Şi veni al doile zicînd: Doamne,
grivna ta au făcut cinci grivne. Zise și acestuia: Şi tu fii spre cinci orașă.
Şi altul veni zicînd: Doamne, iată grivna ta care o am țînut legată în măhramă.
Că m-am temut de tine, că om mînios ești, iai ce n-ai pus, și seaceri ce n-ai
semănat. Atunci zise lui: Den gură te voiu giudeca, slugă rea; știuși că om
mînios sînt, iau care n-am pus, și seacer care n-am sămănat. Dară pentru ce nu
dedeși banii miei la masa schimbătorilor și eu viind, vrut -am lua cu dobîndă?
Şi celor ce sta, zise: Luați de la el grivna și dați celuia ce arе zeace grivne.
Şi zisără lui: Doamne, acela arе zeace grivne. Că zic voao că a tot cela ce arе
da-i-să-va, iară de la cela ce n-arе, lua-să-va de la el. Însă pizmașii miei
aceia, carii nu mă vrură să domnesc spre ei, aduceți-i încoace, și-i omorîți
înaintea mia. Şi zicînd aceastea, mergea înainte, suindu-Să în Ierosalim. Şi fu
cînd Să apropie în Vitfaghi și Vitaniia, la munte ce să chiamă al Maslinilor,
trimise doi den ucenicii Lui. Zicînd: Meargeți în cel sat ce vă e împrotivă,
întru carele întrînd, afla-veți mînz legat, spre carele nimic neceodată om n-au
șăzut; dezlegînd pre el, aduceți-l. Şi să v-ară întreba cineva, pentru ce
dezlegați, așia ziceți lui, că Domnului trebuiaște. Mergînd derept aceaia
trimeșii, aflară cum le zisease lor. Şi dezlegînd ei mînzul, zisără domnii lui
cătră ei: ce dezlegați mînzul? Iară ei zisără: Domnului trebuiaște. Şi-l dusără
la Iisus, și aruncară veșmintele lor spre mînzu, și pusără Iisus desupra. Iară
mergînd El, așternea veșmintele lor pre cale. Şi apropiindu-să la pogorîșul
muntelui Masilinirlor, începură toată mulțimea de ucenici, bucurîndu-să, a lăuda
pre Dumnezău, cu glas mare, pentru toate puterile carele văzuse. Zicînd:
Blagoslovit, Craiul ce vine în numele Domnului, pace în ceriu și slavă întru
înălțime. Şi unii den farisei den mulțime zisără Lui: Învățătoriule, ceartă
ucenicii Tăi. Şi răspunzînd, zise lor: Zic voao că să vor aceștea tăcea, numai
cât pietrile vor striga. Şi cum Să apropie, văzînd orașul, plînse de el. Zicînd:
o, săvai tu să te-ai vrut lua aminte întru această zi a ta, cealea ce-s cătră
pacea ta, iară acealea acum sînt ascunse de ochii tăi. Că vor veni nește zile
spre tine, în carile pizmașii tăi vor săpa împregiurul tău șanțu, și te vor
încungiura și te vor strînge de toate laturile. Şi te vor asămăna cu pămîntul,
și feciorii tăi înlăuntru, și nu vor lăsa întru tine piatră spre piatră, pentru
ce nu ai socotit vreamea cercetării tale. Şi întrînd în besearecă, începu a
scoate pre cei ce vindea într-însa și cumpăra. Zise lor: Scris iaste, casa Mea
casă de rugăciune iaste; iară voi o ați făcut pre ia peșteră tîlharilor. Şi
învăța în toate zilele în această besearecă, iară mai marii popilor și a
cărtularilor și fruntea oamenilor siliia să-L piiarză pre El. Şi nu afla ce-i
vor face, că toată mulțimea să ținea de El. Întrebătură de unde botegiunea lui
Ioan. Strîmbătatea popilor. De vie și de viiași. Să dea darea împăratului.
Astupă gura saducheilor carii tăgăduiia învierea. Hristos cumu-i fiiul lui
David. Şi fu într-una de zilele acealea, învățînd El oamenii în besearecă și
binevestind, să adunară mai marii popilor și cărtularii, cu bătrînii. Şi grăiră
cătră El zicînd: Spune noao cu a cui puteare faci aceastea, sau cine iaste
carele Ți-au dat putearea aceasta? Iară răspunzînd, zise cătră ei: Întreba-voiu
și Eu pre voi un lucru, și-Mi spuneți. Botegiunea lui Ioan den ceriu era, au de
la oameni? Iară ei cugetară întru eiși zicînd că de vom zice den ceriu, va zice,
dară pentru ce n-ați crezut lui? Iară de vom zice de la oameni, toată mulțimea
cu pietri ne vor ucide pre noi, că credea oamenii că Ioan ar fi proroc. Şi
răspunseră: Nu știm de unde. Atunci Iisus zise lor: Nece Eu nu voiu spune voao,
cu a cui puteare fac aceastea. Începu de-acii a zice cătră mulțime pilda
aceasta. Un om sădi vie și-o deade lucrătorilor și multă vreame fu departe. Şi
la vreame, tremise cătră lucrători pre sluga sa, ca den poama viii să-i dea lui,
iară lucrătorii bătură pre el și-l trimisără deșărt. Iară el trimease altă
slugă; iară ei și acela-l bătură și, batgiocurindu-l, trimisără-l deșărt. Şi
mînă al treile, iară ei și acela, rănindu-l, scoaseră-l. Zise domnul viii: Ce
voiu face? Trimite-voiu pre fiiul mieu cel iubit. Doară de vor vedea pre acesta,
îl vor socoti. Văzînd într-aceaia pre el lucrătorii cugetară întru eiși, zicînd:
Acesta iaste moșteanul, veniți să-l omorîm pre el, ca să fie al nostru uricul.
Şi lepădară pre el afară den vie și-l omorîră. Dară ce va face lor domnul viei?
Veni-va și va piiarde pre lucrătorii aceștea, și va da viia altora. Auzind
zisără: să nu fie. Iară Еl căutînd spre ei zise: Cе iaste dară ce e scris,
piiatra ceaia carea o lepădară ziditorii aceaia-i făcută în capul unghiului.
Vare cine va cădea pre aceaia piatră, frânge-să-va, iară spre carele va cădea,
zdrobi-l-va. Atunci siliia la mai marii popilor și cărtularii, să-și pue mînile
pre El într-acel ceas și să temură de oameni, că înțeleasără că de ei zise pilda
aceasta. Derept aceaia luînd aminte pre El, trimisără legiuitori, carii să făcea
pre sine a fi derepți, ca să prinză pre El în cuvinte, ca să dea pre El
împărății și puterii deregătoriului. Şi întrebară pre El zicînd: Învățătoriule,
știm că derept zici și înveți, și nu alegi fața, ce într-adevăr calea lui
Dumnezău înveți. Cade-să noao a da dare împăratului au ba? Iară înțelegînd
hicleșugul lor, zise cătră ei: Ce Mă ispitiți? Arătați-Mi banul: al cui chip arе
și scriptură? Răspunzînd zisără: Al împăratului. Atunci zise lor: Dați dară
carele-s a împăratului, împăratului și carele sînt ale lui Dumnezău, lui
Dumnezău. Şi nu putură certa cuvintele Lui înaintea mulțimei, și să mirară de
răspunsul Lui; tăcură. Apropiindu-să într-aceia unii den saduchei (carii zicea a
nu fi înviere), întrebară pre El. Zicînd: Învățătoriule, Moisi au scris noao, să
ară muri cuiva fratele, avînd muiare, și acesta va muri fără feciori, ca să ia
fratele lui muiarea și să învie sămînța fratelui său. Era șapte frați, și cel
dintîiu, luînd muiare, muri fără feciori. Şi o luo și al doile; și acesta încă
muri fără feciori. După aceaia o luo și al treile, așijderea pînă la al șaptele,
nu lăsară feciori și muriră. Iară mai apoi de toți, muri și muiaria. Dară la
înviere, a căruia de aceia va fi muiarea? Că tușapte o avură pre ia muiare.
Atunci răspunzînd Iisus zise lor: Fiii veacului acestuia să însoară și să
mărită. Iară carii să vor destoinici a dobîndi acel veac, și învierea den morți,
nece să vor însura, nece să vor mărita. Nece pot să mai moară de-aciia,
aseamenia sînt cu îngerii, și fiii lui Dumnezău sînt, pentru că sînt fiii
învierii. Iară că vor înviia, și Moisi încă au arătat la măceș, cînd zice:
Domnul Dumnezăul lui Avraam, și Dumnezăul lui Isaac, și Dumnezăul lui Iacov. Că
Dumnezău nu iaste al morților, ce al viilor, că toți viiază Lui. Iară răspunzînd
Lui, unii den cărtulari zisără: Învățătoriule, bine ziseși. Iară de-acii nu mai
îndrăzniră să-L întreabe nemică. Zise într-aceaia cătră ei: cum zic Hristos a fi
fiul lui David? Şi David zice în cartea psalomilor: zise Domnul Domnului mieu:
Şăzi de-a dereapta mea. Pînă voiu pune pizmașii tăi scaun supt picioarele tale.
David chiamă pre el Domnu, dară cumu-i fiiul lui? Iară auzind toți oamenii, zise
ucenicilor Săi. Feriți-vă de cărtulari, carii vor să îmble în haine lungi și
iubescu închinăciuni pren tîrgure, și șăderile de întăiu, în adunări, și
șăderile de întăiu la cini. Carii mănîncă casele văduolor, și în fățărie
îndelungu să roagă, aceștea vor lua mai multă osîndă. Alămojna văduoi. De
vreamea răsipei besearicii. Şi a lui Ierosalim. Seamnele înaintea Giudecății.
Căutînd văzu pre cei bogați aruncînd darurele lor în gazofilachiia (Vistiarul
besearicii). Văzu și pre o văduo surumană aruncînd doi fileari. Şi zise:
Adevărat zic voao că văduoa aceasta surumană mai mult de toți aruncă. Că toți
aceștia den avuțiia lor aruncară daruri lui Dumnezău; iară aceasta, den
surumănia ei, toată hrana ce avea o aruncă. Şi grăind varecarii de besearică, că
e înfrîmsețată cu pietri frumoase și cu darure, zise: Vedeți aceastia? Veni-vor
zilele, întru carele nu va sta piatră spre piatră ca să nu să răsipească. Şi
întrebară pre El, zicînd: Învățătoriule, dară cînd vor fi aceastia? Şi ce sămnu
va fi cînd vor fi aceastea? El zise: Căutați să nu vă înșălați; că mulți vor
veni în numele Mieu, zicînd că: Eu sînt Hristos; și vreamia să apropie. Deci nu
meargeți după ei. Iară cînd veți auzi oști și răzmirițe, nu vă spămîntareți, că
să cad aceastea a fi întăiu, ce nu va fi numaidecît sfîrșitul. Atunce zise lor:
Scula-să-va limbă spre limbă, și țară spre țară. Şi vor fi mari cutremurături de
pămînt pren toate locurele și foamete, și ciume, spaime și seamne den ceriu mari
vor fi. Iară mainte de aceastea toate, pune-vor spre voi mînile lor, și vă vor
goni, dîndu-vă pren săboară și în temniță, și vă vor duce la crai și la domni,
pentru numele Mieu. Acestea vor cădea voao întru mărturie. Puneți derept aceaia
aceasta în inimile voastre, să nu vă gîndiți întăiu cum veți răspunde. Că Eu
voiu da vouă gură și înțelepciune, căriia nu-i vor putea sta, nece-i vor putea
grăi împrotivă, toți carii să vor pune împrotivă voao. Şi veți fi vînduți de
părinți și de frați și de rudenie și de priiatini; și vor omorî pre unii den
voi. Şi veți fi urîți de toți, pentru numele Mieu. Şi un păr den capul vostru nu
va peri. Cu răbdarea voastră, biruiți sufletele voastre. Iară cînd veți vedea
Ierosalimul încungiurat de șireaguri, atuncea să știți că să apropie pre
pustiirea lui. Atuncea ceia ce sînt den Iudea să fugă la munți: și carii-s în
mijlocul lui să iasă, și carii-s în cîmpu, să nu intre în el. Că zilele băsăului
sînt acealea, să să plinească toate carele-s scrise. Iară vai de greoae și de
aplecătoare în zilele acealea, că va fi nevoe mare în cest ținut, și mînie între
oameni. Şi vor cădea de ascuțitul armei, și să vor duce robi la toate limbile și
Ierosalimul va fi călcat de păgîni, pînă să vor împlea vremile limbilor. Atunci
vor fi seamne în soare și în lună și în steale, și pre pămînt tînguirea
păgînilor, pentru lipsa sfatului, sunînd marea și undele. Şi mai murind oamenii
de frică și de așteptarea realelor, carele vor năvăli pre tot pămîntul, că
puterile ceriurelor vor porni. Şi atuncea vor vedea pre Fiiul omenesc, vinind
întru nori, cu puteare și cu slavă multă. Deci începîndu-să aceasta a fi,
căutați sus și rădicați capetele voastre, că s-au apropiat răscumpărarea
voastră. Şi zise pildă cătră ei: Vedeți smochinul și toate leamnele. Cînd
înfrunzescu, văzînd, înșivă știți că-i aproape vara. Așa și voi, cînd veți vedea
aceastea fiind, să știți că aproape iaste Împărățiia lui Dumnezău. Adevăr zic
voao că nu va treace ruda aceasta, pînă nu vor fi toate. Ceriul și pămîntul vor
treace, iară cuvintele Meale nececum nu vor treace. Feriți-vă să nu cumva să se
îngreuieze inimile voastre cu sațiul mîncării și bețiii și cu grijile ceștii
lumi, și degrabă să vie zuoa aceaia. Ca un lanț va veni spre toți carii
viețuiescu spre fața a tot pămîntul. Străjuiți-vă, derept aceaia, în toată
vreamia, rugîndu-vă ca să vă destoiniciți a scăpa de aceastea de toate carele-s
venitoare, și să puteți sta înaintea fiiului omenesc. Iară zuoa învăța în
besearecă, iară noaptea eșind, înnopta în muntele carele să chiamă al
Maslinilor. Şi toți oamenii mîneca cătră El, să auză pre El în besearecă. Iuda
vinde pre Hristos. Apostolii gătară Paștile. Să pritcescu cine va fi mai mare.
Satanа-i ceare să-i ispitească. Hristos zice că ei nu s-au lipsit fără nemică.
Să roagă în munte. Asudă cu sînge. Urechea tăiată a lui Malhuș. Pătru de trei
ori să lapădă de Hristos. Hristos fu bătgiocurit și bătut. Mărturiseaște pre
Sine că-i Fiiul lui Dumnezău. Iară apropiindu-să sărbătoarea azimelor, carea să
chiamă Paștile. Şi marii popilor și cărtularii căuta prilej cum L-ară omorî pre
El, că să temea de oameni. Iară Satana întră în Iuda carele să chiamă
Iscariotin, carele era den numărul celor doisprăzeace. Şi mergînd, grăi mai
marilor popilor, și cu mai marii besearecii cum L-ară vinde pre El lor. Carii să
bucurară și să tocmiră cu el, să-i dea bani. Şi el făgădui, și căuta prilej ca
să vînză pre El, fără de gîlceavă. Iară veni zuoa azimelor, întru carea să cădea
să mănînce Paștile. Şi trimise pre Pătru și pre Ioan, zicînd: Meargeți, gătiți
noao Paștile, ca să mîncăm. Iară ei zisără Lui: Unde vei vrea să gătim? El zise
cătră ei: Iaca, întrînd în oraș, tîmpina-va pre voi un om purtînd un urcior cu
apă. Meargeți după el, în casa unde va întra. Și ziceți stăpînului: Zice-ți ție
Învățătoriul: unde iaste sălașul de oaspeți unde să mănîncu Paștile cu ucenicii
Miei? Atuncea el va arăta voao o casă mare gătită; acolo gătiți. Deaca mearsără,
aflară cum zisease lor și gătiră Paștile. Şi cînd veni ceasul șăzu, și cei
doisprăzeace apostoli cu El. Şi zise lor: Cu dor am pohtit aceaste Paști să
mănîncu cu voi, înainte pînă nu mă vor munci. Că zic voao, că de acum nu voiu
mai mînca dentru aceastea, pînă nu să va împlea Împărățiia lui Dumnezău. Şi
luînd păharul, dînd laudă zise: Luați acesta și vă împărțiți voao. Că zic voao
că nu voiu bea den rodul viței, pînă nu va veni Împărățiia lui Dumnezău. Şi
luînd pîinea și dînd har, frîmse și deade lor zicînd: Acesta-i trupul Mieu,
carele Să dă pentru voi; aceasta faceți întru pomeana Mea. Așijdere și păharul,
după cină, zicînd: Acest păhar îi testamentomul nou în sîngele Mieu, carele Să
vărsă pentru voi. Însă iaca mîna celuia ce Mă vîndu, cu Mine iaste la masă. Şi
fiiul omenesc mearge după cumu-i rînduit; ce vai omului aceluia de carele Să
vinde. Atunci ei începură a întreba întru eiși: cine ară fi întru ei carele ară
face aceaia? Şi fu pritce într-înși, carele li s-ară părea a fi mai mare întru
ei. Iară El zise lor: Craii limbilor domnescu pre iale și cei ce biruescu cu
iale, făcători de bine să chiamă. Iară voi nu așa: ce carele li s-ară părea a fi
mai mare întru voi să fie ca cel mai mic și carele va fi întăiu să fie ca o
slugă. Că cine e mai mare? Cela ce șeade, au cela ce slujeaște? Au nu cela ce
șeade? Iară Eu sînt între voi ca acela ce slujeaște. Iară voi sînteți carii ați
rămas cu Mine întru năpăștile Meale. Şi Eu vă făgăduescu voao, cum făgădui Mie
Tatăl Mieu, împărăție. Ca să mîncați și să beați la masa Mea, întru Împărățiia
Mea și să șădeți spre scaune, giudecînd doaosprăzeace rude ale lui Israil. Zise
Domnul: Simon, Simon, iaca Satanа au cerut pre voi să vă cearnă ca grîul. Iară
Eu Mă rugaiu pentru tine, să nu scază credința ta; iară tu cu vreame,
înturnîndu-te, întăreaște frații tăi. Iară el zise Lui: Doamne, cu Tine gata
sînt și în temniță și la moarte a mearge. El zise: Zic ție, Petre, că nu va
cînta astăzi cocoșul, pînă nu te vei lepăda de trei ori, că nu M-ai cunoscut pre
Mine. Şi zise lor: Cînd am trimis pre voi fără pungă și fără taistră și colțuni,
au avut-ați lipsă de ceva? Iară ei zisără: Ba, de nemică. Deci zise lor: Ce
acum, cine arе pungă să o ia, așijdere și taistră; și cela ce n-arе să-și vînză
tîmbariul lui, să-și cumpere armă. Că zic voao că încă scripturii aceștia i să
cade să să împle în Mine, și cu lotrii s-au numărat, care-s scrise despre Mine
au săvîrșit. Ei zisără: Doamne, iaca doao arme acicea: iară El zise lor:
Destule-s. Şi eșind, mearse, după obiceaiul Lui, în Muntele Măslinilor; mearsără
după El și ucenicii Lui. Şi sosind la loc, zise lor: Rugați-vă să nu cădeți în
năpaste. Atunci El să depărtă de la ei câtu e o aruncare de piatră și
îngenunchind Să ruga. Zicînd: Părinte, să vei să treacă păharul acesta de la
Mine, însă nu în voia Mea, ce a Ta să fie. Arată-să Lui îngerul den ceriu,
întărindu-L pre El. Şi El fiind în tînjire, cu de-adinsu Să ruga și sudorile Lui
era ca o picătură de sînge, picînd pre pămînt. Şi sculîndu-Să de la rugăciune,
veni la ucenici, află pre ei durmind de întristare. Şi zise lor: Ce durmiți?
Sculați-vă și vă rugați ca să nu întrați în năpaste. Iară încă grăind El, adecă
mulțimea și cela ce să chiamă Iuda, unul den cei doisprăzeace, merge înaintea
lor și să apropie cătră Iisus, să sărute pre El. Iară Iisus zise lui: Iudo, cu
sărutare pre Fiiul omenesc vinzi? Iară văzînd ceia ce era lîngă El ce va fi,
zisără Lui: Doamne, lovi-l-vom cu arma? Şi unul dentr-înși lovi pre sluga popei
celui mare și-i tăe lui ureachea cea dereaptă. Iară Iisus răspunzînd, zise:
Lăsați pînă aici. Şi atingînd ureachia lui vindecă pre el. Zise într-aceaia
Iisus cătră ceia ce venise spre El, mai marii popilor și a beseareciei și
bătrînilor: Ca la un tîlhariu ați eșit cu arme și cu fușturi? În toate zilele
fiind Eu cu voi, în besearecă, și nu tinseț mînile spre Mine, ce acesta-i ceasul
cela al vostru și putearea întunearecului. Şi prinzîndu-l pre El, dusără-L, și-L
băgară în curtea popei celui mare, iară Pătru mergea după El, pre departe. Iară
ațîțînd foc în mijlocul curții, și șăzînd ei împreună, șădea și Pătru în
mijlocul lor. Şi văzându-l pre el o slujnică șăzînd la foc, căutînd spre el,
zise: Şi acesta cu El era. El să lăpădă de El, zicînd: Muiare, nu-L cunoscu pre
El. Şi preste puțînel, altul văzînd pre el, zise: Şi tu dentru ei ești. Şi Pătru
zise: O, ome, nu sînt. Şi trecînd ca un ceas, altul adevăra zicînd: Adevărat: și
acesta cu El era, că-i galilean. Iară Pătru zise: Ome, nu știu ce zici. Şi
atunceași, încă grăind el, cîntă cocoșul. Şi întorcîndu-Să Domnul, căută spre
Pătru, și-și aduse Pătru aminte de cuvîntul Domnului, cumu-i zisease lui, că
"Mainte de ce va cînta cocoșul, de trei ori te vei lăpăda de Mine". Şi eșind
afară, Pătru plînse cu amar. Iară aceia carii ținea pre Iisus, batgiocuriia,
bătîndu-L. Şi acoperindu-L, bătea-L preste obraz, și întreba pre El, zicînd:
Ghiceaște cine iaste carele Te loveaște. Şi altele multe hulind zicea de El. Şi
făcându-să zuo, adunară să bătrînii oamenilor, mai marii popilor și cărtularii
și dusără pre El în săborul lor. Zicînd: De ești Tu Hristos, spune noao. Şi zise
lor: De voiu spune voao, nu veți creade. Iară de voiu și întreba, nu-Mi veți
răspunde, nece Mă veți slobozi. Den ceastă vreame fi-va Fiiul omenesc șăzînd
de-a dereapta puterilor lui Dumnezău. Şi zisără toți: Dară Tu ești Fiiul lui
Dumnezău? Iară El zise cătră ei: voi ziceți că Eu sînt. Iară ei zisără: Cе ne
mai trebuiaște încă mărturiе? Că înșine auzim den gura Lui. Pre Hristos Îl
pîrăsc la Pilat. Îl trimit la Irod. Batgiocurescu-L. Pilat Îl dă după pohta
jidovilor. Muierile plîngu. Altul cu credința să spăsi. Pristăvi-Se Hristos.
îngropară-L. Atunci sculîndu-să toată mulțimea lor dusără pre El la Pilat.
Începură a pîrî pre El, zicînd: Pre Acesta am aflat turburînd limba noastră și
oprind împăratului să nu dea dajde, grăindu-Să pre Sine Hristos craiu a fi. Iară
Pilat întrebă pre El zicînd: Tu ești acel craiu al jidovilor? El, răspunzînd
lui, zise: Tu zici. Iară Pilat întrebă cătră mai marii popilor și cătră mulțime:
Nece o vină nu aflu în acest om. Iară ei mai vîrtos să îndemna, zicînd că
întărîtă oamenii, învățînd pre spre toată Iudea, începînd den Galilea pînă
acicea. Iară Pilat deaca auzi de Galilea, întrebă au galilean iaste? Şi
înțelegînd că de supt biruința lui Irod ară fi, trimease pre El la Irod, fiind
și el în Ierosalim într-acealea zile. Iară Irod, văzînd pre Iisus, să bucură
foarte, că pohtiia de multă vreame să-L vază pre El, pentru că auziia multe de
El, și să nădăiia vrun sămn a vedea de la El făcându-să. Şi-L întrebă pre El cu
cuvinte multe, iară El nemică nu răspundea lui. Iară sta mai marii popilor și
cărtularii cu de-adinsu pîrîndu-L pre El. Iară Irod cu curteanii săi ținîndu-L
ca o nemică, bătea-și gioc de El, îmbrăcă-L pre el în veșmînt luminat și-L
trimise la Pilat. Şi-și fură priiatini Irod cu Pilat dentr-aceaia zi, unul cu
alalt, că mainte era între ei vrajbă. Iară Pilat chemînd mai marii popilor și
domnii și oamenii. Zisе cătră ei: Adusetu-mi pre omul acesta carele întărîtă
oamenii, și iată eu, înaintea voastră întrebîndu-L, nece o vină n-am aflat întru
omul acesta, dе carele pîrîți pre Еl. Ce nece Irod; că v-am mînat pre voi la el,
și iată, nece un lucru de moarte nece el n-au aflat făcut de El. Iară bătîndu-l
pre El, Îl voiu slobozi. Obiceaiu avea să sloboadă lor, la tot praznicul, un
rob. Strigă într-aceasta toată mulțimea zicînd: Ia-L pre Acesta, și slobozi pre
Varavva. Carele era, pentru o sfadă și vrăjmășiie ce să făcuse în oraș, aruncat
în temniță. Iară Pilat iară grăi cătră ei, vrînd să sloboade pre Iisus. Iară ei
striga zicînd: Răstigneaște, răstigneaște pre El. Iară el, a treia oară, zise
lor: Dară ce rău au făcut Acesta? Nece o vină de moarte nu aflaiu întru El; iară
bătînd pre El, voiu slobozi. Iară ei mai vîrtos striga cu glasuri mari, ceindu-i
să-L răstignească; și să întăriia glasul lor și al mai marilor popilor. Atunci
Pilat giudecă să fie după pohta lor. Şi slobozi lor pre cel aruncat în temniță
pentru sfadă și vrăjmășie, pre carele cerea, iară pre Iisus Îl deade pre pohta
lor. Şi cînd ar duce pre El, prinzînd pre un Simon Chirinean, ce veniia den
cîmpu, pusără pre el crucea să o ducă după Iisus. Iară mergea după El mulțime
multă de oameni și de mueri, carele plîngea și jăliia pre El. Şi întorcîndu-Să
Iisus cătră iale zise: Fiicele Iarosalimului, nu plîngereți de Mine, însă pre
voi plîngeți și pre feciorii voștri. Ce iaca vor veni zilele în carele vor zice:
Ferice de ceale stearpe și zgăurele cealea ce n-au născut și țîțele carele n-au
aplecat. Atuncea vor înceape a zice: Măgurilor, cădeți spre noi, și dealurelor,
acoperiți-ne. Că de fac aceastea în leamne verzi, în ceale uscate ce va fi?
Ducea și pre alți doi făcători de rău, cu El, să i piarză. Şi cînd veniră la
locul care să chiamă al Căpățînilor, acolo răstigniră pre El și pre făcătorii de
rău, unul de-a dereapta iară altul de-a stînga. Iară Iisus zicea: Părinte, iartă
lor, că nu știu ce fac. Iară ei, împărțind veșmintele Lui, aruncară sorți. Şi
sta oamenii de previia, bătîndu-și gioc de El, și cei mai mari cu ei, zicînd:
Pre alții mîntuiia, să Să mîntuiască și pre Sine, să iaste acela Hristos, Fiiul
lui Dumnezău cel ales. Şi-și bătea gioc de El și viteajii, apropiindu-să și oțăt
dîndu-i Lui. Şi zicînd: Să ești Tu craiul jidovilor, mîntuiaște-Te pre Tine. Era
într-aceaia și scriptură scrisă desupra Lui, cu slove ellinești și rimlenești și
jidovești: ACESTA IASTE CEL CRAIU AL JIDOVILOR. Iară unul den cei făcători de
rău ce era răstignit huliia pre El, zicînd: Să ești Tu Hristos, mîntuiaște-Te
pre Tine și pre noi. Iară răspunzînd, celalalt certa pre el, zicînd: Nece tu nu
te temi de Dumnezău, într-aceaiia osîndă fiind. Şi noi cu dereptul (că luom cum
s-au căzut, după faptele noastre), iară Acesta nemică rău n-au făcut. Şi zise
cătră Iisus: Adu-Ți aminte, Doamne, de mine cînd vei veni întru Împărățiia Ta.
Atuncea zise Iisus lui: Adevărat zic ție, astăzi cu Mine vei fi în raiu. Era
atunci la al șaselea ceas, și întunearec fu preste tot țânutul, pînă la al
noaole ceas. Şi să întunecă soarele, și crepă catapeteazma besearecii pren
mijloc. Şi strigînd Iisus cu glas mare zise: Părinte, în mînile Tale dau
sufletul Miu, și aceastea zicînd, răposă. Iară sutașul, văzînd ce fu, slăvi pre
Dumnezău, zicînd: Adevărat acest om derept era. Şi toată mulțimea carea venise
la acea previre, văzînd carele fură, ucigînd piepturele lor, să întoarsără. Sta
toți cunoscuții Lui departe, și muierile carele venise după El den Galilea,
văzînd aceastea. Atuncea iaca un bărbat, anume Iosif, sfeatnic, om bun și
derept. Carele nu era însoțit în sfatul și în lucrurele lor, den Arimatea,
orașul jidovilor, carele și acela aștepta Împărățiia lui Dumnezău. Acesta veni
la Pilat, ceru trupul lui Iisus. Şi luîndu-L, învăli-L în giolgiu și-L puse în
mormînt ce era săpat în piatră, întru carea nu era nime pus. Şi zuoa era vineri,
și să lumina spre sâmbătă. Mearsără și muierile carele venise cu El din Galilea,
căutară mormîntul și cum iaste pus trupul Lui. Şi înturnîndu-să, gătiră aromat
și unsoare scumpă; și sâmbătă odihniră, cum era porunca. Muierile mearsără la
mormînt. Vestescu apostolilor ce-au auzit de la înger. Hristos să însoți cu cei
doi ucenici ce mergea în Emmaus. Deșchide lor scriptura. Pipăiră-L pre El
аpostolii. Făgăduiaște-le Duhul sfânt. Rădică-Să în ceriu. Iară în zua de întăiu
a săptămânii, foarte de demineață muierile mearsără la mormînt, ducînd aromata
carea gătise și altele cu iale. Aflară piatra răsturnată de pre mormînt. Şi
întrînd, nu aflară trupul Domnului. Și fu îndoindu-să iale dе aceaia și iată doi
bărbați veniră înainte-le, întru veșminte strălucind. Şi spămîntîndu-să, plecară
feațele la pămînt. Zisără cătră iale: Ce căutați viul între morți? Nu iaste
acicea, ce S-au sculat. Aduceți-vă aminte cum au grăit voao, încă fiind în
Galilea. Zicînd că Să cade fiiului omenesc a Să da în mînile oamenilor păcătoși
și a Să răstigni și a treia zi a învie. Şi-și adusără aminte de cuvintele Lui.
Şi înturnîndu-să de la mormînt, spusără aceastea toate celor unsprăzeace și
altora tuturor. Era într-aceaia Maria Magdalina și Ioana și Mariia, muma lui
Iacov, și altele cu iale, carele zisără cătră apostoli aceastea. Şi să păru
înaintea lor cuvintele acelora ca nește minciuni și nu crezură lor. Iară Pătru,
sculîndu-să, curse la mormînt, căutînd înlăuntru văzu giolgiul sîngur și să
duse, mirîndu-să întru sine de ce fu. Şi iată doi dentru ei mergea într-aceaiași
zi într-un sat care sta șasezeci de stadii (Într-o stadie sînt 25 de pași) den
Ierosalim, care era numele Emmaus. Şi aceia voroviia unul cătră alalt, de toate
aceastea care să tîmplară. Şi fu cînd voroviia ei și întrebîndu-să, și însuși
Iisus apropiindu-Să și mergea împreună cu ei. Iară ochii lor să ținea ca să nu-L
cunoască pre El. Ce zise cătră ei: Ce sînt cuvintele aceastea de carele vă
voroviți unul cătră altu, mergînd și sînteți triști? Răspunzînd unul, carele-i
era numele Cleop, zise Lui: Tu sîngur ești strein în Ierosalim, și nu știi
cealea ce s-au făcut întru el, în zilele aceastea? El zise lor: Carele? Ei
zisără Lui: Carele făcură lui Iisus Nazarineanul, cela ce era proroc, putearnic
în cuvinte și în fapte înaintea lui Dumnezău și a toți oamenii. Cum deaderă pre
El mai marii popilor și domnii noștri spre osîndire de moarte și răstigniră pre
El. Şi noi nădăjduiiam că Acela va răscumpăra pre Israili. Ce spre aceastea
toate, iată trei zile sînt astăzi de cînd aceastea fură. Ce și nește mueri
dentru noi ne spămîntară, carele mearsără de dimineață la mormînt. Şi nu aflară
trupul Lui, veniră zicînd că iale au văzut și o arătare de îngeri, carii L-au
zis pre El viu. Şi mearsără unii dentru noi la mormînt, și aflară așa cum și
muierile zisără, iară pre El nu L-au văzut. Atunci El zise cătră ei: O, voi fără
minte și leaneși cu inima a creade toate carele au grăit prorocii. Au nu s-au
căzut aceastea să le pață Hristos, și să între întru slava Lui? Şi începînd de
la Moisi și de la toți prorocii, a tîlcui lor întru toate scripturile carele-s
despre El. Şi să apropiară de sat în carele mergea, și El Să făcea a mearge mai
departe. Iară ei îndemna pre El zicînd: Rămîi cu noi, că au fost însărat și s-au
plecat zuoa. Şi întră să mîe cu ei. Şi fu cînd șăzu El cu ei, luînd pîine și o
blagoslovi și frîngînd deade lor. Iară lor li să deșchisără ochii și cunoscură
pre El. Şi El Să luo dentru ei. Atunci zisără unul cătră alalt: Au nu ardea
inima noastră întru noi, cînd grăiia noao pre cale, și cînd deșchidea noao
scripturile? Şi sculîndu-să într-acel ceas, să înturnară în Ierosalim și aflară
adunați cei unsprăzeace și carii era cu el. Carii zicea că au învis Domnul
adevărat și S-au arătat lui Simon. Atunci ei povestiia de carele fusease pre
cale și cum L-au cunoscut pre El, în frîngerea pîinii. Iară ei vorovind
aceastea, Însuși Iisus stătu în mijlocul lor și zise lor: Pace voao. Iară ei
spămîntîndu-să, să înfricoșară, le părea că văd un duh (Nălucă). Atunci zise
lor: ce sînteți turburați, și drept ce întră cugete întru inimile voastre?
Vedeți mîinile Meale și picioarele Meale, că Eu sînt; pipăiți-Mă și vedeți, că
duhul carne și oase n-arе, cum Mă vedeți pre Mine avînd. Şi aceasta zicînd,
arătă lor mîinile și picioarele. Însă necrezînd ei, de bucurie și mirîndu-să,
zise lor: aveți ceva mîncare acicea? Iară ei deaderă Lui o parte de peaște fript
și dintr-un fagur, miare. Şi luînd, înaintea lor mîncă. Şi zise lor: Aceastea
sînt cuvintele carele am grăit cătră voi, încă cînd eram cu voi; că să cade a să
împlea toate carele-s scrise în leagea lui Moisi și în prorocii și în psalomi
despre Mine. Atunci deșchise lor mintea să înțeleagă scripturile. Şi zise lor că
așa-i scris, și așa s-au căzut să pață Hristos, și să învie den morți a treia
zi. Şi să se propoveduiască, în numele Lui, pocăința și ertăciunea păcatelor, în
toate limbile, începînd den Ierosalim. Iară voi sînteți mărturie acestora. Şi
iată, Eu voiu trimite făgăduința Tatălui Mieu spre voi; iară voi rămîneți în
Ierosalim, pînă vă veți îmbrăca cu puteare de sus. Şi-i scoase pre ei afară pînă
la Vitaniia și, rădicînd mîinile Sale, blagoslovi pre ei. Şi fu cînd
blagosloviia El pre ei, Să despărți de la ei, și Să duse sus în ceriu. Iară ei
să închinară Lui, și să înturnară în Ierosalim, cu bucurie mare. Şi era în toată
vreamea în besearecă, lăudînd și dînd har lui Dumnezău. Amin. Sfîrșeniia Sfintei
Evanghelii de la Luca. De Ioan Evanghelist, cine au fost. Ioan Evanghelist,
carele au scris Evangheliia și trei Poslanii și Apocalipsis, fost-au unul den
cei doiprăzeace apostoli a lui Hristos, și dintr-alalți au fost mai drag ucenic
lui Hristos, cum însuși arată la Mateiu. Şi au fost trimes în pribegie de
Dionisie împărat, în ostrovul Patmosului, și acolo au scris cartea Apocalipsis.
Iară după moartea lui Dionisie, au venit în Efes, cum scrie Evsevie în Historiia
besearecii în a treia carte, în cap 18. Şi după ce văzu scrisoarea a celor trei
Evanghelisti de mainte și mărturisind despre scrisoarea lui, așa au scris
această carte Evangheliia, văzând că au lăsat ceia nește lucruri ce să cuvin a
ști. EVANGHELIE SCRISĂ DE SFÎNTUL IOAN. Acel Cuvînt mainte de faptul lumii iaste
născut den Dumnezău. Şi au fost în toată vreamea la Tatăl. Făcu-Se om. Ioan
pentru ce fu trimes de la Dumnezău. Povestea lui de Hristos. Mărturiia lui e
dată popilor. Chemătura lui Andreiu. A lui Pătru. A lui Filip. A lui Natanail.
De început era cuvântul, și Cuvîntul acela era la Dumnezău, și Dumnezău era
Cuvîntul acela. Acesta Cuvînt era de început la Dumnezău. Toate pren El fură
făcute; și fără El nemică nu fu făcut, varece e făcut. Întru El era viiața, și
viiața era lumina oamenilor. Şi lumina aceaia întru întunearec străluciia, și
întunearecul pre ia nu o cuprinse. Fu un om trimes de la Dumnezău, cu numele
lui, Ioan. Acesta veni întru mărturie, ca să mărturisească de lumină. Nu era el
acea lumină, ce trimes fu ca să mărturisească de lumină. Acesta era lumina cea
adevărată carea luminează pre tot omul cela ce vine în lume. În lume era, și ai
Lui pre El nu priimiră. Întru ai lui veni, și ai Lui pre Еl nu priimiră. Iară
cîți priimiră pre El, deade lor puteare să fie fii lui Dumnezău, celora ce cred
întru numele Lui. Carii nu-s den sânge, nece den pohtă trupească, nece den pohtă
bărbătească, ce den Dumnezău s-au născut. Şi Cuvîntul acela Să făcu trup, și
sălășlui între noi (și am văzut slava Lui, slavă ca unuia născut den Tatăl),
plin de dar și de adevăr. Ioan mărturisi de El și strigă, zicând: Acesta e de
carele ziceam, carele au venit după mine, înainte-mi fu pus, că mai întăiu de
mine era. Şi dentru împlearea Lui, noi toți am luat, și dar pentru darure. Că
leagea pre Moisi fu dată, iară darul și adevărul pre Iisus Hristos fu. Pre
Dumnezău nime nu L-au văzut neceodată, ci numai unul născut Fiiul, carele-i în
sînul Tatălui, Acela ni L-au spus. Şi aceasta încă-i mărturiia lui Ioan, când
trimisără jidovii den Ierosalim popi și leviți ca să întreabe pre el: Tu cine
ești? Şi spuse și nu să lăpădă și spuse că nu e el acel Hristos. Atunci
întrebară pre el: Dară cine ești? Ilie ești tu? Şi zise: Nu sânt. Dară tu ești
acel proroc? Şi răspunse: Nu sânt. Zisără drept aceaia lui: Cine ești? Ca să dăm
răspunsu celora ce ne-au trimes pre noi. Ce zici de tine însuți? Zise: Eu-s glas
strigătoriului în pustie; îndreptați calea Domnului, cum au zis Isaiia prorocul.
Carii fură tremeșii era den farisei. Şi întrebară pre ei și zisără lui: Dară că
ce botezi, deaca nu ești tu Hristos, nece Ilia, nece acel proroc? Răspunse lor
Ioan zicând: Eu botez cu apă, iară în mijlocul vostru stă carele voi nu știți.
Acela iaste carele vine după mine, Cela ce înainte mi-e pus; căruia eu nu-s
destoinic a dezlega curealele încălțământului Lui. Aceastea în Vitavara fură de
ceaia parte de Iordan, unde boteza Ioan. A doaoa zi văzu Ioan pre Iisus viind
cătră el și zise: Iaca Mielul lui Dumnezău carele va lua păcatele lumii. Acesta
iaste de carele am zis eu: După mine vine un bărbat carele înainte mi-e pus,
căce mai întăiu de mine era. Şi eu nu L-am știut pre El; ce ca să Să arate lui
Israil, derept aceasta am venit eu a boteza cu apă. Atuncea mărturisi Ioan,
zicând că: Am văzut Duhul pogorând ca un porumb den ceriu, care rămase spre El.
Şi eu nu-L cunoașteam pre El, ce carele m-au trimes pre mine să botez cu apă,
Acela-mi zisease mie: Spre carele vei vedea Duhul pogorând și rămîind spre El,
Acesta iaste carele botează cu Duhul sfânt. Şi eu L-am văzut pre El, și
mărturisescu că Acesta iaste Fiul lui Dumnezău. A doaoa zi iară sta Ioan, și den
ucenicii lui, doi. Şi văzând pre Iisus îmblând zise: iată Mielul lui Dumnezău.
Şi auziră pre el cei doi ucenici grăind, și mearsără după Iisus. Iară
întorcându-să Iisus și văzând pre ei, mergând după El, zise lor: Ce căutați? Ei
zisără Lui: Ravvi, (carele zice, de-l veri tlâcui, învățător), unde lăcuești?
Zise lor: Veniți și vedeți. Veniră și văzură unde lăcuiia și la El rămasără
într-aceaia zi, că era ca la zeace ceasuri. Era Andreiu, fratele lui Simon
Pătru, unul den cei doi, carii auziră acealea de la Ioan și mersease după El.
Află acesta întăiu pre Simon, fratele lui, și zise lui: Aflat-am pre Mesia,
carele iaste, de vei tlâcui, Hristos și duse pre el cătră Iisus. Deaca-l văzu
pre el Iisus, zise: Tu ești Simon, feciorul lui Iona, tu te chemi Chifa, care să
tlîcuiaște Pătru. A doao zi vru Iisus să meargă în Galilea, și află pre Filip,
și zise lui: Vino după Mine. Şi era Filip den Vitsaida, den orașul lui Andreiu
și a lui Pătru. Află Filip pre Natanail, și zise lui: Aflat-am pre Acela de
carele au scris Moisi în leage și prorocii, pre Iisus, fiiul lui Iosif den
Nazaret. Atuncea zise Natanail lui: Den Nazaret, poate ceva bine să fie? Zise
lui, Filip: Vino și vezi. Iară văzu Iisus pre Natanail viind la El, și zise de
el: Iaca adevărat israiltean întru carele vicleșug nu iaste. Zise Natanail Lui:
De unde mă cunoști? Răspunse Iisus și zise lui: Mainte de ce te chemă Filip,
când erai supt smochin, te-am văzut. Răspunse Natanail și zise Lui: Ravvi, Tu
ești Fiiul lui Dumnezău, Tu ești craiul lui Israil. Răspunse Iisus și zise lui:
Căce ziș ție că te-am văzut supt smochin, crezi? Mai mari de aceasta vei vedea.
După aceaia zise lui: Adevăr, adevăr grăescu voao, de acum vedea-veți ceriul
deșchis și îngerii lui Dumnezău suind și pogorând spre Fiiul omenesc. Hristos
întoarse apa în vin și făcu începeniia seamnelor Lui. Pogorî în Capernaum.
De-acolo sui în Ierusalim. Şi lăpădă tîrgașii den besearecă. Besearica carea
sămna trupul Lui, propoveduiaște că să va răsipi, și până a treia zi să va zidi.
Credea mulți în El, pentru seamne ce vedea. A treia zi, nuntă fu în Cana
Galileei; și era Muma lui Iisus acolea. Chemat fu și Iisus și ucenicii Lui, la
nuntă. Şi sfîrșindu-să vinul, Muma lui Iisus zise Lui: Vin n-au. Zise Ei Iisus:
Ce e Mie cu Tine, muiare? Încă n-au venit ceasul Mieu. Zise Muma Lui slugilor:
Măcar ce va zice voao, faceți. Era acolo șase veadre de piatră puse pentru
curățeniia jidovilor, încăpând într-una câte doao sau trei măsuri. Zise Iisus
lor: Împleți veadrele cu apă. Şi le împlură bine. Şi zise lor: Împleți acum și
duceți nunului. Şi-i dusără. Iară cum gustă nunul vinul carele fu den apă (și nu
știia de unde iaste, iară slugile știia, carii băgase apa) strigă pre mirele,
nunul. Zise lui: Tot omul întăiu pune vinul bun și deaca să veselescu, atuncea
cel mai slabu; iară tu ai ținut vinul cel bun până acum. Aceasta făcu întăiu
sămnu Iisus în Cana Galileei și arătă slava Lui, și crezură întru El ucenicii
Lui. După aceasta pogorî la Capernaum, Însuși și Muma Lui și frații Lui, și
ucenicii Lui, și acolo nu fură zile multe. Că era aproape Paștile jidovilor, și
să sui Iisus în Ierosalim. Şi află în besearecă pre ceia ce vindea boi și oi și
porumbi, și schimbătorii de bani șezând. Şi făcând bici de ață, pre toți scoase
den besearecă, oile și boii, și banii schimbătorilor răsfiră, și measele
răsturnă. Şi celora ce vindea porumbi zise: Luați aceastea de acicea; nu
facereți casa Tatălui Mieu casă neguțătorii. Şi-și adusără aminte ucenicii Lui
că iaste scris, că dragostea casei Tale Mă mâncă. Răspunsără jidovii și zisără
Lui: Ce sămnu arăți noao, de faci aceasta? Răspunse Iisus și zise lor: Spargeți
beseareca aceasta, și în trei zile o voiu rădica. Şi zisără jidovii: În
patruzeci și șase de ani să zidi besearica aceasta, și Tu în trei zile să o
rădici? Iară El grăiia de besearica trupului Său. Că deaca învise den morți,
și-adusără aminte ucenicii Lui că au zis lor aceasta, și crezură Scripturii, și
cuvântului carele zisease Iisus. Iară fiind în Ierosalim în sărbătoarea
Paștilor, mulți crezură întru numele Lui, văzând seamnele care le făcea. Iară
Iisus nu Să credea lor, pentru ce că toți îi știia. Şi nu-i trebuiia ca să
mărturisească cineva de om, că Însuși știia ce era în om. Hristos învață pre
Nicodim. Şarpele în pustie. Ioan botează. Spune ucenicilor săi că nu e el
Hristos. Era un om din farisei, Nicodim numele lui, den mai marii jidovilor.
Acesta veni cătră Iisus noaptea și zise Lui: Ravvi, știm că de la Dumnezău ai
venit învățătoriu; că nime nu poate aceaste seamne să facă, carele faci Tu, de
nu va fi Dumnezău cu el. Răspunse Iisus și zise lui: Adevăr, adevăr grăescu ție,
de nu să va naște cineva de nou, nu va putea vedea Împărățiia lui Dumnezău. Zisă
cătră El Nicodim: Cum poate omul să să nască fiind bătrîn? Au doară poate în
zgăul mâni-sa să între a doaoa oară și să să nască? Răspunse Iisus: Adevăr,
adevăr zic ție, de nu să va naște cineva den apă și den duh, nu va putea întra
întru Împărățiia lui Dumnedzău. Ce naște den trup, trup iaste; și ce naște den
duh, duh iaste. Nu te mira căce ziș ție, cade-să voao a vă naște de nou. Vîntul
unde-i voia suflă și sunetul lui auzi, Ce nu știi de unde vine și unde mearge.
Așa iaste tot ce să naște den duh. Răspunse Nicodim și zise Lui: Cum pot fi
aceastea? Răspunse Iisus și zise lui: Tu ești învățătoriu a lui Israil, și
aceastea nu știi? Adevăr, adevăr zic ție, că ce știm grăim, și ce am văzut
mărturisim; ce mărturiia noastră nu priimiți. De zic voao de ceale pământești și
nu creadeți, dară de voiu zice voao de ceale cerești, cum veți creade? Că nime
nu s-au suit în ceriu, numai Cela ce-au pogorît den ceriu, Fiiul omenesc
carele-i în ceriu. Cum înălță Moisi șearpele în pustie, așia trebuie să Să
înalțe Fiiul omenesc. Ca tot cine va creade întru El să nu piară, ce să aibă
viiața veacilor. Că așia iubi Dumnezău lumea, cât și pre Fiiul Lui, unul născut,
deade-L, ca tot cine va creade în El să nu piară, Ce să aibă viiața veacilor. Că
n-au trimes Dumnezău pre Fiiul Lui în lume ca să giudece lumea, ce ca să să
mântuiască lumea pren El. Cela ce va creade întru El nu să va osîndi, ce carele
nu va creade, iată osîndit iaste, că nu crezu întru numele unuia născut Fiiul
lui Dumnezău. Aceasta iaste giudecata, că lumina veni în lume, și iubiră oamenii
mai vârtos întunearecul decât lumina, că era faptele lor reale. Că tot cela ce
face rău uraște lumina și nu mearge la lumină, ca să nu să cearte faptele lui.
Iară cela ce face dereptate mearge la lumină, ca să să arate faptele lui, căce
de la Dumnezău sânt făcute. După aceasta veni Iisus și ucenicii Lui în pământul
Iudeii, și acolo sălășluiia cu ei și boteza. Iară boteza și Ioan în Enon,
aproape de Salim, că era ape multe acolo si veneau și se botezau. Că nu era încă
aruncat în temniță Ioan. Şi fu întrebare de ucenicii lui Ioan cu jidovii, de
curățenie. Şi veniră cătră Ioan și zisără lui: Învățătoriule, carele era cu tine
de ceaia parte de Iordan, de carele tu mărturisiiai iată botează, și toți mergu
la El. Răspunse Ioan și zise: Nu poate omul luoa nemică, de nu va fi dat den
ceriu voi înși sânteți mie mărturie că am zis că nu sânt eu Hristos, Ce ca un
trimes sânt înaintea Lui. Cela ce arе logodită, mire iaste, iară priiatenul
mirelui iaste carele stă și аscultă pre el, cu bucurie să bucură de glasul
mirelui. Şi aceasta bucuriia mea să împlu. Aceluia să cade să crească, iară mie
a scădea. Cela ce au venit de sus, pre spre toți iaste; carele e pre pământ
pământean iaste, și de pământești grăiaște; care vine den ceriu, pre spre toți
iaste. Şi ce-au văzut și auzit, aceaia mărturiseaște; ce mărturiia lui nime nu
priimeaște. Cela ce priimeaște mărturiia lui, semnează că Dumnezău iaste
adevărat. Că pre Cela ce-L trimease Dumnezău, cuvintele lui Dumnezău grăiaște,
că Aceluia nu-i dă cu măsură Dumnezău duhul. Tatăl iubeaște pre Fiiul și toate-i
deade lui în mâni. Cela ce creade în Fiiul arе viiața de veaci, iară cela ce nu
creade fiiului nu va avea viiața, ce mâniia lui Dumnezău va rămânea spre el.
Iisus, ustenit de cale, ceare apă de la muiare samarineanină. învață rugăciunea
dereaptă. Spune că El e Mesia. Mîncarea Lui. Samarineanii cred în El. Sluga unui
om crăescu vindecă-l. Deci cum înțelease Domnul că au auzit fariseii că Iisus
mai mulți ucenici face și botează mai mulți decât Ioan. (Iară Iisus Însuși nu
boteza, ce ucenicii Lui.) Lăsă Iudea și mearse în Galilea. Trebuiia-i să treacă
pren Samariia. Şi veni în orașul Samariei ce să zice Sihar, aproape de uricul
care deade Iacov lui Iosif, fiiului lui. Era acolo fîntîna lui Iacov, iară Iisus
fiind ustenit de cale, șăzu la fîntînă, că era ca la șase ceasuri. Veni o muiare
den Samariia să scoață apă. Zise ei Iisus: Dă-Mi să beau. Că ucenicii Lui
mearsease în oraș, să cumpere bucate. Şi zise Lui muiarea samarineana: Cum Tu,
jidov fiind, de la mine cei să beai, fiind muiare samariteană? (Că nu se
împrietinescu jidovii de samariteani.) Răspunse Iisus și zise ei: Să ai ști cel
daru a lui Dumnezău, și cine iaste carele-ți zice ție "dă-Mi să beau", tu ai
vrut ceare de la El, și ți-au vrut da ție apă vie. Zise Lui muiarea: Doamne,
nece cu ce scoate n-ai, și fîntîna-i adîncă, dară de unde ai acea apă vie? Au
doară Tu mai mare ești de tatăl nostru Iacov, carele deade noao fîntîna aceasta,
den carea au beut el și feciorii lui și marha lui? Răspunse Iisus și zise ei:
varecine va bea den apa aceasta însătoșa-va iară. Iară cine va bea den apa carea
voiu da Eu lui, nu va însătoșa în veac, ce apa ce oiu da Eu lui, fi-va întru el
izvor de apă vie, în viața veacilor. Zise cătră El muiarea: Doamne, dă-mi apa
aceasta, ca să nu mai însătoșăzu, nece să mai viu acicea să iau apă. Zise ei
Iisus: Pasă de chiamă pre bărbatul tău și vino încoace. Răspunse muiarea și
zise: N-am bărbat. Zise ei Iisus: Bine ziseși că bărbat n-am. Că cinci bărbați
avut-ai; și acum carele ai, nu-ți iaste bărbat. Aceasta adevărat ziseși. Zise
Lui muiarea: văz că proroc ești Tu. Părinții noștri într-aceasta măgură s-au
rugat, iară voi ziceți că în Ierosalim iaste locul unde să cade a să ruga. Zise
Iisus ei: Muiare, crede-Mi c-au venit ceasul când nece în muntele acesta, nece
în Ierosalim vă veți închina Tatălui. Voi vă închinați căruia nu știți, iară noi
ne rugăm căruia știm, că spăseniia den jidovi iaste. Că au venit ceasul, și acum
iaste, când cei închinători cu adevăr să vor ruga Tatălui în duh și în
dereptate, că și Tatăl cu aceștea caută, carii să I să închine Lui. Dumnezău duh
iaste; și carii să roagă Lui, trebuiaște să să roage în duh și în dereptate.
Zise Lui muiarea: știu că Mesia va veni, (carele să chiamă Hristos); când va
veni Acela, va spune noao toate. Zise ei Iisus: Eu sunt Acela, carele-ți
grăiaște ție. Şi într-aceaia veniră ucenicii Lui și să mirară că grăiaște cu
muiarea. Nime derept aceia nu-i zise: Ce cauți? sau Ce grăiești cu ia? Lăsă
derept aceaia muiarea vadra ei și mearse în oraș și zise oamenilor den oraș:
Veniți de vedeți omul carele-mi zise mie toate câte am făcut. Doară acela e
Hristos? Eșiră derept însă den oraș și veniră la El. Iară într-aceaia rugară pre
El ucenicii, zicând: Învățătoriule, mănîncă! Iară El zise lor: Eu mâncare am să
mănîncu, carea voi nu știți. Zisără ucenicii unul cătră altul: Au doară au adus
Lui cineva să mănînce? Zise lor Iisus: Mîncarea Mea iaste ca să fac voia Celuia
ce M-au trimes, și să isprăvescu lucrul Lui. Au nu ziceți voi că iacă patru luni
sânt, și seceratul va veni? Iată, zic voao, rădicați ochii voștri și vedea-veți
holdele, că sânt albe la secerare. Şi secerătoriul plată va lua și va aduna
rodul în viața veacilor, cum și sămănătoriul împreună ca să să bucure, cu cela
ce seaceră. Că într-aceasta, acel cuvânt iaste adevărat, că altul iaste cel ce
seamănă, și altul care seaceră. Eu trimeț pre voi a secera în care voi n-ați
lucrat, alții au lucrat, și voi în usteneala lor ați întrat. Iară de orașul
acela mulți crezură întru El, den samariteani, pentru cuvântul mueriei care
mărturisiia, că-mi zice cu adevăr toate câte am făcut. Şi mearsără cătră El
samariteanii, rugară pre El ca să rămâie la ei. Şi rămase acolo doao zile. Şi cu
mult mai mulți crezură pentu cuvântul Lui. Şi zicea muerii că de-acum nu pentru
cuvântul tău creadem, că înșine auzit-am și știm că Acesta iaste adevărat
Mîntuitoriul lumii Hristos. Iară după doao zile eși de acolo și mearse în
Galilea. Că Însuși Hristos mărturisise că prorocul întru a lui moșie cinste
n-arе. Că veni în Galilea, priimiră pre El galileanii, văzând toate ceale ce
făcu în Ierosalim în praznicu, că și ei mersease în praznic. Şi veni Iisus iară
în Cana Galilei, unde făcu den apă vin. Şi era în Capernaum un om crăescu,
căruia fiiul lui boliia. Acesta, auzind că Iisus vine den Iudea în Galileiu,
mearse la El, ruga pre El ca să pogoară să vindece pre feciorul lui, că vrea să
moară. Zise Iisus cătră el: De nu veți vedea seamne și ciude nu veți creade.
Zise cătră El omu crăescu: Doamne, pogoară mainte până nu moare fiiul mieu. Zise
lui Iisus: Pasă, fiiul tău viu-i. Şi crezu omul cuvântului carele-i zise lui
Iisus și mearse. Şi iată pogorând el, slugile lui tîmpinară pre el, și-i spusără
zicând, că "feciorul tău iaste viu". Ce întreba de ei de ceasul în carele s-au
vindecat, și zisără lui, că eri în al șaptele ceas l-au lăsat pre el frigurile.
Înțelease derept aceaia tată-său că ară fi fost aceaia în ceasul în carele zise
lui Iisus că "fiul tău iaste viu". Şi crezu el și casa lui toată. Acesta iarăși
al doilea sămnu făcu Iisus, viind den Iudea în Galileiu. Hristos vindecă sâmbăta
pre cela ce zăcea la lac. Farisei giudeca strîmbu de faptele lui Hristos. Cu
destoiniciia Părintelui Său vinge pre ei. Arătă-Și putearea Lui cea dumnezeiască
în multe chipuri. Mărturiia lui Moisi încă o întăreaște. După aceastea era
sărbătoarea jidovilor și Să sui Iisus în Ierosalim. Iaste în Ierosalim, la
poarta dobitoacelor, un lac carele să chiamă ovreiaște Vitezda, cinci foișoare
având. Întru acealea zăcea mulțime multă de bolnavi, orbi, șchiopi, uscați,
așteptând turburarea apei. Că îngerul Domnului pogorâia în acătare ceasuri în
lac și turbura apa; derept acea, carele întra întăiu după turburarea apei să
vindeca, săvai de ce boală. Iară era un om acolo, de treizeci și opt de ani
bolnav. Pre acesta deaca-l văzu Iisus zăcând, și înțelease că de multă vreame
zace în boală, zise lui: Vei să fii sănătos? Răspunde lui beteagul: Doamne, om
n-am, când să turbură apa, să mă ducă în lac; ce până mergu eu, altul mainte
întră. Zise Iisus lui: Scoală, ia-ți patul tău și îmblă. Şi atunceași fu sănătos
omul și luo patul lui și îmbla; și era sâmbătă într-acea zi. Iară jidovii zicea
celui vindecat: Sîmbătă iaste, nu ți să cade ție a lua patul. Răspunse lor: Cela
ce mă făcu sănătos, acela-mi zise "ia-ți patul tău și îmblă". Şi întrebară pre
el: Cine iaste omul carele zise ție "ia patul tău și îmblă"? Iară cel vindecat
nu știia cine iaste; că Iisus eșise den mulțime ce era într-acel loc. După
aceaia află pre el Iisus în besearecă și zise lui: Iată, te-am vindecat, de acum
nu greși, ca să nu fie ție mai rău. Mearse omul acela și deade veste jidovilor
că Iisus iaste carele l-au făcut pre el sănătos. Şi pentr-aceaiia goniia pre
Iisus jidovii, și vrea pre El să-L omoară, căce aceastea au făcut sâmbăta. Iară
Iisus răspunse lor: Tatăl Mieu până acum lucrează și eu lucrez. Pentr-aceasta,
încă mai vîrtos, vrea jidovi pre El să-L omoară, că nu numai sâmbăta au frîmtu,
ce încă Dumnezău au zis că-i Tatăl Lui, făcându-Să aseaminea cu Dumnezău. Iară
Iisus răspunse și zise lor: Adevăr, adevăr zic voao, nu poate Fiiul face pre
Eluși de nemică, ce numai de va vedea pre Tatăl făcând, că cealea ce face Acela,
acealea așijdere și Fiiul face. Că Tatăl iubeaște pre Fiiul, și toate arată Lui
carele Însuși face, și mai mari lucrure de aceastea arăta-va Lui, ca să vă
mirați voi. Că cum scoală Tatăl pre morți și-i înviiază, așa și Fiiul, pre carii
va vrea, învie-i-va. Că Tatăl nu giudecă pre nime, ce toată giudecata deade
fiiului. Ca toți să cinstească pre Fiiul, cum cinstescu și pre Tatăl; carele nu
cinsteaște pre Fiiul, nu cinsteaște pre Tatăl care L-au trimes pre El. Adevăr,
adevăr zic voao, că cela ce va asculta cuvintele Meale și va creade întru Cela
ce M-au trimes pre Mine, arе viiața de vecie și la păgubitură nu va mearge, ce
treace den moarte în viiață. Adevăr, adevăr zic voao, apropie-să vreamea, și
acum iaste, când morții vor auzi glasul Fiului lui Dumnezău și carii vor auzi
înviia-vor. Că cum arе Tatăl viață întru El, așa deade și fiiului viață să aibă
întru El. Şi puteare deade Lui și giudecată să facă, că Fiiu omenesc iaste. Nu
vă mirareți de aceasta, că va veni ceasul în carele toți cei den morminte vor
auzi glasul fiiului lui Dumnezău. Şi vor mearge, ceia ce-au făcut bine întru
învierea vieții, iară ceia ce-au făcut reale, întru învierea păgubirei. Nu poci
Eu să fac de Mineși nemică. Cum auz giudec, și giudecata Mea dereaptă iaste,
căce nu caut voia a Mea, ce voia Celuia ce M-au trimes, a Tatălui. De voiu
mărturisi Eu de Mine, mărturiia Mea nu iaste adevărată. Altul iaste carele
mărturiseaște de Mine și știu că adevărată iaste mărturiia carea mărturiseaște
de Mine. Voi trimeaset la Ioan și el încă mărturisi de dereptate. Iară Eu de la
om mărturie nu caut, ce aceastea zic, ca voi să vă mântuiți. Acela era făclie
arzând și luminând și voi vrut într-un ceas să vă veseliți în lumina lui. Iară
Eu am mărturie mai mare decât a lui Ioan, că lucrurele carile mi le deade Tatăl
ca să le împlu, aceastea lucrure carele Eu fac, mărturisescu de la Mine că Tatăl
M-au trimes. Şi Cela ce M-au trimes pre Mine, Tatăl, Acel au mărturisit de Mine;
nece glasul Lui n-ați auzit neceodată, nece fața Lui n-ați văzut. Şi cuvântul
Lui nu lăcuiaște întru voi, că pre carele-L trimease El, Acestuia voi nu
creadeți. Ispitiți Scripturile, că voao vă să pare întru iale a avea viiața de
veaci și acealea sânt carele mărturisescu de Mine. Şi nu veți să veniți cătră
Mine, ca să aveți viiață. Slavă de la oameni nu iau. Ce vă cunoscuiu pre voi că
dragostea lui Dumnezău nu aveți întru voi. Eu viiu întru numele Părintelui Mieu
și nu Mă priimit pre Mine, iară să va veni altul întru numele Lui, pre acela
veți priimi. Cum veți putea voi creade, așteptând laudă unul de la alalt, și
slava carea-i numai de la Dumnezău nu căutați. Să nu vă pae că Eu voiu pîrî pre
voi cătră Tatăl; iaste cine vă pîrî pre voi: Moisi, întru care voi nădăjduiți.
Că de ați creade lui Moisi, doară ați creade și Mie, că acela de Mine au scris;
iară să nu veți creade scripturile lui, cum veți creade cuvintele Meale? Hristos
cu cinci pâini și cu doi pești sătură cinci mii. Hristos de-acolea Să duce în
laturi. Ucenicii mergu cu o corabie. Hristos Îmblă pre mare. A căuta pâinea ce
nu piiare. Hristosu-i pâinea vieții. Veniia jidovii. Ucenicii zic "greu-i acest
cuvânt". Să duc de la El. Mărturisescu că-i Hristos, Fiiul lui Dumnezău. După
aceastea mearse Iisus de ceaia parte de marea Galileei carea-i a Tierii. Şi
mergea după El mulțime multă, că vedea seamnele Lui care le făcea cu bolnavii.
Şi să sui în măgură Iisus și acolo șăzu cu ucenicii Lui. Şi era aproape Paștile,
sărbătoarea jidovilor. Şi rădicând Iisus ochii și văzând că multă mulțime vine
cătră El, zise cătră Filip: De unde vom cumpăra pâini ca să mănînce aceștea?
(Aceasta zise, ispitindu-l pre El, că El știia ce vrea să facă). Răspunse Lui
Filip: Pîini de doao sute de bani nu va agiunge lor, să ară lua câte unul de el
numai câte puținea. Zise Lui unul den ucenicii Lui, Andreiu, fratele lui Simon
Pătru: Iaste un fecior acicea carele arе cinci pâini de orzu și doi peștișori.
Ce aceasta ce sânt într-atîțea? Zise lui Iisus: Faceți oamenii să șază. Şi era
în acel loc iarbă multă și șăzură bărbații în număr ca la cinci mii. Şi luo
aceale pâini Iisus și deade har și le împărți ucenicilor, iară ucenicii celor ce
șădea; așijderea și din peștișori cât vrură. Şi cum să săturară, zise ucenicilor
Lui: Adunați rămășițele de sfărmituri să nu piiae ceva. Şi adunară și împlură
doaosprăzeace corfe de sfărmituri den ceale cinci pâini de orzu, carele rămasără
de ceia ce mâncară. Iară oamenii văzând sămnul carele făcu Iisus, zicea: Cu
adevăr că Acesta iaste prorocul carele era venitor în lume. Înțelease Iisus că
vor să vie, apucându-L pre El, să-L facă craiu; Să duse iară în laturi, în
munte, numai Însuși. Iară cum fu sara, pogorîră ucenicii Lui la mare. Şi întrând
în corabie, mergea de ceaia parte de mare, în Capernaum; și iată era întunearec
și nu venise cătră ei Iisus. Şi marea, suflând vînt mare, să rădică. Şi întrând
pre mare, ca la doaozeci și cinci au treizeci de stadii, văzând pre Iisus
îmblând pre mare și apropiindu-Să de corabie și să înfricoșară. Iară El zise
lor: Eu sânt, nu vă temeareți. Şi luară pre El în corabie și atunceș corabia
sosi la țânutul unde mergea. A doao zi, mulțimea care sta de ceaia partede mare,
văzând că altă corabie nu e acolo, fără aceaia în carea întrară ucenicii Lui, și
Iisus nu intrase în corabie cu ucenicii Lui, ce numai înșiși ucenicii Lui
mersease. Iară alte corabii veniră de la Tiveriada, aproape de locul unde
mâncară pâine după ce deade Domnul har. Iară când văzu mulțimea că Iisus nu
iaste acolo, nece ucenicii Lui, întrară și ei în corabie și mearsără în
Capernaum, căutând pre Iisus. Şi aflând pre El de ceaia parte de mare, zisără
Lui: Învățătoriule, când ai sosit acicea? Răspunse lor Iisus și zise: Adevăr,
adevăr zic voao, căutați-Mă nu căce văzut seamnele, ce căce mâncat din cele
pâini și v-ați săturat. Lucrați nu pentru bucate pieitoare, ce pentru bucate ce
rămân în viiața veacilor, carele va da voao Fiiul omenesc, că pre acesta sămnă
Tatăl Dumnezău. Zisără derept aceaia cătră El: Ce vom face să lucrăm lucrul lui
Dumnezău? Răspunse Iisus și zise lor: Acesta iaste lucrul lui Dumnezău, ca să
creadeți întru Carele au trimes El. Zisără derept aceaia Lui: Dară ce sămnu faci
Tu ca să vedem și să creadem Ție? Ce lucrezi? Părinții noștri mâncară mannă în
pustie, cum iaste scris, "pâine den ceariu deade lor să mănînce". Zise lor
Iisus: adevăr, adevăr zic voao, nu Moisi deade voao pâine den ceriu, ce Tatăl
Mieu dă voao acea pâine den ceriu adevărată. Că acea pâine a lui Dumnezău iaste
carea pogorî den ceriu și dă viiață lumii. Şi zisără Lui: Doamne, în toată
vreamea dă noao pâinea aceasta. Zise lor Iisus: Eu-s acea pâine a vieții; cela
ce va veni la Mine nececum nu va flămânzi, și acela ce va creade întru Mine nu
va însăta neceodată. Ce zâș voao că M-ați și văzut și nu-și creadeți. Tot ce-Mi
dă Mie Tatăl, cătră Mine va veni. Şi acela ce vine la Mine nu-l voiu lăpăda
afară, că pogorîiu den ceriu, nu ca să fac voia Mea, ce voia Celuia ce M-au
trimes Mine. Iară aceasta-i voia Celuia ce m-au trimes, a Tatălui, ca tot ce
Mi-au dat Mie să nu pierzu den aceaia, ce să înviez acela la zuoa de apoi.
Aceasta iaste voia Celui ce M-au trimes, ca tot cine veade pre Fiiul și creade
în El arе viiața veacului, și-l voiu înviia pre el Eu, în zuoa cea de apoi.
Murguiia derept aceaia jidovii, căci zisease: "Eu sânt pâinea aceaia Carea au
pogorît den ceriu". Şi zicea: Au nu e Acesta Iisus, fiiul lui Iosif, căruia-i
cunoaștem noi pre tată-Său și pre mumă-sa? Dară cum zice Acesta că "den ceriu
M-am pogorît"? Răspunse Iisus și zise lor: Nu murguireți întru voiși. Nime nu
poate veni cătră Mine, de nu-l va trage pre el Tatăl Care M-au trimes pre Mine
și Eu voiu înviia pre el, la zuoa cea de apoi. Iaste scris în proroci: Şi vor fi
toți învățați de Dumnezău, că tot omul carele au auzit de la Tatăl și au învățat
vine cătră Mine. Nu că a vrut vedea Tatăl cineva, ce numai cela ce iaste de la
Dumnezău, acesta au văzut pre Tatăl. Adevăr, adevăr zic voao, cela ce creade
întru Mine arе viiața de veaci. Eu sânt pâinea vieții. Părinții voștri mâncară
mană în pustie și muriră. Acesta iaste pâinea carea pogorî den ceriu, ca cine va
mânca dentru ia să nu moară. Eu sânt pâinea acea vie care au pogorît den ceri.
De va mânca cineva de pâinea aceasta, trăi-va în veac și pâinea aceaia carea
voiu da Eu, trupul Mieu iaste, carea Eu voiu da pentru viiața lumii. Şi să
pritciia unul cu alalt jidovii, zicând: Cum poate Acesta noao da trupul să-L
mâncăm? Zise lor Iisus: Adevăr, adevăr grăescu voao, să nu veți mânca trupul
fiiului omenesc și să beați sângele Lui, nu veți avea viiață întru voi. Cela ce
va mânca trupul Mieu și va bea sângele Mieu are viiața veacului și Eu voiu învie
pre el, la zuoa de apoi. Că trupul Mieu i adevăr mâncare și sângele Mieu i
adevăr beutură. Cela ce mănîncă trupul Mieu și bea sângele Mieu, în Mine
lăcuiaște și Eu întru el. Cum M-au trimes pre Mine Tatăl cel viu și Eu viez pren
Tatăl, așia și cine va mânca pre Mine și acela viiază pentru Mine. Aceasta-i
pâinea aceaia carea au pogorît dn ceriu, nu cum mâncară părinții voștri mannă și
muriră; cela ce va mânca pâinea aceasta via-va în veac. Aceastea zise în
sinagoga, învățând în Capernaum. Şi mulți auzind den ucenicii Lui zisără: Greu
iaste acest cuvânt; cine-l va putea asculta? Iară Iisus știind întru Sine că să
pritcescu de aceasta între ei, ucenicii Lui, zise lor: Au aceasta vă sminteaște
pre voi? Dară de veți vedea pre Fiiul omenescu suindu-Să unde era întăiu? Duhul
iaste carele înviiază, iară trupul nu foloseaște nemică; cuvintele carele Eu zic
voao duh sânt și viiață sânt. Ce sânt dentru voi unii carii nu cred. Că știia de
întăiu Iisus carii ară fi carii nu credea și cine iaste carele va vinde pre El.
Şi zicea: Drept aceasta ziș voao că nime nu poate veni cătră Mine, de nu va fi
lui dat de la Tatăl Mieu. Dentr-aceaia vreame mulți den ucenicii Lui să dusără
înapoi și de-acii nu mai îmbla cu El. Şi zise Iisus celor doisprăzeace: Doară și
voi veți să vă duceți? Răspunse Lui, Simon Pătru: Doamne, cătră cine vom mearge?
Cuvintele vieței den veacu ai. Şi noi creadem și am cunoscut că Tu ești Hristos,
Fiiul lui Dumnezău celui viu. Răspunse lor Iisus: Au n-am ales Eu pre voi
doisprăzeace? Şi dintru voi unul iaste diavol. Adecă grăiia de Iuda Scariot,
feciorul lui Simon, că acesta era a-L vinde pre El, fiind unul den cei
doisprăzeace. Frații lui Hristos mergeau în Ierosalim la praznic. El încă
ascunsu mearge după ei. Învață în besearecă. Multe giudecă de El oamenii. Popii
poruncescu să-L prinză pre El. Gâlceavă multă era de El în mulțime. Și între
farisei; viteajii trimiși să-L prinză prе El. Şi cu Nicodim să pritcescu. Şi
îmbla Iisus după aceastea în Galilea, că nu vrea în Iudea să îmble, că-L căuta
jidovii, să-L omoară. Era aproape sărbătoarea jidovilor, întinderea corturelor.
Şi zisără cătră El frații Lui: Du-Te de acicea și pasă în Iudea, să vază și
ucenicii Tăi faptele Tale care le faci. Că nime nu face într-ascunsu ceva și
caută să fie vestit; deaca faci aceasta, arată-Te pre Tine lumii. Că nece frații
Lui nu credea întru El. Şi zise lor Iisus: Vreamia Mea încă n-au sosit, iară
vreamea voastră pururea iaste gata. Nu poate lumea urî pre voi, iară pre Mine Mă
uraște, că Eu mărturisescu de ia, că faptele ei reale sânt. Voi suiți la acest
praznic, iară Eu încă nu voiu sui la praznic, căce vreamea Mea încă nu s-au
împlut. Aceasta zicând lor, rămase în Galilea. Iară cum să suiră frații Lui,
atunce și El Să sui în praznic, ce nu la arătare, ce ca pre ascuns. Iară jidovii
căuta pre El în sărbătoare și zicea: Unde iaste Acela? Şi șoptă multă de la El
era în mulțime, că unii zicea că om bun iaste, iară alții zicea ba, ce amegeaște
mulțimea. Şi nece unul nu grăiia ceva în arătare de El, pentru frica jidovilor.
Iară iată la giumătate de sărbătoare, sui Iisus în besearecă și învăța. Şi să
mira jidovii, zicând: Cum ști Acesta carte, că n-au învățat. Răspunse Iisus lor
și zise: A Mea învățătură nu iaste a Mea, ce a Celuia ce M-au trimes pre Mine.
De va să facă cineva voia Lui, înțeleage-va de învățătură, de la Dumnezău îi, au
Eu de la Mine grăescu. Cela ce grăiaște de sine laudă șie caută, iară cela ce
caută lauda celuia de l-au trimes pre el, acesta adevărat iaste și strîmbătate
întru el nu iaste. Au nu Moisi deade voao leage și nece unul den voi nu o ține?
Ce Mă căutați să Mă omorâți? Răspunse mulțimea și zise: Drac ai; cine te caută
să Te omoară? Răspunse Iisus și zise lor: Un lucru făcuiu și toți vă mirați.
Derept aceasta Moisi deade voao tăiare împregiur (nu că iaste de la Moisi, ce de
la părinți) și sâmbăta tăiați omul împregiur. Deaca tăiarea împregiur ia omul
sâmbăta, ca să nu să calce leagea lui Moisi, pre Mine vă mâniiați căce făcuiu
omul de tot sănătos, în sâmbătă? Nu giudecareți în fățărie, ce giudecați
giudecată dereaptă. Zicea unul den ierosalimleani: Dară au nu iaste Acesta pre
carele căuta să-L omoară? Şi iaca la arătare grăiaște și nemică nu-i zic Lui. Au
doară cu adevăr Îl cunoscu cei mai mari că Acesta iaste acel Hristos? Ce știm de
unde-i Acesta, iară când va veni acel Hristos nime nu-l va ști de unde iaste.
Striga derept aceaia Iisus în besearecă, învățând și zicând: Şi pre Mine Mă
cunoașteți și știți de unde sânt, și de Mineși n-am venit, ce iaste adevărat
Cela ce M-au trimes pre Mine, pre carele voi nu cunoașteți. Iară Eu cunoscu pre
El, că de la El sânt și El M-au trimes. Iară ei vrea să-l prinză și nime nu-și
puse spre El mâna, că încă nu venise ceasul Lui. Iară mulți den mulțime crezură
întru El și grăiia că "Hristos când va veni au mai multe seamne va face de
aceastea de carele au făcut Acesta?" Auziră fariseii pre mulțime vorovind de El
aceastea și trimisără fariseii și mai marii popilor slugi, să-L prinză pre El.
Zise Iisus lor: Încă puținea vreame eu voiu fi, după aceaia voiu mearge cătră
Cela ce M-au trimes. Căuta-Mă-veți și nu Mă veți afla și unde voiu fi Eu, nu
veți putea veni. Zisără derept aceaia jidovii întru eiși: Unde va Acesta să
meargă, ca să nu-L aflăm noi pre El? Au doară la aceia va mearge carii-s
despărțiți între greci să-i înveațe pre greci? Ce-i cuvântul acesta ce zise
"căuta-Mă-veți și nu Mă veți afla și unde voiu fi Eu, voi nu puteți veni"? Iară
în zuoa de apoi cea mai mare a praznicului, stătu Iisus și strigă zicând: De
însătoșază cineva, să vie cătră Mine și să bea. Cela ce va creade întru Mine,
cum zice Scriptura, râure de ape vii cura-vor den pântecele lui. (Iară aceasta
zise de duhul carele era a lua credincioșii întru El, că încă nu era Duhul
Svânt, că Iisus încă nu era proslăvit.) Derept aceaia mulți den nărod auzind
acest cuvânt zicea: Adevăr, Cesta iaste cel proroc. Iară alții grăiia: Acesta-i
Hristos. Iară alții zicea: Au doară din Galileia va veni Hristos? Au nu zice
Scriptura că den sămânța lui David și den orașul Vitleemului, unde era David, va
veni acel Hristos? Şi fu sfadă în mulțime pentru El. Iară unii dentr-înșii vrură
să prinză pre El, ce nime nu-și puse mânile spre El. Deacii veniră slugile cătră
mai marii popilor și fariseii și zisără lor aceia: Derept ce nu L-ați adus pre
El? Răspunsără slugile: Neceodată așa n-au grăit om, cum acesta om (grăiește).
Răspunsără lor fariseii: Au doară și voi v-ați prilăstit? Au doară cineva den
cei mai mari au crezut în El? Au den farisei? Ce acest nărod, care nu știe
leagea, blăstămatu-i. Zise Nicodim cătră ei, carele venise noaptea la El, unul
fiind dentru ei: Au doară leagea noastră giudecă omul de nu va auzi mainte den
el și va înțeleage cе va face? Răspunsără și zisără lui: Doară și tu ești neam
den Galilea; ispiteaște și vezi că proroc den Galilea nu s-au sculat. Şi
mearsără cineși la casa lui. Muiarea-i aflată în curvie. I să arată păcatele.
Hristosu-i lumina lumii. Farisei întreabă unde-i tatăl lui Hristos. Fii lui
Avraam. Fii lui Dumnezău. Satana-i tatăl minciunii. Avraam văzu zuoa a lui
Hristos. Iară Iisus mearse în Muntele Măslinilor. Iară de demineață iară veni în
besearecă și toți oamenii veniră la El și șăzând învăța pre ei. Şi adusără la El
cărtularii și fariseii o muiare aflată în curvie și puindu-o pre ia la mijloc.
Zisără Lui: Învățătoriule, această muiare o am aflat acum în curvie. Şi în
leage, Moisi au poruncit noao, pre unele ca aceastea să le omorîm cu pietri.
Dară Tu ce zici? Iară aceasta zicea ispitindu-L pre El, ca să poată pîrî. Iară
Iisus, plecându-Să gios, cu deagetul scriia în pământ. Şi neîncetând a-L întreba
pre El, rădică-Să și zise lor: Carele-i fără păcate între voi, întăiu să arunce
piatră spre ia. Şi iară plecându-Să gios, scriia în pământ. Şi auzind aceastea,
vădiia pre ei știința lor, eșiia unul după alalt, începând de la bătrîni pînă la
cei de apoi și rămase sîngur Iisus și muiarea în mijloc stând. Iară Iisus
rădicându-Să, pre nime nu văzu, numai muiarea; zise ei: Muiare, unde sânt
pârâșii tăi? Nime pre tine nu giudecă? Iară ia zise: Nime, Doamne. Zise ei
Iisus: Nece eu te giudec; pasă și de-acum nu mai greși. Şi iară zise lor grăind:
Eu sânt lumina lumii, carele va veni după Mine nu va îmbla întru întunearec, ce
arе lumina vieții. Zisără într-aceaia Lui fariseii: Tu de Tine mărturisești și
mărturiia Ta nu-i adevărată. Răspunse Iisus și zise lor: Să și mărturisescu Eu
de Mine, adevărată iaste mărturiia Mia, că știu de unde am venit și unde voiu
mearge, iară voi nu știți de unde am venit și unde merg. Voi trupeaște
giudecați, iară Eu nu giudec pre nime. Şi să-aș giudeca Eu, giudecata Mia
adevărată iaste, căce sîngur nu sânt, ce Eu și Cela ce M-au trimes pre Mine,
Tatăl. Iară și în leagea voastră scrisu-i că a doi oameni mărturiia adevărată
iaste. Eu sânt carele mărturisescu de Mine și mărturiseaște de Mine, Carele M-au
trimes, Tatăl. Zicea derept aceaia Lui: Unde iaste Tatăl Tău? Răspunse Iisus:
Nece pre Mine cunoașteți, nece pre Tatăl Mieu; să ați cunoaște pre Mine și pre
Tatăl Mieu ați cunoaște. Aceastea cuvinte grăi Iisus în gazofilachiia, învățând
în besearecă și nime nu-L prinse pre El, că încă nu venise ceasul Lui. Zise
derept aceaia iară Iisus lor: Eu voiu mearge și Mă veți căuta pre Mine și în
păcatul vostru veți muri; unde mergu Eu, voi nu puteți veni. Iară jidovii
zisără: Doară Să va omorî Însuși că zice "unde mergu Eu, voi nu puteți veni"?
Atunci zise lor: voi de acicea de gios sânteți, Eu de sus sânt voi den lumea
aceasta sânteți, Eu nu sânt den lumea aceasta. Derept aceaia ziș voao că veți
muri în păcatele voastre, că de nu veți creade că Eu sânt Acela muri-veți în
păcatele voastre. Şi zisără Lui: Tu cine ești? Atunci zise lor Iisus: Acela ce
de întăiu zic voao. Multe am de voi a grăi și a giudeca, ce Cela ce M-au trimes
adevărat iaste și Eu care am auzit de la El aceastea grăescu lumii. Şi nu
înțeleasără că de Tatăl grăiia lor. Zise lor Iisus: Când veți înălța pre Fiiul
omenesc, atuncea veți înțeleage că Eu sânt, și de Mineși nu fac nemică, ce cum
Mă învăță Tatăl Mieu, aceastea grăescu. Că Cela ce M-au trimes cu Mine iaste, nu
Mă lăsă pre Mine Tatăl sîngur, căce Eu cealea ce-i plac Lui fac în toată
vreamia. Aceastea grăind El, mulți crezură întru El. Zicea derept însă Iisus
cătră jidovii carii crezuse Lui: Să veți rămânea voi întru cuvântul Mieu,
adevărat ucenicii Miei veți fi. Şi veți înțeleage dereptatea, și dereptatea va
slobozi pre voi. Răspunsără Lui: Sămânța lui Avraam sântem și nemurui n-am
slujit neceodată; și cum zici tu că vom fi slobozi? Răspunse Iisus lor, Adevăr,
adevăr grăescu voao, că tot cine face păcat rob iaste păcatului. Și sluga nu
rămâne în casă în veac, Fiiul rămâne în veac. Și dе va slobozi pre voi Fiiul, cu
adevăr sloboziți veți fi. Știu că sânteți sămânța lui Avraam; ce Mă căutați să
Mă omorâți, că cuvântul Mieu nu încape întru voi. Eu ce am văzut la Tatăl Mieu
grăescu, și voi faceți ce ați văzut la tatăl vostru. Răspunsără și zisără Lui:
Tatăl nostru Avraam iaste. Zise lor Iisus: Să ați fi feciorii lui Avraam,
faptele lui Avraam ați face. Iară acum Mă căutați să Mă omorîți, om care grăiiu
voao dereptate care am auzit de la Dumnezău; aceasta Avraam n-au făcut. Voi
faceți faptele tatălui vostru. Derept aceaia zisără Lui: Noi den curvie n-am
născut, unul аvem tată Dumnezău. Zise lor Iisus: Să ară fi Dumnezău tatăl
vostru, ați iubi pre Mine, că Eu de la Dumnezău am eșit și am venit, că n-am
venit de Mineși, ce Acela M-au trimes. Pentru ce voroavele Meale nu înțeleageți?
Că nu puteți asculta cuvântului Mieu. Voi de la diavolul, tatăl vostru, sânteți,
și pohtele tatălui vostru veți să le împleți; acela vrăjmaș oamenilor au fost de
întăiu, și în dereptate n-au stătut căce nu iaste dereptate întru el, când
grăiaște minciuni dentr-ale sale grăiaște, că minciunos iaste, și-i tatăl
minciunii. Iară voi căce grăescu voao dereptate, nu creadeți. Cine dentru voi Mă
va vădi de păcat? Iară să grăescu dereptate, derept ce voi nu creadeți Mie?
Carele iaste de la Dumnezău, cuvintele lui Dumnezău аscultă; pentru aceasta voi
nu ascultați, că nu sânteți de la Dumnezău. Răspunsără jidovii și zisără Lui: Au
nu grăim noi bine că Tu ești samarinean și drac ai? Răspunse Iisus: Eu drac
n-am, ce cinstescu pre Tatăl Mieu, și voi Mă ocărâți. Iară Eu nu caut lauda Mia,
iaste cine va căuta și cine va giudeca. Adevăr, adevăr grăescu voao, varecine va
ținea de cuvântul Mieu moartea nu va vedea în veac. Zisără Lui jidovii: Acum
înțeleagem că drac ai. Avraam au murit și prorocii, și Tu zici "varecine va
ținea cuvântul Mieu nu va gusta moartea în veaci". Au doară Tu ești mai mare
decât tatăl nostru Avraam, carele muri, și proroci muriră; cine Te faci Tu
Însuși? Răspunse Iisus: De Mă voiu lăuda Eu sîngur, lauda Mea nemică iaste;
iaste Tatăl Mieu carele Mă slăveaște, carele voi ziceți că iaste Dumnezăul
vostru. Şi nu-L cunoașteți pre El, iară Eu cunoscu pre El, și să voiu zice că
nu-L cunoscu pre El, fi-voiu aseamenea voao minciunos; ce-L cunoscu pre El și
cuvintele Lui păzescu. Avraam, tatăl vostru, au pohtit cu dor să vază zuoa Mea
aceasta, și o văzu și să bucură. Zisără derept aceaia jidovii cătră El:
Cincizeci de ani încă n-ai și pre Avraam l-ai văzut? Zise Iisus lor: Adevăr,
adevăr grăescu voao, mainte de ce n-au fost Avraam, Eu sânt. Iară ei luară petri
să arunce spre El. Iară Iisus Să ascunse, și eși den besearecă, trecând pren
mijlocul lor, și trecu așia. Hristos, orbul den născută îl vindecă sâmbătă.
Carele să pritci mult cu fariseii. Îl lăpădară afară den săbor. Hristos dă
lumină de vecie. Trecând derept aceaia, văzu pre un om orbu den naștere. Şi
întrebară pre El ucenicii Lui zicând: Învățătoriule, cine au greșit, acesta, au
părinții lui, ca să nască orbu? Răspunse Iisus: Nece acesta au greșit, nece
părinții lui, să nască orbu, ce ca să să arate lucrul lui Dumnezău în el. Mie să
cade a lucra lucrurele Celuia ce M-au tremes, până iaste zuo; veni-va noaptea,
când nime nu poate lucra. Pînă voiu fi în lume, lumină sânt lumii. Aceastea
zicând scuepi la pământ, și feace tină den scuepitură, și unse cu tină ochii
orbului. Şi zise lui: Pasă de-ți spală ochii în lacul lui Siluoam (ce să chiamă
de veri tlâcui "trimes"). Mearse și să spălă și veni văzând. Iară vecinii și
ceia ce-l văzuse și mai înainte că era orbu zicea: Au nu e acesta carele șădea
și cerea? Alții zicea că acesta iaste, dară alții că-i samănă lui. El zicea că
"eu-s acela". Zisără derept aceaia lui: Cum ți s-au deșchis ochii? Răspunse
acela și zise: Un om, ce-L chiamă Iisus, tină făcu și-mi unse cu aceaia ochii
mei și-mi zise: Pasă la lacul lui Siluam și-ți spală ochii. Şi deaca merșu și-mi
spălaiu ochii, văzuiu. Zisără-i derept aceaia lui: Unde iaste Acela? Zise: Nu
știu. Adusără pre el către farisei, pre acela carele era mainte orbu. Şi era
sâmbătă, când făcu Iisus tină și-i dișchisease ochii lui. Şi iară-l întrebară
fariseii cum i s-au deșchis ochii; el zise lor: Tină puse la ochii miei, și mă
spălaiu și văz. Zisără unii den farisei: Acest om nu e de la Dumnezău, că
sâmbăta nu ține. Alții zicea: Cum poate om păcătos face seamne ca aceastea? Şi
era sfadă într-înși. Zisără orbului iarăși: Tu ce zici de El, că-ți deșchise
ochii tăi? Iară el zise: Prorocu-i. Şi nu crezură jidovii de elu c-au vrut fi
orb și veade, până nu chemară părinții lui, a celuia ce i să deșchisease ochii.
Şi întrebară pre ei, zicând: Acesta iaste feciorul vostru carele voi ziceați
c-au născut orbu? Dar cum veade acum? Răspunsără lor părinții lui și zisără:
Ştim că acesta iaste feciorul nostru, și c-au născut orb. Iară cum veade acum,
nu știm; sau cine i-au deșchis ochii lui, noi nu știm. Însuși destul mare-i, pre
el întrebați, însuși de sine să grăiască. Aceastea zisără părinții lui, că să
temea de jidovi, că iată rânduisă jidovii că varecine va mărturisi de Hristos,
să-l leapede den sinagoga. Derept aceasta zisără părinții lui, că "destulu-i de
mare, pre el întrebați". Deci chemară și a doao oră pre omul carele era orb și
zisără lui: Dă slavă lui Dumnezău. Noi știm că omul acesta iaste păcătos.
Răspunse derept aceea acela și zise: Să-i păcătos eu nu știu; una știu: că fiind
orb, acum văz. Şi iară zisără lui: Ce-ți făcu ție? Cum deșchise ochii tăi?
Răspunse lor: Iată spuș voao și nu auzit; că ce veți iară să mai auziți, doară
și voi veți să fiți Lui ucenici? Deacii-l ocărîră pre el și zisără: Tu vei fi
ucenic Aceluia, iară noi lui Moisi sântem ucenici. Noi știm că lui Moisi au
grăit Dumnezău, iară pre Acesta nu știm de unde iaste. Răspunse omul și zise
lor: Aceasta iaste minune, că voi nu știți de unde iaste, și-mi deșchise ochii
miei. Iară știm că pre păcătoși Dumnezău nu-i aude; ce cine iaste cinstitoriu
pre Dumnezău, și voia Lui face, pre acesta-l aude. Den veac nu s-au auzit să
deșchiză cineva ochii orbului den naștere. Să n-ară fi Acesta de la Dumnezău,
n-ară putea face nemică. Răspunsără și zisără lui: Tu în păcate ai născut tot,
și tu înveți pre noi? Şi-l scoaseră pre el afară. Auzi Iisus că l-au scos afară,
și aflând pre el, zise lui: Tu crezi în Fiiul lui Dumnezău? Răspunse acela și
zise: Cine iaste, Doamne, să crez în El? Zise derept aceaia Iisus lui:
Văzutu-L-ai și care grăiaște cu tine, Acela iaste. El zise: Crez, Doamne, și să
închină Lui. Şi zise Iisus: Venit-am să fac giudecată în lumea acesta: ca ceia
ce nu văd să vază, și ceia ce văd orbi să fie. Şi auziră den farisei aceastea,
carii era cu El, și zisără Lui: Au doară și noi orbi sântem? Zise Iisus lor: Să
ați fi orbi, n-ați avea păcate, iară acum ziceți că vedem; derept aceaia păcatul
vostru rămâne. Farisei păstori răi. Iară Hristos cu multe tării arată că-i
păstor bun. Pentr-aceaia să scorneaște sfadă. Rădică pietri să dea în Hristos.
Vrea să-L prinză. Hristos Să deade în laturi. Adevăr, adevăr zic voao, cela ce
nu întră pre ușă în staolul oilor, ce va întra pre aiurea, acela fur iaste și
tîlhariu. Iară cela ce întră pre ușă, păstoriu iaste oilor. Acestuia ușariul va
deșchide, și oile glasul lui aud, și ale lui oile chiamă pre nume, și le duce
pre iale. Şi când scoate oile lui, înaintea lor mearge, și oile după el mergu,
că cunoscu glasul lui. Iară după cel strein nu mergu, ce fug de la el: căce nu
cunoscu glasul streinilor. Pilda aceasta zise lor Iisus, iară ei nu înțeleaseră
ce ară fi aceala carele grăiia lor. Zise derept aceaia iară Iisus lor: Adevăr,
adevăr zic voao, că Eu sânt ușa oilor. Toți carii au venit mainte de Mine, furi
și tîlhari sânt, ce nu ascultară pre ei oile. Eu sânt ușa: pren Mine să va întra
cineva, mântui-să-va, și va întra și va eși, și pășune va afla. Furul nu vine ce
numai să fure și să giunghe și să piarză oile; Eu veniiu viiață să aibă, și mai
mult să aibă. Eu sânt păstoriul cel bun; păstoriul cel bun viiața sa pune pentru
oi. Iară cel năemit și care nu iaste păstoriu, a căruia nu sânt oile a lui,
văzând lupul viind, lasă oile și fuge și lupul le răpeaște și răspîndeaște oile.
Iară năimitul fuge, căce iaste năemit și nu-i iaste lui grijă de oi. Eu sânt
păstoriul cel bun, și cunoscu pre ale Meale, și Mă cunoscu de ale Meale, cum Mă
cunoaște pre Mine Tatăl și Eu cunoscu pre Tatăl. Şi viiața mea Eu puiu pentru
oi. Şi alte oi încă am, care nu sânt den staulul acesta, și acealea mi să cade a
le aduce și glasul Mieu vor auzi și va fi o turmă și un păstoriu. Derept aceasta
Mă iubeaște pre Mine Tatăl, că Eu voiu pune viiața Mea ca iară să o iau pre ia.
Nime nu o va lua de la Mine, ce Eu puiu pre ia, de Mineși, că puteare am a o
pune pre ia, și puteare am iară a lua pre ia; aceasta poruncă am luat de la
Tatăl Mieu. Şi iară fu sfadă în jidovi pentru cuvintele aceastea. Că zicea mulți
dentr-înși: Drac arе și nu-Şi e în fire. Că ce ascultați pre El? Alții zicea:
Aceastea cuvinte nu-s den om îndrăcit; au doară poate dracul să deșchiză ochii
orbului? Fu în Ierosalim sărbătoarea înnoirei besearecii, și era iarnă. Şi îmbla
Iisus în besearecă, în târnațul lui Solomon. Şi luară împregiur pre El jidovii,
și zisără Lui: Până când vei ținea în îndoire sufletele noastre? Să ești Tu
Hristos, spune noao aiave. Răspunse lor Iisus, zise: Spus-am voao și nu
creadeți: faptele carele Eu fac în numele Tatălui Mieu, aceasta mărturisescu de
Mine. Cе voi nu creadeți, că nu sînteți de oile Meale, cum v-am zis voao. Oile
Meale glasul Mieu aud, și Eu cunoscu pre iale, și vin după Mine. Şi Eu voiu da
lor viiața veacului, și nu vor peri în veac, și nu le va răpi nime pre iale den
Mîna mea. Tatăl Mieu, carele mi le deade, mai mare de toți iaste; și nime nu
poate răpi pre iale den Mîna Tatălui Mieu. Eu și Tatăl Mieu unul sântem. Şi
luară iară pietri jidovii, să-L omoară pre El. Răspunse lor Iisus: Multe lucrure
bune arătaiu voao de la Tatăl Mieu, pentru carele de acealea veți să Mă ucideți
cu pietri. Răspunsără Lui jidovii, zicând: Pentru lucrul bun nu aruncăm pietri
spre Tine, ce pentru hula, că Tu fiind om, faci-te Dumnezău. Răspunse lor Iisus:
Au nu iaste scris în leagea voastră "Eu ziș Dumnezăi sânteți"? Să zise acestora
Dumnezei, cătră carii cuvântul lui Dumnezău fu, și nu să putea slăbi Scriptura.
Pre Mine carele Tatăl M-au sfințit și M-au trimes în lume, voi ziceți că
hulescu, căce ziș că Fiiul lui Dumnezău sânt? Să nu voiu face faptele Tatălui
Mieu, nu-Mi creadeți Mie. Iară de fac, să și nu creadeți Mie, faptelor creadeți,
ca să înțeleageți și să creadeți că Tatălu-i în Mine și Eu în El. Şi iară vrea
pre El să-L prinză, ce eși den mânile lor. Şi mearse iară de ceaia parte de
Iordan, în locul unde era Ioan întăiu botezând, și rămase acolo. Şi mulți veniia
cătră El, și zicea că Ioan n-au făcut nece un sămnu, că toate câte zisease Ioan
de Acesta adevărate au fost. Şi crezură acolea mulți întru El. Hristos Să arătă
pre Sine. Hristos e viiață și înviere. Lazăr muri. Îngropară-l. Învise-l.
Sfătuescu-să popii cei mai marii. Caiafa. Unul pentru mulți să-L omoară.
Porunciră să-L prinză. Era bolind un om, numele-i Lazăr, den Vitaniia, den satul
Marii și a Martei, surorile lui. (Şi era Maria aceaia carea unsease Domnul cu
mir și ștersease picioarele Lui cu părul ei, al căriia frate Lazăr boliia.) Şi
trimeaseră surorile la El, zicând: Doamne, iată cela ce iubiiai boleaște. Auzind
aceasta Iisus zise: Aceasta boală nu iaste cătră moarte, ce pentru slava lui
Dumnezău, ca să Să slăvească Fiiul lui Dumnezău pentru ia. Că iubiia Iisus pre
Marta și pre sora ei și pre Lazăr. Şi cum auzi că boleaște, mase acolea doao
zile, în care loc era. După aceaia zise ucenicilor: blămați în Iudea iară.
Zisără Lui ucenicii: Învățătoriule, acum vrea să te ucigă cu pietri jidovii și
iară mergi acolo? Răspunse Iisus: Au nu sunt douăsprăzeace ceasure în zi? Şi
cine îmblă zuoa nu să va poticni, căce veade lumina lumii ceștiia. Iară cine
îmblă noaptea, poticni-să-va, căce lumină nu iaste în ia. Aceastea zise și după
aceia zise lor: Lazăr, priiatenul nostru, doarme; ce voiu mearge să-l deștept
pre el. Şi zisără ucenicii Lui: Doamne, să doarme, măntui-să-va. Aceasta zise
Iisus de moartea lui, iară lor le părea că de adurmirea somnului zice. Atuncea
zise Iisus lor: Aiave, Lazăr au murit. Şi mă bucur pentru voi (ca să creadeți)
că n-am fost acolo, ca să meargem la el. Zise derept aceaia Toma, carele să
cheamă "geamăn", soțiilor lui ucenicilor: Să meaergem și noi, să murim cu el.
Derept aceaia mearse Iisus, află pre el de patru zile zăcând în mormânt. Şi era
Vitania aproape de Ierosalim, ca cincisprăzeace stadii (Alergături). Şi mulți
den jidovi venise la Marta și la Mariia ca să le mângîie pre iale de fratele
lor. Iară Marta când auzi că Iisus vine, mearse-i înainte, iară Maria șădea
acasă. Şi zise Marta cătră Iisus: Doamne, să ai fi fost acicea, fratele mieu
n-ară fi mort. Ce și acum știu că măcar ce vei ceare de la Dumnezău da-Ți-va
Ție. Zise Iisus ei: Scula-să-va fratele tău. Zise Lui Marta: știu că să va scula
în înviere, la zuoa de apoi. Zise Iisus ei: Eu sânt înviere și viiață: cela ce
va creade în Mine să va și muri viia-va. Şi tot cela ce e viu și creade întru
Mine, nu va muri în veac. Crezi aceasta? Zise lui: Crez, Doamne, eu crez că Tu
ești Hristos, Fiiul lui Dumnezău care era venitor pre lume. Şi aceasta zicând,
mearse și chemă pre Maria, sora ei, în taină, zicând: Învățătoriul au venit și
te chiamă. Ia, cum auzi, să sculă în grabă și mearse la El. (Încă nu era venit
Iisus în sat, ce era în locul unde-L tîmpină pre El Marta.) Iară jidovii carii
era cu ia acasă, și mângîia pre ia, văzând pre Maria că să sculă curund și eși,
mearsără după ia, zicând că mearge la mormânt, să plîngă acolo. Iară Maria, cum
veni unde era Iisus, văzând pre El, căzu la picioarele Lui: Doamne, să ai fi
fost acicea, n-ară fi mort fratele mieu. Iisus văzând pre ia plîngând, și
jidovii carii venise cu ia, Să porni în duh și Să turbură în Sine. Şi zise: Unde
ați pus pre el? Zisără Lui: Doamne, vino și vezi. Lăcrămă Iisus. Zisără derept
aceaia jidovii: Iată cum iubiia pre el. Iară unii dentr-înșii zisără: Au nu
poate Acesta, carele deșchise ochii orbului, să facă și pre acesta ca să nu
moară? Iisus, iară turburându-Să în Sine, mearse la mormânt, că era peșteră și
piatră era pusă spre ia. Zise Iisus: Luați piatra. Zise Lui sora celui mort,
Marta: Doamne, pute, că-i de a patra zi. Zise Iisus: Au n-am zis ție că, de vei
creade, vedea-vei slava lui Dumnezău? Şi luară piatra de pre loc unde era pus
mortul, iară Iisus, rădicând ochii în sus, zise: Părinte, har Ție dau, că M-ai
ascultatu. Iară Eu știiam că în toată vreamia Mă veri asculta; ce pentru
mulțimea carea stă împregiur ziș aceasta, ca să crează că Tu M-ai tremes. Şi
aceastea zicând, cu glas mare strigă: Lazăre, vino afară. Atunci care murise
eși, de mîini și de picioare înfășurat, și fața lui cu măhram legată. Zise Iisus
lor: Dezlegați pre el, și-l lăsați să meargă. Şi mulți den jidovi carii venise
la Mariia, și văzând cealea ce făcu Iisus, crezu întru El. Iară unii dentru ei
mearseră la farisei și spusără lor cealea ce făcu Iisus. Adunară mai marii
popilor și fariseii săbor și zicea: Ce vom face? Că acest om multe seamne face.
Să vom lăsa pre El așa, toți vor creade în El și vor veni rimleanii și ne vor
lua și locul și neamul nostru. Iară unul dentr-înși, Caiafa, popa cel mai mare
într-acest an, zise lor: voi nu știți nemică. Nece gîndiți că mai bine iaste ca
să moară un om pentru oameni și să nu piiară toată ruda. Iară aceasta nu zicea
den eluși, ce fiind într-acel an popă mai mare, proroci că Iisus va muri pentru
ruda aceaia. Şi nu numai pentru acea rudă, ce ca și fiii lui Dumnezău cei
răsipiți să-i strîngă într-una. Deacii dentr-acea zi să sfătuia împreună să
omoare pre el. Iară Iisus de-acii nu îmbla la arătare între jidovi, ce mearse
de-acolea într-un ținut aproape de pustie, într-un oraș ce să chiema Efraim, și
acolo lăcuiia cu ucenicii Lui. Iară era aproape Paștile jidovilor și să suiră
mulți în Ierosalim, dentr-acel ținut, înaintea Paștelor, ca să să curățească pre
ei. Şi căuta pre Iisus, și zicea unii cu alalți stând în besearecă: Ce vă pare
voao, au nu va veni la praznic? Ce dedease mai marii popilor și fariseii
poruncă, ca de-L va ști cineva unde iaste, să spue ca să prinză pre El. Lui
Hristos cinând la Lazăr, unse-i Mariia picioarele. Ponosluiia-i Iuda. Hristos o
mântuiaște. Popii vor să omoară pre Lazăr. Hristos venind în Ierosalim. Esu-i
înainte. Grecii pohtescu să-L vază pre El. Mai marii oamenilor cred în El și
nu-L mărturisesc de frică. Îndeamnă-i la credință. Iară Iisus, cu șase zile
mainte de Paști, veni în Vitaniia, unde era Lazăr cela ce murise, pre carele-l
îmvise den morți. Şi-i făcură cină acolo, și Marta slujia, iară Lazăr era unul
den ceia ce șădea cu El. Iară Mariia, luând o litră (un font) de nardos topit,
de mult preț, unse picioarele lui Iisus și ștearse cu părul ei picioarele Lui,
iară casa să împlu de mirosala mirului. Zise drept aceaia unul den ucenicii lui,
Iuda Iscarioteanul, feciorul lui Simon, carele vrea pre El să-L vânză. Derept ce
acesta mir nu să vându în trei sute de bani, și să să dea surumanilor? Zise
aceasta, nu c-arе avea grijă el de surumani, ce căce era fur, și punga era la
el, și ce băga în ia purta. Şi zise Iisus: Lasă-o, că pre zuoa îngrupării Meale
țânut-au aceasta. Pre surumani în toată vreamea aveți cu voi, iară pre Mine nu
Mă aveți în toată vreamea. Înțelease derept aceaia mulțime multă den jidovi că
El ară fi acolea, și veniră nu derept Iisus numai, ce ca să vază și pre Lazăr,
care-l învise den morți. Că să sfătuise mai marii popilor ca și pre Lazăr să-l
omoare. Căce mulți pentru el mergea den jidovi, și credea în Iisus. A doao zi
mulțimea multă carea venise la praznic, auzind că vine Iisus în Ierosalim. Luară
stîlpări de finic și eșiră în tîmpinarea Lui și striga: Osanna, blagoslovit Cela
ce vine întru numele Domnului, Craiul lui Israil. Iară aflând Iisus un asin,
șăzu spre el, cum iaste scris. "Nu te teame, fata Sionului, iată Craiul tău
vine, șăzând spre mânzul asinei." Iară aceastea nu le înțeleaseră ucenicii lui
Hristos, ce când Să proslăvi Iisus, atunce-și adusără aminte că aceastea era
despre El scrise, și aceastea făcură Lui. Şi mărturisiia mulțimea carea era cu
El că pre Lazăr l-au chemat den mormânt, și-au învins pre el den morți. Derept
aceasta-L și tâmpină pre El mulțimea, că auziia de El c-au făcut acest sămnu.
Iară fariseii zisără între eiși: vedeți că noi nu folosim nemică; iată, lumea
toată după El mearge. Şi era unii greci, den carii să suise ca să să roage în
praznic. Aceștea să apropiară de Filip carele era den Vitsaia Galileei, și
rugară pre el, zicând: Doamne, vom să vedem pre Iisus. Veni Filip și zise lui
Andreiu, iară Andreiu și Filip spusără lui Iisus. Iară Iisus răspunse lor
zicând: Veni ceasul ca să Să proslăvască Fiiul omenesc. Adevăr, adevăr zic voao
de nu va grăunțul de grâu putredzi deaca cade la pământ, numai însuși rămâne;
iară de va putredzi, alt rod va aduce. Cela ce iubeaște sufletul lui, piiarde
pre el, și cela ce uraște sufletul lui în lumea aceasta, în viiața veacilor
păzeaște pre el. Cine-Mi slujeaște Mie, după Mine să vie, și unde voiu fi Eu,
acolo și sluga Mea va fi și cine-Mi sluji Mie, cinsti-l-va pre el Tatăl. Acum
sufletul Mieu să turbură, și ce voiu zice? Părinte, mântuiaște-Mă de acest ceas,
ce derept aceasta am venit spre ceasul acesta. Părinte, proslăveaște numele Tău.
Veni glas den ceriu zicând: Proslăvitu-l-am și iară-l voiu proslăvi. Iară
nărodul carele sta și auzise zicea: Tunet fu, Alții zisără: îngerul grăi Lui.
Răspunse Iisus și zise: Nu pentru mine fu glasul acesta, ce pentru voi. Acum
iaste giudecata lumii aceștiia, acum craiul lumii aceștiia să va scoate afară.
Şi Eu să Mă voiu înălța de pre pământ, pre toți voiu trage cătră Mine. (Iară
aceastea zise sămnând cu ce moarte-i era a muri.) Răspunse-i Lui nărodul: Noi am
auzit den leage că Hristos va rămâne în veaci. Şi cum zici Tu că să cade să Se
înalțe Fiiul omenesc? Cine iaste acesta Fiiul omenesc? Zise derept aceia Iisus
lor: Încă puținea vreame lumina cu voi iaste; îmblați până aveți lumină, ca
întunearecul pre voi să nu vă cuprinză și cela ce îmblă în tunearec nu știe unde
mearge. Până aveți lumină, creadeți în lumină ca să fiți fiii luminii, aceastea
grăi Iisus și mergând, să ascunse de ei. Iară aceastea seamne făcând înaintea
lor, nu credea întru El. Ca cuvântul Isaii prorocul să să împle, carele zise:
Doamne, cine crezu auzului nostru, și brațul Domnului cui s-au arătat? Derept
aceasta nu putură creade; că iară au zis Isaia. Orbit-au ochii lor, și s-au
întărit inima lor, să nu vază cu ochii, și să nu înțeleagă cu inima și să să
întoarne, și să-i vindec pre ei. Aceastea zise Isaiia, când văzu slava Lui și
grăi de El. Pentr-acea den boiari încă mulți crezură în El; iară pentru farisei
nu mărturisiia, ca să nu fie scoși den sinagoga. Că iubiia slava oamenilor, mai
vârtos decât lauda lui Dumnezău. Iisus într-aceaia strigă și zise: Cela cе
creade întru Mine, nu creade întru Mine, cе întru Cela cе M-au trimes. Și cela
cе veade pe Mine, veade pre Cela cе M-au trimes. Eu lumină în lume veniiu, ca
tot cine va creade întru Mine, să nu rămîie întru întunearec. Şi să va asculta
cineva cuvintele Meale, și nu va creade, Eu nu voiu giudeca pre el, că n-am
venit să giudec lumea, ce ca să mântuiescu lumea. Cela ce să lapădă de Mine și
nu priimeaște cuvintele Meale, iaste cine giudeca pre el; cuvântul carele am
zis, acela va giudeca pre el, la zuoa de apoi. Că eu de Mineși n-am grăit; ce
carele M-au trimes, Tatăl, El Mi-au poruncit ce să zic și ce să grăescu. Şi știu
că porunca lui, viiața veacului iaste; pentr-acea, cealea ce grăescu Eu, cum
Mi-au zis Mie Tatăl, așa grăescu. Hristos sculându-Să de la cină. Învățându-i
pre smerenie, spală picioarele ucenicilor. Pre Iuda vânzătoriul. Cu seamnu-l
arată. Dragostea frățească. Dă înainte. Spune lui Pătru că-L va tăgădui. Iară
mainte de praznicul Paștilor, știind Iisus că I-au venit ceasul ca să treacă den
lumea aceasta la Tatăl, iubind pre ai lui carii era în lume, până la sfârșit
iubi pre ei. Şi după cină fiind (diavolul întră întru inima Iudei a lui Simon
den Scariot, ca să vânză pre El). Ştiind Iisus că toate I-au dat Lui Tatăl în
mână, și că El de la Dumnezău au eșit și cătră Dumnezău mearge. Scula-Să de la
cină, și-Şi puse tâmbariul, și, luând ștergătoriul, Să încinse. După aceaia pusă
apă în spălătoare, și începu a spăla picioarele ucenicilor și a ștearge cu
ștergătoarea ce era încins. Şi veni cătră Simon Pătru, care zise lui: Doamne, Tu
să-mi speli picioarele? Răspunse Iisus și zise lui: Ce fac Eu tu nu știi acum,
iară vei înțeleage după aceasta. Zise Pătru Lui: Nu vei spăla picioarele meale
în veac. Răspunse Iisus lui: Să nu voiu spăla pre tine, n-ai parte cu Mine. Zise
Lui, Simon Pătru: Doamne, nu picioarele meale numai, ce și mîinile și capul.
Zise Iisus lui: Aceluia ce-i spălat nu trebuiaște să-l spăl, numai picioarele,
că iaste tot curat; și voi sânteți curați, ce nu toți. Că știia pre cela ce
vindea pre El. Derept aceasta zise: Nu toți curați sânteți. Deaca spălă
picioarele lor, și-Şi luo veșmântul Lui, și șăzând iară, zise lor: Înțeleageți
ce făcuiu voao? Voi pre Mine Mă chemați, Învățătoriu, Doamne; și bine ziceți, că
așa sânt. Derept acea, spălaiu Eu voao picioarele, Domnu și Învățătoriu fiind,
și voi deatori sânteți unul altul să spălați picioarele. Că pildă dediu voao, ca
cum făcuiu Eu voao, și voi să faceți. Adevăr, adevăr grăescu voao, nu iaste
sluga mai mare decât domnu-său, nece solul mai mare decât cela ce l-au trimes
pre el. De știți aceastea, fericiți veți fi și să le veți face. Nu de voi toți
zic: Eu știu pre ceia ce i-am ales, ce cade-să să să împle Scriptura, "cela ce
mâncă cu Mine pâine, rădică spre Mine călcîiul lui". Deci acum zic voao, până
n-au fost, ca când vor fi, să creadeți că Eu sânt acela. Adevăr, adevăr grăescu
voao, cine va priimi pre carele voiu trimite, pre Mine priimeaște, iară cela ce
priimeaște pre Mine, priimeaște pre Cela ce M-au trimes. Aceastea zicând, Iisus
Să turbură în duh, și mărturisi și zise: Adevăr, adevăr zic voao că unul den voi
Mă va vinde. Şi era unul den ucenicii Lui șăzând în sînul lui Iisus, pre carele
iubiia Iisus. Şi-l îndemnă Simon Pătru să întreabe, oare cine va fi de carele
zice. Iară el să lipi de pieptul lui Iisus și zise: Doamne, cine iaste? Răspunse
Iisus: Acela iaste, căruia Eu o bucată întinsă îi voiu da. Şi întingând pâinea,
deade Iudei a lui Simon den Scariot. Şi după ce luo bucata, atuncea întră întru
el Satana. Zise într-aceaia Iisus lui: Ce vei să faci, fă curând. Iară aceasta
nime nu știia den ceia ce ședea, pentru ce-i zice lui. Iară unora le părea,
pentru că punga era la Iuda, că-i zice lui Iisus. Cumpără de care ne trebuescu
la praznic, sau săracilor să dea ceva. Iară el luând îmbucătura aceaia,
numaidecât eși, și era noapte. Iară deaca eși, zise Iisus: Acuma să proslăveaște
Fiiul omenesc și Dumnezău Să proslăveaște întru El. Iară deaca să proslăveaște
Dumnezău întru El, și Dumnezău proslăvi-va pre El întru Sineși acumuși
proslăveaște pre El. Fiilor, încă puținel cu voi sânt: căuta-Mă-veți, și cum am
zis jidovilor, că unde voiu mearge Eu, voi nu puteți veni, așa zic și voao acum.
Poruncă noao, dau voao, ca să vă iubiți unul cu alalt, cum iubiiu Eu pre voi, ca
și voi să vă iubiți unul cu alt. Pre aceasta vor cunoaște toți că sânteți ai
Miei ucenici, de veți avea dragoste unul către alalt. Zise Lui, Simon Pătru:
Doamne, unde vei mearge? Răspunse Iisus lui: Unde mergu, nu poți veni acum după
Mine, iară mai apoi vei veni după Mine. Zise Lui Pătru: Doamne, pentu ce nu
pociu mearge după Tine acum? Sufletul mieu pentru Tine voiu pune. Răspunse Iisus
lui: Sufletul tău pentru Mine să pui? Adevăr, adevăr zic ție, nu va cânta
cocoșul, până nu te vei lăpăda de Mine de trei ori. Mângâie ucenicii Lui.
Dumnezeirea și roada morții Lui spune. Mângâietoriul Duhul sfânt le făgăduiaște.
Faptele Lui le scrie și pacea Lui le făgăduiaște. Să nu să turbure inima
voastră, creadeți în Dumnezău și întru Mine creadeți. În casa Tatălui Mieu,
sălașuri multe sânt, iară să nu, vrut-am spune voao. Mearge-voiu să gătescu loc
voao; și voiu mearge și voiu găti voao loc, iară voiu veni și voiu lua pre voi
la Mine, ca unde voiu fi Eu și voi să fiți. Şi unde mergu Eu știți, și calea
știți. Zise Lui Toma: Doamne, nu știm unde mergi; și cum să putem ști calea?
Zise Iisus lui: Eu sânt calea și dereptatea și viiața; nime nu va veni la Tatăl,
fără numai pren Mine. Să ați cunoaște pre Mine, și pre Tatăl Mieu ați cunoaște
și iată acum cunoașteți pre El și știți pre El. Zise Lui, Filip: Doamne, arată
noao pre Tatăl și ne va agiunge noao. Zise Iisus lui: Atîtă vreame cu voi sânt,
și nu Mă cunoști pre Mine, Filippe? Cela ce veade pre Mine veade pre Tatăl, și
cum zici tu "arată noao pre Tatăl"? Nu crezi că Eu întru Tatăl și Tatăl întru
Mine iaste. Cuvintele carele grăescu Eu voao, de la Mine nu grăescu, iară Tatăl
cela ce lăcuiaște întru Mine, acela face faptele. Creadeți-Mi că Eu-s întru
Tatăl, și Tatăl întru Mine; iară să nu, pentru acealea fapte creadeți-Mi.
Adevăr, adevăr zic voao, cela ce creade întru Mine, faptele carele Eu fac, și
acela va face și mai mari de aceastea va face, că Eu cătră Tatăl Mieu merg. Şi
măcar ce veți ceare întru numele Mieu, aceaia voiu face, ca să Să slăvească
Tatăl întru Fiiul. Au ce veți ceare întru numele Mieu, Eu voiu face. Deaca Mă
iubiți pre Mine, poruncile Meale țineți. Iară Eu voiu ruga pre Tatăl, și alt
Mângâietoriu va da voao, ca să rămâe cu voi în veac. Duhul dereptății, care
lumea nu-L poate priimi, căce nu-L veade pre El, nece cunoaște pre El; iară voi
cunoașteți pre El, că la voi lăcuiaște, și întru voi va fi. Nu voiu lăsa pre voi
săraci, veni-voiu cătră voi. Încă puținel, și lumea de-acii nu Mă va vedea, iară
voi Mă veți vedea, căce Eu viez și voi veți viia. Într-aceaia zi înțeleage-veți
voi că Eu-s în Tatăl Mieu, și voi întru Mine, și Eu întru voi. Cela ce ști
poruncile Meale, și le ține, acela iaste carele Mă iubeaște; iară cela ce Mă
iubeaște, iubi-să-va de Tatăl Mieu; și Eu voiu iubi pre el, și Mă voiu arăta lui
pre Mine. Zise Lui, Iuda, nu cel den Scariot: Doamne, că noao vei să Te arăți
pre Tine și nu lumii? Răspunse Iisus și zise lui: Să mă iubeaște cineva,
cuvântul Mieu ține, și Tatăl Mieu iubeaște pre el și cătră el vom veni și sălaș
la el face-vom. Cela ce nu Mă iubeaște, cuvintele Meale nu le ține, și cuvântul
carele auziți, nu iaste al Mieu, ce al Tatălui celuia ce M-au trimes. Aceastea
grăiiu voao, la voi lăcuind. Iară Mângâietoriul Duhul cel sfânt, carele va
trimite Tatăl, întru numele Mieu, acela pre voi va învăța toate și va aduce
aminte voao de toate care am zis voao. Pace las voao, pacea Mea dau voao, nu cum
dă lumea dau eu voao. Să nu se turbure inima voastră, nece să să sparie.
Auzit-ați că Eu am zis voao "mearge-voiu și voiu veni cătră voi”. De M-ați iubi,
v-ați bucura, căce am zis mergu cătră Tatăl că Tatăl Mieu mai mare de Mine
iaste. Şi acum ziș voao, mainte de ce ară fi, când vor fi să creadeți. Că nu
voiu grăi de-acum cu voi mult, c-au venit craiul lumii aceștiia și întru Mine
n-arе nemică. Ce ca să înțeleagă lumea că iubescu pre Tatăl și cum Mi-au
poruncit Mie Tatăl, așia fac. Sculați-vă să meargem de-acicea. Buciumul și
vițele viei asamănă-să. Arată cum va face rod ucenicii. Dă-le înainte dragostea
frățească. La răbdare în nevoi, cu pilda Lui îi îndeamnă. Eu sânt buciumul viței
cel adevărat, și Tatăl Mieu lucrătoriul iaste. Toată vița carea nu aduce în Mine
rod o ia și toată carea aduce rod curățeaște-o, ca mai mult rod să aducă. Iaca
voi curați sânteți, pentru cuvântul care am grăit voao. Lăcuiți întru Mine și Eu
întru voi; cum nu poate vița a aduce rod de iași, de nu va fi bucium, așa nece
voi, să nu veți rămânea întru Mine. Eu sânt buciumul, voi vițele; carele
lăcuiaște întru Mine și Eu întru El, acesta aduce rod mult, că fără de Mine nu
puteți face nemică. Să n-ară lăcui cineva întru Mine, lăpăda-să-va afară și
numaidecât usca-să-va ca vița, și le adună pre iale și în foc le aruncă și ardu.
Să veți rămânea în Mine și graiurile Meale întru voi vor rămânea, măcar ce veți
vrea, ceareți, și fi-va voao. Întru aceasta S-au proslăvit Tatăl Mieu, ca rod
mult să aduceți și să fiți Mie ucenici. Cum Mă iubi pre mine Tatăl, așa și Eu
iubesc pre voi; lăcuiți în aceaia dragoste a Mea. Să veți ținea poruncile Meale,
rămânea-veți întru dragostea mea, cum și Eu poruncile Tatălui Mieu am țînut, și
rămân în dragostea lui. Aceastea grăiiu voao, ca bucuriia Mea întru voi să
rămîie, și bucuriia voastră să să împle. Aceasta iaste porunca Mea, ca să vă
iubiți unul cu alalt, cum v-am iubit pre voi. Mai mare de aceasta dragoste nime
nu arе, ca să pue cineva sufletul pentru priiatinul lui. Voi priiatinii Miei
veți fi, să veți face cât am poruncit voao. De acum nu zic voao slugi, căce
sluga nu ști ce face domnu-său, iară voao vă ziș soți, că toate ceale de am
auzit de la Tatăl Mieu am arătat voao. Nu voi pre Mine ați ales, ce Eu am ales
pre voi și am rânduit pre voi, ca să meargeți și rod să aduceți și rodul vostru
va rămânea și au ce veți ceare de la Tatăl, întru numele Mieu, da-va voao.
Aceastea poruncesc voao, ca să vă iubiți unul cu alalt. Să vă urăște pre voi
lumea, știți că pre Mine mainte de voi M-au urît. Să ați fi den lume, lumea
și-ară iubi ai ei, iară că ce nu sânteți den lume, ce Eu am ales pre voi den
lume, derept aceasta uraște pre voi lumea. Aduceți-vă aminte de cuvântul carele
Eu am zis voao, nu iaste sluga mai mare decât domnu-său; să Mă goniră pre Mine,
și pre voi vor goni; să păziră cuvântul Mieu, și al vostru vor păzi. Ce aceastea
toate vor face voao pentru numele Mieu, că n-au cunoscut pre Cela ce M-au tremes
pre Mine. Să n-aș fi venit și n-aș fi grăit lor, păcat n-arе avea, iară acum
n-au cu ce să mântui de păcatul lor. Cela ce uraște pre Mine și pre Tatăl Mieu
uraște. De n-aș fi făcut lucrure întru ei, care nime altul nu făcu, păcat n-arе
avea; iară acum și văzură, și Mă urâră și pre Mine și pre Tatăl Mieu. Ce să cade
să să împle cuvântul carele e scris în leagea lor, că mă urâră în deșert. Iară
când va veni Mângâietoriul carele Eu voiu trimite de la Tatăl, Duhul dereptății
carele de la Tatăl iase, acela mărturiseaște de Mine. Însă și voi mărturisiți,
că de întăiu cu Mine sânteți. Crucea propoveduiaște ucenicilor. Mângâietoriul
făgăduiaște. Faptele Lui le scrie. Scîrbele ucenicilor le asamănă femeii greoae.
Aceaste am grăit voao, ca să nu vă smintiți. Scoate-vor pre voi din sinagoghi.
Ce va veni vreamea ca tot cine va ucide pre voi, le va părea că slujbă fac lui
Dumnezău. Şi aceastea vor face voao, că nu cunoscură pre Tatăl, nece pre Mine.
Că aceastea grăiiu voao, cum când va veni vreamea aceaia, să vă aduceți aminte
de iale, că Eu am zis voao; iară aceastea de întăiu nu ziș voao, căce eram cu
voi. Iară acum mergu cătră Cela ce M-au tremes și nime den voi nu Mă întreabă
"unde mergi". Ce căce grăiiu voao aceastea: întristarea împlu inima voastră. Ce
Eu adevărat zic voao, mai bine iaste voao ca Eu să mergu, că să nu voiu mearge,
Mângâitoriul nu va veni cătră voi, iară să voi mearge, trimeate-voiu pre El
cătră voi. Şi când va veni acela, vădi-va lumea de păcate și de dereptate și de
giudecată. De păcat, pentru că nu cred întru Mine. Iară de dereptate, căce mergu
la Tatăl Mieu și nu Mă veți vedea mai mult pre Mine. Iară de giudecată, căce
craiul lumii aceștiia s-au giudecat. Încă mult am a zice voao, ce acum nu le
puteți purta. Iară când va veni acela, Duhul dreptății, va înderepta pre voi în
toată dereptatea că nu va grăi de la Sine, ce carele arе auzi, grăi-le-va și
cealea ce-s venitoare va vesti voao. Acela Mă proslăveaște, că den al Mieu va
lua și va vesti voao. Toate câte arе Tatăl, ale Meale sânt; derept aceasta ziș
că dentr-al Meu va lua și va vesti voao. Puținel, și nu Mă veți vedea, și iară
puținel, și mă veți vedea, că Eu mergu cătră Tatăl. Şi zîsără unii den ucenicii
Lui, unii către alalți: Ce iaste aceasta carea grăi noao "puținel, și nu Mă veți
vedea, și iară puținel, și Mă veți vedea" și că "Eu mergu la Tatăl"? Zicea
derept aceaia, aceasta iaste că zice "puținel"? Nu știm ce grăiaște. Cunoscând
într-aceaia Iisus că vor să-L întreabe pre El, și zise lor: De aceasta vă
întrebați unul cu alalt, că ziș "puținel și nu Mă veți vedea; și iară puțin și
Mă veți vedea"? Adevăr, adevăr zic voao, că plânge-veți și suspina-veți voi,
iară lumea să va bucura, voi veți fi triști, ce scrâba voastră întoarce-să-va în
bucurie. Muiarea, când naște, dureri arе, c-au venit ceasul ei, iară dacă naște
porobocul, de-acii nu-și mai aduce aminte de dureri, pentru bucurie că născu om
în lume. Deci și voi acum scrâbă aveți, și iarăși voiu vedea pre voi, și să va
bucura inima voastră, și bucuriia voastră nime nu va lua de la voi. Şi în zuoa
aceaia pre Mine nu veți întreba de nemic. Adevăr, adevăr zic voao, că ce veți
ceare de la tatăl întru numele mieu, da-va voao. Pînă acum n-ați cerut nemică
întru numele Mieu; ceareți și veți lua, ca bucuriia voastră să fie deplină.
Aceastea în pilde am grăit voao; veni-va vreamea când de acii nu voi grăi în
pilde voao, ce aiave de Tatăl Mieu voi spune voao. Într-aceaia zi, întru numele
Mieu veți ceare și nu zic voao că Eu voiu ruga Tatăl pentru voi. Că Tatăl
iubeaște pre voi, că voi încă pre Mine m-ați iubit și ați crezut că eu de la
Dumnezău am ieșit. Eșit-am de la Tatăl și veniiu în lume; iară las lumea și
mergu la Tatăl. Zisără Lui ucenicii Lui: Iată acum aiave grăești și nece o pildă
nu zici. Acum știm că știi toate, și nu-Ți trebuiaște Ție ca să Te întreabe
cineva; de aceasta creadem că de la Dumnezău ai eșit. Răspunse Iisus lor: Acum
creadeți? Iaca va veni vreamea, și a venit, în carea vă veți răsfira, carele
cătră ai săi și pre Mine sângur Mă veți lăsa; și nu sânt sângur, că Tatăl cu
Mine iaste. Aceastea grăiiu voao, ca să aveți în Mine pace. În lume scrâbe veți
avea, ce încreadeți-vă că Eu biruii lumea. Roagă-Să Hristos Tatălui Său să-I
arate slava Sa. Roagă-Să pentru apostoli. Şi pentru toată turma credincioșilor.
Aceastea grăi Iisus și rădică ochii Lui la ceriu și zise: Părinte, veni ceasul,
proslăveaște pre Fiiul Tău, cum și Fiiul Tău să Te proslăvească. Cum dedeși Lui
puteare pre tot trupul, ca tot ce ai dat Lui, să le dea lor viiața veacilor.
Iară aceasta iaste viiața veacilor ca să cunoască pre Tine, unul Dumnezău
adevărat, și pre carele ai tremes, Iisus Hristos. Eu te proslăviiu pre pământ;
lucrul am sfârșit carele-Mi dedeși ca să fac. Şi acum, pentr-aceaia,
proslăveaște-Mă Tu, Părinte, la Tine, cu aceaia slavă care avuiu la Tine, mainte
de ce nu fu lumea. Arătaiu numele Tău oamenilor, carii mi i-ai dat Mie aleși den
lume. Ai Tăi era, și Mie i-ai dat, și cuvântul tău păziră. Acu înțăleasără că
toate câte mi-ai dat de la tine sânt. Că cuvintele care-mi dedeși Mie, le dediu
lor și ei le primiră și înțeleasără cu adevărat că de la Tine am eșit, și
crezură că Tu M-ai trimes. Eu pentr-aceia rog; nu pentru lume rog, ce pentru
aceia carii mi i-ai dat Mie, că ai Tăi sânt. Şi ale Meale toate ale Tale sânt,
și ale Tale, ale Meale, și Mă proslăviiu într-înșii. Şi de-acum nu sânt în lume,
iară aceștea în lume sânt, și Eu către tine viiu, Părinte Sfinte, ține pre ei
întru numele Tău, pre care mi i-ai dat Mie, ca să fie unul ca și Noi. Când fuiu
cu ei în lume, Eu țineam pre ei în numele Tău; pre carii-Mi dedeși, păziiu, și
nece unul dentr-înși nu peri, fără numai fiiul perirei, ca să să împle
Scriptura. Iară acum, cătră Tine viiu și aceastea grăesc în lume, ca să aibă
bucuriia Mea deplin întru ei. Eu dediu lor cuvântul Tău, și de lumea urî pre ei,
căce nu era den lume, cum și Eu nu sânt den lume. Nu rog ca să iai pre ei den
lume, ce ca să păzești pre ei de hitleanul. Den lume nu sânt, cum și eu den lume
nu sânt. Sfințeaște pre ei întru dereptatea Ta, cuvântul Tău adevăr iaste. Cum
m-ai trimes pre Mine în lume, așa și Eu tremeș pre ei în lume. Şi pentru ei, Eu
sfințescu pre Mine, ca și aceaia să fie sfințiți în dereptate. Nu pentru aceștea
numai rog, ce și pentru aceia carii vor creade pentru cuvântul lor întru Mine.
Ca toți să fie unul, cum Tu, Părinte, întru Mine și Eu întru Tine; ca și aceaia
întru Noi, unul să fie, ca lumea să crează că Tu M-ai trimes. Şi Eu slava care
Mi-ai dat Mie, dediu lor, ca să fie unul, cum și Noi unul sântem. Eu întru ei,
și Tu în Mine, ca să fie desăvîrșit într-unul și ca să cunoască lumea că Tu M-ai
trimes, și Tu iubești pre ei, cum pre Mine ai iubit. Părinte, carii Mi-ai dat
Mie, voiu ca unde sântu Eu, și aceia să fie cu Mine, ca să vază slava Mea care
Mi-ai dat Mie, că M-ai iubit pre Mine, mainte de începutul lumii. Părinte
dereapte, lumea pre Tine nu cunoscu, iară Eu Te cunoscuiu, și aceștea cunoscură
că Tu M-ai trimes. Şi arătaiu lor numele Tău, și voiu arăta, ca dragostea cu
care M-ai iubit întru ei să fie și Eu întru ei. Hristos vândut de Iuda, cu
putearea lui îi așternu pre pământ. Hristos Îl duc la Anna și la Caiafa. Slugile
batu-L cu toiagele și-L întreabă "Cine Te lovi?" Dau-L lui Pilat. Împărățiia Sa
o arată. Aceastea zicând, Iisus eși cu ucenicii Lui de ceaia parte de pârâul
Chedrului, unde era o grădină, întru carea întră Însuși și ucenicii Lui. Şi
știia Iuda, cela ce-L văndu pre El, locul, căce de multe ori Să aduna Iisus
acolo, cu ucenicii Lui. Derept aceaia Iuda, luond șireagul, și de la mai marii
popilor și de la farisei slugi, veni acolo cu fânare și făclii și cu arme. Iară
Iisus, știind toate care era venitoare spre El, eșind, zise lor: Pe cine
căutați? Răspunsără Lui: Pre Iisus Nazareaninul. Zise Iisus lor: Eu sânt. Şi sta
cu ei și Iuda care vindea pre El. Iară cum zise lor că "Eu sânt", să turnară
înapoi și căzură la pământ. Iarăși întrebă pre ei: Pre cine căutați? Ei zisără:
Pre Iisus Nazarineanul. Răspunse Iisus: Zis-am voao că Eu sânt; să Mă căutați
pre Mine, lăsați pre aceștea să să ducă. Ca să să împle cuvântul carele zisease,
că den carii Mi-ai dat Mie, n-am pierdut dentru ei nece unul. Iară Simon Pătru,
având sabie, scoase-o și lovi pre sluga popei celui mare, și-i tăe lui urechia
cea dereaptă; și era numele slugii Malhuș. Zise într-aceaia Iisus lui Pătru:
Bagă-ți sabiia în teacă; au nu voiu bea păharul carele Mi-au dat Mie Tatăl? Iară
șireagul și miiașul și slugile jidovilor prinsără pre Iisus și-L legară. Şi-L
dusără pre El la Anna întăiu, că era socru Caiafei, carele era popă mai mare
într-acel an, iară el tremease pre El legat la Caiafa, la popa cel mai mare.
Iară Caiafa era carele dedease sfat jidovilor, că mai bine iaste unui om să
moară pentru oameni. Şi meargea după El Simon Pătru și alt ucenic, iară ucenicul
acela era cunoscut popei celui mai mare, și întră împreună cu Iisus, în curtea
popei celui mare. Pătru sta afară la ușă, și eși celalalt ucenic, carele era
cunoscut popei celui mai mare, și zise portăriței, și duse înlăuntru pre Pătru.
Zise derept aceaia lui Pătru slujnica portărița: Au nu ești și tu den ucenicii
acestui om? El zise: Nu sânt. Sta derept aceaia slugile și curteanii carii
făcuseră jăratec, că era frig, și să încălziia; era și Pătru cu ei stând și
încălzindu-să. Iară popa cel mare întrebă pre Iisus de ucenicii Lui și de
învățăturа Lui. Răspunse Iisus lui: Eu aiave am grăit lumii; Eu în toată vreamea
am învățat în sinagoga și în besearecă, unde să aduna den toate laturile
jidovii, și întru ascunsu nu am grăit nemică. Ce Mă întrebi? Întreabă pre ceia
ce au auzit ce am grăit lor. Iată aceștea știu carele am zis Eu. Iară zicând El
aceastea, unul din slugile care sta deade o palmă lui Iisus, zicând: Așa
răspunzi popei celui mare? Răspunse lui Iisus. Să am grăit rău, mărturiseaște de
rău, iară de am grăit bine, ce mă bați? Trimease pre el Anna, la Caiafa, popa
cel mai mare. Era acolo Simon Pătru stând și încălzindu-să. Zisără lui: Au nu
ești și tu den ucenicii Lui? El să lăpădă și zise: Nu sânt. Zise unul den
slugile popii celui mare, frățiia celui de-i tăiase Pătru ureachia: Au nu te-am
văzut eu pre tine, în grădină, cu El? Şi iară să lăpădă Pătru, și atunceași
cîntă cocoșul. Deacii duseră pre Iisus de la Caiafa în divan și era demineața,
și aceia nu întrară în polată, ca să nu să spurce, ce ca să mănînce Paștile.
Iară eșind Pilat la ei și zise: Ce vină aduceți spre acest om? Răspunsără și
zisără Lui: Să n-ară fi Acesta făcător de rău, nu L-am da pre El ție. Zise,
derept aceaia, lor Pilat: Luați-L pre El voi și după leagea voastră giudecați
pre El. Zisără lui jidovii: Noao nu să cade a omorî pre nime. Ca să să împle
cuvântul lui Iisus care le zisease, arătând cu ce moarte era să moară. Întră
iară Pilat în divan, și chemă pre Iisus, și zise Lui: Tu ești împăratul
jidovilor? Răspunse Iisus lui: De la tine zici tu aceasta, au alții ți-au zis
ție de Mine? Răspunse Pilat; Au doră și eu sânt jidov? Ruda Ta și popii cei mari
Te deaderă mie; ce ai făcut? Răspunse Iisus: Împărățiia Mea nu iaste den lumia
aceasta. Să ară fi fost den lumia aceasta Împărățiia Mea, slugile meale s-au
vrut viteji, ca să nu Mă dau jidovilor. Iară acum împărățiia Mea nu iaste de
acicea. Zise derept aceaia Pilat Lui: Dară craiu ești Tu? Răspunse Iisus: Tu
zici că Eu craiu sânt. Eu spre aceast-am născut și pentr-aceasta am venit în
lume, ca să mărturisescu dereptate, varecarelei den dereptate аscultă glasul
Mieu. Zise lui Pilat: Ce e dereptatea? Şi deaca zise aceastea, iară eși la
jidovi și zise lor: Eu nece o vină nu aflu la El. Ce aveți obiceaiu să vă
slobozescu voao un rob la Paști. Dacă voiți să sloboz voao pre craiul jidovilor?
Strigară iarăși toți, zicând "Nu pre acesta, ce pre Varavva", că era Varavva
tîlhariu. Pilat pre Hristos bătu-L. Şi cunună-L cu spini. Vrând să-L sloboază.
Învincut fiind de răutatea jidovilor. Dă să-L răstignească. Hristos lăsă pre
Mumă-Sa ucenicului. Gustând oțătul răposă. Pre Hristos mort, cu fuștele Îl
împunsără în coaste. Îngrupară-L. Atuncea luo Pilat pre Iisus și-L bătu. Şi
viteajii împletind cunună de spini, și-I pusără în cap, și un tâmbariu de
urșinic îmbrăcară pre El. Şi zicea: Bucură-Te, craiul jidovilor. Şi-L bătea
preste obraz. Eși derept aceaia Pilat și zise lor: Iaca aduc pre El voao afară,
ca să știți că eu, întru El, nece o vină nu aflu. Eși deacii Iisus afară,
purtând cununa cea de spini și tîmbariul de urșinic, și zise lor Pilat: Iată
omul. Derept aceaia, văzând pre El, mai marii popilor și slugile strigară
zicând: Răstigneaște-L, răstigneaște-L. Zise lor Pilat: Luați-L voi pre El și-L
răstigniți, că eu nu aflu vină întru El. Răspunsără lui jidovii: Noi leage аvem,
și după leagea noastră deator iaste să moară, că face pre Sine Fiiul lui
Dumnezău. Iară deaca auzi Pilat acest cuvânt, mai vîrtos să spăre. Şi întră în
divan iarăși și zise lui Iisus: De unde ești Tu? Iară Iisus răspunsu nu deade
lui. Zise lui Pilat: Mie nu-mi grăiești? Nu știi că puteare am să Te
răstigneascu și puteare am să Te slobozescu? Răspunse Iisus: Nece o puteare n-ai
spre Mine, de nu ți-ară fi dată ție de sus. Derept aceasta carele M-au dat ție,
mai mare păcat arе. Dentr-aceaia vreame siliia Pilat să-L sloboază pre El, iară
jidovii strigară, zicând: Să vei slobozi pre Acesta nu ești priiatin
împăratului; tot cine să face pre el craiu protiveaște-să împăratului. Iară
Pilat auzind cuvântul acesta, scoase pre Iisus afară, și șăzu la giudecată în
locul care să chiamă Litostroton, iară jidoveaște Gavata. Și era sara înaintea
Paștilor, iară ceasul ca la șase; atunci zise jidovilor: Iată craiul vostru. Ei
strigară: Ia-L, ia-L, răstigneaște pre El. Zise lor Pilat: Pre craiul vostru
voiu răstigni? Răspunsără mai marii popilor: Nu аvem craiu, numai împărat.
Atuncea deade pre El lor, să-L răstignească; luară pre Iisus și-L dusără. Şi
purtând Însuși crucea Lui, veni unde să chiamă locul Căpățînilor, carele să
grăiaște jidoveaște Golgota. Unde răstigniră pre El, și cu El alți doi, unul
dencoace, altul dencolea, iară pre Iisus în mijloc. Şi scrise Pilat polojeniia
lui Iisus, și o puse pre cruce; și era scris: IISUS NAZARINEANUL, CRAIUL
JIDOVILOR. Şi aceasta polojenie mulți cetiia den jidovi, că era aproape de oraș
locul unde era răstignit Iisus și era scris jidoveaște, greacește, lătineaște.
Şi zisără lui Pilat mai marii popilor ai jidovilor: Nu scrie craiul jidovilor,
ce că El au zis "craiu sânt jidovilor". Răspunse Pilat: Ce-am scris, am scris.
Iară viteajii deaca răstigniră pre Iisus, luară veșmintele Lui (și făcură patru
părți, a tot voinicul parte și dulama); era drept aceaia dulama Lui necusută era
de sus de tot țăsută. Şi zisără unul cătră alalt: Să nu o spintecăm, ce să
aruncăm sorți pre ia, a cui va fi. Ca să împle Scriptura zicând "Împărțiră
veșmintele Meale loruși, și pre dulama Mea aruncară sorți", viteajii făcură
aceaia. Iar sta lângă crucea lui Iisus muma lui, și sora mumei lui Maria muiarea
lui Cleop și Maria Magdalina. Iară Iisus văzând pre mumă-sa și pre ucenicul
stând, pre carele iubia, zise mumei lui, muiare, iată fiiul tău. După aceasta
zise ucenicului, iaca, muma ta, și deîntr-acel ceas luo pre ia ucenicul în casa
lui. După aceasta văzând Iisus că toate să sfîrșiră, ca să împle Scriptura,
zise: Seate Mi-e. Iară un vas era acolea, plin de oțăt, iară ei împlură
bureatele de oțăt, cu isop (Trestie) rădicară-l la gura Lui. Şi luând Iisus
oțăt, zise: Săvârșiră-se; plecând capul, deade-Și duhul. Iară jidovii, ca să nu
rămâe pre cruce trupurele, sâmbătă, căce era sara sărbătorii, (că era o zi mare
aceaia sâmbătă) rugară pre Pilat, ca să le zdrobească fluerele lor, și să-i ia.
Veniră voinicii, și celuia de întăiu îi frâmseră fluerele, și celuialalt ce era
răstignit cu El. Iară la Iisus deaca veniră, cum văzură pre El că ară fi mort,
nu-i frâmse fluerele. Ce unul den voinici, cu sulița în coastele Lui împunse, și
atunceași eși sânge și apă. Şi cela ce văzu mărturisi, și adevărată iaste
mărturiia lui, și acela știe că adevăr grăiaște, ca voi să creadeți. Că fură
aceastea ca scriptura să să împle, zicând "nece os nu-i frâmsără Lui". Şi iarăși
și altă Scriptură zice "vedea-L-vor pre carele L-au împuns". Iară după aceastea
rugă pre Pilat Iosif den Arimatea (fiind ucenic al lui Iisus, ce pre ascunsu,
pentru frica jidovilor) ca să ia trupul lui Iisus; carele îngădui Pilat; veni
derept aceaia și luo trupul lui Iisus. Veni și Nicodim (carele venise la Iisus
noaptea mainte) aducând mestecătură de zmirnă și de alois, ca la o sută de
litre. Şi luară trupul lui Iisus și-L înfășurară cu giolgiu cu aromat, cum iaste
obiceaiul jidovilor să să îngroape. Şi era, în locul acela unde era răstignit, o
grădină și în grădină, un mormânt nou, întru carea neceodănioară nime nu era
pus. Acolo, pentru sara sărbătoriii jidovilor, că era aproape mormântul pusără
Iisus. Mariia vesti pre Hristos că S-au sculat. Pătru și Ioan văzând aceastea.
Cursără. Iisus Să arătă Marii. Şi ucenicii strînși în casă. Toma, mainte
necrezând, creade. Iară în zuoa dentâi a săptămânii, Maria Magdalina veni
demeneața, încă fiind întunearec, la mormânt, și văzu piatra rădicată de pre
mormânt. Şi alergă și veni la Simon Pătru și cătră alt ucenic, pre carele iubiia
Iisus, și zise lor: Luat-au pre Domnul den mormânt, și nu știm unde L-au pus pre
el. Eși drept aceaia Pătru și celalalt ucenic, și mearsără la mormânt. Şi
alergară amândoi împreună și celalalt ucenic alergă mai curând ca Pătru, și sosi
mainte la mormânt. Şi plecându-să, văzu giolgiurele zăcând, însă nu întră. Şi
sosi și Simon Pătru după el, și întră în mormânt și văzu lentioanele zăcând. Şi
măhrama carea era pre capul Lui nu era cu pânzăturile puse, ce usebi învălită
într-un loc. și atunce întră și celalalt ucenic, carele veni mainte la mormânt,
și văzu și crezu. Că încă nu știia Scriptura că să cade Lui a învie den morți.
Şi să înturnară ucenicii cătră ai săi. Iară Maria sta lângă mormânt afară,
plângând, și plângând să plecă în mormânt. Şi văzu pre doi îngeri, întru
veșminte albe, șăzând unul de cătră cap, și altul de cătră picioarele, unde
zăcuse trupul lui Iisus. Şi zisără ei aceia: Muiare, ce plîngi? Zise lor că au
luat pre Domnul mieu, și nu știu unde L-au pus pre El. Şi aceastea zicând, să
întoarse înapoi și văzu pre Iisus stând, și nu știia că iaste Iisus. Zise Iisus
ei: Muiare, ce plîngi? Pre cine cauți? Iară ia, părându-i că iaste grădinariul,
zise Lui: Doamne, să L-ai luat tu pre El, spune-mi unde L-ai pus, și eu să-L
iau. Zise ei Iisus: Maria. Iară ia întorcându-să, zise Lui, "Ravvi", ce să zice
"Învățătoriule". Zise Iisus ei: Nu te atinge de Mine, că încă nu M-am suit la
Tatăl Mieu, ce pasă la frații Miei, și zi lor, sui-Mă-voiu la Tatăl Mieu și la
Tatăl vostru și la Dumnezăul Mieu și la Dumnezăul vostru. Mearse Maria
Magdalina, spuind ucenicilor că au văzut pre Domnul și aceastea zise ei. Iară
fiind sara, în zuoa cea de întăiu a săptămânii și fiind ușile încuiate, unde era
ucenicii adunați, pentru frica jidovilor, veni Iisus și stătu în mijlocul lor și
zise lor: Pace voao! Şi aceastea zicând, arătă lor mânile și coastele Lui și să
bucurară ucenicii văzând pre Domnul. Zise derept aceaia lor Iisus iarăși: Pace
voao; cum M-au tremes pre Mine Tatăl Mieu, așa trimeț și Eu pre voi. Şi deaca
zise aceastea, suflă pre ei și zise lor: Luați Duh Svânt. Varecărora veți erta
păcatele erta-să-vor lor și a cărora veți țânea, țânute vor fi. Iară Toma den
cei doisprăzeace, carele să chiamă "geamăn" nu era cu ei când veni Iisus. Şi
zisără lui ceilalți ucenici: Văzut-am pre Domnul. Iară el zise lor: Să nu voiu
vedea în mâinile Lui locul cuelor și să-mi bag deagetul mieu, în locul cuelor și
mâna mea, în coastele Lui, nececum voiu creade. Şi după opt zile, iară era
înlăuntru ucenicii Lui și Toma cu ei; veni Iisus, ușile ncuiate, și stătu în
mijloc și zise: Pace voao! După aceaia zise Tomei: Ado deagetul încoace și vezi
mânile Meale; și ado mâna ta și bagă în coastele Meale și nu fii necredincios,
ce credincios. Şi răspunse Toma, zise Lui: Domnul mieu și Dumnezăul mieu. Zise
Iisus lui: Deaca mă văzuși, Tomo, crezuși; fericiți carii n-au văzut și au
crezut. Şi multe alte seamne făcu Iisus înaintea ucenicilor Lui, care nu sânt
scrise în cartea aceasta. Iară aceastea scrise sânt, ca să creadeți că Iisus
iaste Fiiul lui Dumnezău, și crezând, să aveți viața de veaci pren numele Lui.
Iisus Să arătă аpostolilor pescuind. Pren carele Îl cunoscură pre vânarea
peștilor. Lasă pre Pătru grija oilor. Şi-i proroceaște lui cu ce moarte va muri.
După aceaia, iară Să arătă Iisus ucenicilor, la marea Tiveriadului, și Să arătă
așa: Era împreună Simon Pătru cu Toma carele să zice "geamănul" și Natanail
carele era den Cana Galileei și fii lui Zevedeiu și alții den ucenicii Lui, doi.
Zise lor Simon Pătru: Mearge-voiu a pescui. Zisără lui: Mearge-vom și noi cu
tine. Mearsără și întrară în corabie atunceș și, în aceaia noapte, nu prinsără
nemică. Iară deaca să feace zuo, stătu Iisus pre țărmure și nu-L cunoscură
ucenicii Lui că iaste Iisus. Zise derept aceaia Iisus lor: Feciori, au aveți
ceva de mâncat? Răspunsără Lui: Ba. El zise lor: Aruncați de-a dereapta corabii
mreaja și veți afla. Şi aruncară derept aceaia și nu o putea trage, de mulțimia
peștilor. Zise într-aceaia ucenicul acela pre carele iubiia Iisus, lui Pătru:
Domnul iaste. Iară Simon Pătru, cum auzi că iaste Domnul, să încinse cu o
cătrință (că era gol) și să slobozi în mare. Iară alții ucenici mergea în
corabie, (că nu era departe de pământ, ce ca la doao sute de coți), trăgând
mreaja plină de pești. Şi cum eșiră la uscat, văzură jăratec pus, și pus pre el
peaște și pâine acolea. Zise Iisus lor: Aduceți den peștii ce prinset acum.
Întră Simon Pătru și trase mreaja la pământ, plină de pești mari, o sută
cincizeci și trei și atâțea fiind, cât nu să rupse mreaja. Zise Iisus lor:
Veniți de prânziți. Iară nime nu îndrăzniia den ucenicii Lui să întreabe pre El:
tu cine ești? Ştiind că iaste Domnul. Veni Iisus și luo pâine și deade lor, și
peaște așijderea. Şi cu aceasta, a treia oară Să arătă Iisus ucenicilor Lui.
Iara deaca prânziră, zise lui Simon Pătru, Iisus: Simone a lui Iona, iubești-mă
mai vărtos de aceștea? Zise lui: Așa, Doamne, Tu știi că Te iubescu. Zise lui:
Paște mielușeii Miei. Zise iară, a doa oară: Simon a lui Iona, iubești-Mă? Zise
lui: Așa, Doamne, Tu știi că Te iubescu. Zise lui: Paște oile Meale. Zise lui, a
treia oară: Simon a lui Iona, iubești-Mă? Întristă-să Pătru că ce-i zise de trei
ori "iubești-mă" și zise Lui: Doamne, Tu toate știi; Tu știi că te iubescu. Zise
Iisus lui: Paște oile Meale. Adevăr, adevăr zic ție, când erai mai tânăr, te
încingeai însuți și mergeai unde vreai; iară deaca vei îmbătrâni, tinde-veri
mânile tale, și altul te va încinge și te va duce unde nu vei vrea. Iară aceasta
zise, sămnând cu care moarte va proslăvi pre Dumnezău și aceastea zicând, grăi
lui: Vino după Mine. Iară întorcându-să Pătru, văzu pre ucenicul cela ce iubiia
Iisus, mergând după El, carele și șăzuse la cină, la pieptul lui Iisus și
întrebase: Doamne, cine iaste cela ce Te vinde? Pre acesta văzând, Pătru zise
lui Iisus: Doamne, dară acesta ce e? Zise Iisus lui: Să aș și vrea să rămîie
până voiu veni, ce ți-e de aceea? Tu vino după Mine. Şi eși cuvântul acesta
între frați, că ucenicul acela n-ară muri; ce nu zisease Iisus lui că nu va
muri, ce: Să voiu vrea să rămîe până voiu veni, ce ți-e de aceea? Acesta iaste
ucenicul carele mărturiseaște de aceastea și scrise aceastea și știm că
adevărată iaste mărturiia lui. Sînt derept acea și alte multe carele au făcut
Iisus, carele de s-ară scrie câte una, nece în lume pare-mi că n-ară încăpea
cărțile care s-ară scrie, amin. Sfârșăniia Evanghelii ce-au scris Ioann. 

PREDOSLOVIIA ACEŞTII CĂRŢI. Spune-să în această carte ce-au făcut sfinții
apostoli, au toți dempreună, au cîte unul, cumu-i Pătru și Ioan și Iacov și
Pavel, și lîngă aceștea, alți oameni sfinți, ca și diacon Ştefan și Filip
Evanghelistul și Varnava, soțul lui Pavel, și ce au pățit pentru Hristos și
pentru leagea Lui, după suitul Lui în ceriu. Şi întîiu să scrie acealea ce-au
făcut și ce au pățit în Ierosalim, pînă la gonirea credincioșilor, carii era
culeși de apostoli, de începutul cărții pînă la șapte părți. După aceaia carele
fură în Samaria, cumu-i în 8 capete stih 4, și carele făcură în Damasc și în
Lida și în Iopiia, cap 9, după aceaia în Chesariia, cap 10, stih 11 și așijderea
în Ierosalim cap 12 și în 15. Mai apoi să pomenescu și acealea carele au făcut
Pavel și au răbdat, de la 13 capete pînă în sfărșit. FAPTELE SFINŢILOR APOSTOLI
CAREA AU SCRIS SFÎNTUL LUCA. Luca scrie ceastă historie lîngă Evangheliia lui.
Hristos să sui în ceriu. Apostolii. Zisără lor îngerii să să întoarne. În
rugăciune era cuprinși. Rugăciunea lui Pătru. În locul Iudei vînzătoriul, să
aleage Mattia. Întîiu făcuiu cuvînt de toate, o Teofile, de toate ce-au început
Iisus a face și a învăța. Pînă în zua aceaia carea porunci apostolilor prin
Duhul Sfînt, pre carii alesease, Să înălță. Cărora li Să arătă și după patima
Lui, viu cu multe seamne adevărate, în patruzeci de zile arătîndu-Să lor și
zicînd care-s de Împărățiia lui Dumnezău. Și cu ei petrecînd, porunci lor den
Ierosalim să nu meargă, ce să așteapte făgăduiala Tatălui, carea ați auzit den
Mine. Că Ioan au botezat cu apă, iară voi vă veți boteza cu Duhul Sfînt, nu după
multe zile. Iară ei, adunîndu-să, întrebară pre El zicînd: Doamne, au întru
aceasta vreame vei tocmi împărățiia lui Israil? Şi zisă cătră ei: Nu iaste a
voastră să știți vremile și ceasurile carele Tatăl le-au pus întru a Lui
puteare. Ce priimi-veți putearea Duhului Sfînt viind spre voi, și-Mi veți fi Mie
mărturii în Ierosalim și în toată Iudea și Samaria, pînă la marginea pămîntului.
Și aceastea zicînd, căutînd ei, Să rădică, și nuorul cuprinzîndu-L luo pre El de
la ochii lor. Şi căutînd ei la ceriu, mergînd El, și iaca doi bărbați stătură
înaintea lor, în veșminte albe. Carii și zisără: Bărbați galileiani, ce stați
căutînd spre ceriu? Acest Iisus carele să luo sus de la voi, în ceriu, așa va
veni, cum ați văzut pre El mergînd în ceriu. Atuncea să înturnară în Ierosalim
den muntele ce-l chiamă al Măslinilor, carele iaste aproape de Ierosalim, cale
de o sîmbătă. Şi cînd întrară, să suiră în casa de sus, unde lăcuiia Pătru și
Iacov și Ioan și Andreiu, Filipp și Toma, Vartolomeiu și Mattea, Iacov a lui
Alfeiu și Simon Zilotis și Iuda, fratele lui Iacov. Aceștea toți era cuprinși cu
o inimă în rugă și în rugăciune, cu muerile, și Maria, Muma lui Iisus și cu
frații Lui. Şi în zilele acealea, sculîndu-să Pătru în mijlocul ucenicilor,
zise; (și era mulțime anume împreună, ca la o sută doaozeci). Bărbați frați,
cădea-să a să împlea Scriptura aceasta carea zise mainte Duhul Sfînt, pre rostul
lui David, de Iuda carele fu povață celora ce prinsără pre Iisus. Că să număra
cu noi și era luat soartea slujbei aceștiia. Şi acesta agonesi cîmp den prețul
nedereptății, și spînzurat fiind, crepă pre mijloc și să vărsară toate
măruntaele lui. Şi în știre fu tuturor celora ce lăcuiia în Ierosalim, așa cît
să chiema cîmpul acela în limba lor, Acheldama, ce să zice "cîmpul sîngelui".
Că-i scris în cartea Psalomilor "Să fie sălașul lui pustiiu, și să nu fie cine
lăcui întru el, și episcupiia lui să o ia altul". Şi să cade dentr-acești
bărbați carii s-au adunat cu noi, în toată vreamea în carea îmbla între noi
Domnul Iisus. Începînd de la botegiunea lui Ioan, pînă în zuoa carea Să luo sus
dentre noi, să fie mărturie cu noi, de învierea lui Hristos. Şi stătură doi,
Iosif carele-l chiamă Varsava, cela ce fu numit Iust și Mattia. Şi rugîndu-să,
zisără: Tu, Doamne, carele știi inimile tuturor, arată den cești doi pre carele
ai ales. Să ia soartea slujbei aceștiia și a apostoliei den carea rătăci Iuda,
să meargă în locul lui. Şi aruncară sorțile și căzu soartea pre Mattia și să
numără cu unsprezeace apostoli. Să împlură de Duhul Sfînt. Grăiia în multe
limbi. Le zicea că-s beați. Pătru să scoală și povesteaște pre Iisus că-i Mesia.
Pre ascultătorii îi îndeamnă spre pocăință. Şi cînd au vrut veni zioa
Rusaliilor, era toți cu o voe, într-același loc. Atunci fu den pripă sunet den
ceriu, cum ară fi sunetul a unui vînt suflînd tare, carele împlu toată casa unde
era șezînd. Şi să arătară lor împărțite limbile ca focul, și șăzu pre toți
fiecare de ei. Şi să împlură toți de Duhul Sfînt și începură a grăi într-alte
limbi, cum le da lor acel Duh a grăi. Iară era în Ierosalim lăcuitori jidovi,
bărbați credincioși dentru toate limbile carele-s supt ceriu. Şi scornindu-să
aceasta veaste, să adună mulțime și să opăciia că auziia fietecarele de ei,
grăind în limba lor, pre ei. Mira-să toți și să ciudiia, zicînd unii cătră
alalți: Iată, au nu sînt aceștea ce grăescu, toți galileani? Dară cum auzim noi
pre ei grăind fieșcarele în limba noastră, întru carea ne-am născut? Parteani și
mideani și elamiteani, și carii viem în Mesopotamiia, în Iudea și în Capadochia,
în Pont și în Asia. În Frighiia și Pamfiliia, în Eghipet și în ținutul Leviei,
care e lîngă chirinei, și jăleari. Zicu-să carii venea den păgîni, de să făcea
jidovi, și toate țeremoniile lui Moisi le lua sus rimleani, jidovi și veniți.
Criteani și araviiani, auzim grăind ei, în limbile noastre, mărirea lui
Dumnezău. Şi să mira toți, și să îndoiia, zicînd unul cătră altul: Dară ce va să
fie aceasta? Iară alții bătea-și gioc, zicînd că sînt plini de vin dulce. Iară
stînd Pătru cu cei unsprăzeace, ridică glasul lui, și grăi lor, zicînd: Bărbați
jidovi și voi toți carii viiați în Ierosalim, aceasta voao să vă fie în știre,
și luați în urechi cuvintele meale. Că nu-s beați aceștia, cum vă pare voao,
fiind numai trei ceasuri de zuo. Ce aceasta iaste carea e zisă de prorocul Ioil.
Şi va fi în vreamea de apoi (zice Domnul), vărsa-voiu den Duhul Mieu spre tot
trupul: și vor proroci feciorii voștri și featele voastre, și tinerii voștri
vederi vor vedea, și bătrînii voștri visuri vor vedea. Şi pre slugile Meale, și
spre slujnicile Meale, în zilele aceale, voiu vărsa den Duhul Mieu, și vor
proroci. Şi voi face ciude în ceriu sus, și seamne pre pămînt gios, sînge și foc
și pară de fum. Soarele să va întoarce întru întunearec, și luna întru sînge,
mainte pînă nu va veni zuoa Domnului cea mare și luminată. Şi va fi tot cela ce
va chema numele Domnului într-agiutoriu, mîntui-să-va. Bărbați israilteani,
ascultați cuvintele aceastea. Iisus Nazarineanul, bărbat de la Dumnezău
adevărat, între voi cu mari fapte și minuni și seamne care le făcu, pren El
Dumnezău, în mijlocul vostru, cum știți și voi. Acesta den sfatul și din știința
lui Dumnezău, de vecie datu-i, carele luîndu-L cu mînile voastre necurate,
răstignindu-L, L-ați omorît. Pre carele Dumnezău L-au sculat, dezlegînd durerile
morții, pentru că nu putea să-L ție ia pre El. Că David zice de El: Pus-am pre
Domnul înaintea mea pururea, că de-a dereapta mea iaste, ca să nu mă clătescu.
Derept acea, să veseleaște inima mea, și să bucură limba mea, încă și trupul
mieu să odihneaște spre nădeajde. Că nu vei lăsa viiața mea în mormînt, nece
veri lăsa pre sfîntul Tău a vedea putregiune. Arătatu-mi-ai cărările vieții, și
mă veri împlea de bucurie înaintea feații Tale. Bărbați frați, slobod mi-e aiave
a grăi cătră voi de patriarhul David, că el au și murit, și l-au îngrupat, și
mormîntul lui iaste întru noi, pînă în zoa de astăzi. Derept aceaia, proroc
fiind, și știind că cu giurămînt să giură Dumnăzău lui, den rodul ventrelor lui,
den cîtu-i trup, a rădica pre Hristos, să șază spre scaunul lui. Mainte știind,
grăit-au de învierea lui Hristos, că nu lăsă viiața Lui în mormînt, nece trupul
Lui să sîmță putrejiunea. Pre acesta Iisus învise-L Dumnezău, căruia noi toți
sîntem mărturii. Derept aceaia, cu dereapta lui Dumnezău S-au înălțat, și
făgăduitul Duhului Sfînt luînd de la Tatăl, vărsă-să aceasta carea acum voi
vedeți și auziți. Că nu David s-au suit în ceriu, ce însuși zice: Zise Domnul,
Domnului mieu, șăzi de-a dereapta Mea. Pînă voiu pune pizmașii Tăi, scaun
(podnojie) picioarelor Tale. Cu adevăr să înțeleagă toată casa lui Israil, că
Domnu și Hristos pre El feace Dumnezău, pre acesta Iisus pre carele voi L-ați
răstignit. Iară carii auziră aceastea să mîhniră cu inimile și zisără cătră
Pătru și cătră alalți apostoli: Ce vom face, fraților bărbați? Iară Pătru zisă
cătră ei: Pocăiți-vă și să se boteaze fietecarele de voi, întru numele lui
Iiisus Hristos, întru ertăciunea păcatelor. Veți lua darul Sfîntului Duh. Că a
voastră iaste făgăduita, și a feciorilor voștri, și a tuturor carii-s venitori
după voi, vare pre cîți chiamă Domnul Dumnezăul nostru. Și cu alte cuvinte, cu
mai multe, ruga și îndemna pre ei, zicînd: Despărțiți-vă de ruda aceasta rea.
Iară carii cu drag priimiră cuvîntul lui, să botezară și să adaosără, într-acea
zi, suflete ca la trei mie. Şi era rămîind întru învățătura apostolilor și întru
împreunare și în frîmtura pîinei și întru rugăciuni. Şi să scorni frică
tuturora, și multe ciude și seamne, de apostoli să făcea. Şi toți ceia ce credea
era în același loc, și le era toate depreună. Şi uricurile și avuțiile vindea,
și le împărțiia aceastea tuturor, varecăruia ce-i trebuiia. Iară în toate zilele
rămînea cu o inimă în besearecă, frîngînd pren case pîine, mînca cu bucurie și
cu semereniia inimii. Lăudînd pre Dumnezău, și avînd voe înaintea a toți
oamenii, iară Domnul adaogea, în toate zilele, adunarea celora ce era a să
spăsi. Pătru cu Ioan, mergînd în besearecă, vindecă șchiopul. Mulțimea cura să
vază minune. Taina spăsenii spune pre Hristos. Certa nehărniciia lor. Şi pohtiia
de la ei credință. După aceastea, Pătru și Ioan mergea în besearecă, la
rugăciune, la al noaole ceas. Şi un om, șchiop den zgăul mîni-sa, purta-l, pre
carele-l punea în toate zilele, la ușa besearecii, carea să chiamă
"înfrîmsețata", să ceaie milostenie de la ceia ce mergea în besearecă. Acela
văzînd pre Pătru și pre Ioan vrând să între în besearecă, cerea de la ei
milostenie. Iară căutînd spre el Pătru cu Ioan, zise: Caută spre noi. Iară el
căuta spre ei, păindu-i că va lua ceva de la ei. Iară Pătru zise: Argint și aur
n-am, iară ce am, aceaia-ți dau, în numele lui Iisus Hristos Nazarineanul.
Scoală-te și îmblă. Şi prinzîndu-i mîna cea dereaptă, rădică pre el. Atunceași i
să întăriră lui picioarele și gleznele. Şi sărind, stătu, și îmbla și întră cu
el în besearecă, îmblînd și sărind și lăudînd pre Dumnezău. Şi văzu pre el toată
mulțimea, îmblînd și lăudînd pre Dumnezău. Şi cunoscură pre el că acela era
carele, pentru milosteniia, ședea lîngă înfrîmsășată ușă a besearecii, și să
împlură de minune și de spaimă de ce se tîmplă lui. Iară țiind șchiopul cel
vindecat de Pătru și de Ioan, alergară cătră ei toți oamenii, la tîrnațul ce să
chiamă a lui Solomon înspăimîntați. Iară văzînd Pătru răspunse cătră oameni:
Bărbați israilteani, ce vă mirați de aceasta? Au spre noi ce căutați, ca cum am
fi făcut noi, cu putearea au cu bunătatea noastră, pre acesta să îmble?
Dumnezăul lui Avraam și a lui Isaac și a lui Iacov, Dumnezăul părinților noștri
proslăvit-au pre Fiiul Lui, pre Iisus, pre carele voi L-ați dat și vă lepădat de
el înaintea feaței lui Pilat, giudecînd el să-l sloboază. Iară voi de sfîntul și
dereptul ve lepădat, și cerut pre un bărbat omorîtoriu să vă dăruiască voao.
Iară pre Începătoriul vieții omorîtu-L-ați, pre carele Dumnezău Îl învise den
morți, căruia noi sîntem mărturii. Şi pentru credința numelui Lui, pre acesta
carele vedeți și-l știți, întări-l numele Lui, și credința carea e pentru El
deade lui această sănătate întreagă, înaintea voastră tuturor. Şi acum,
fraților, știu că, pentru neștiință, aceasta ați făcut, ca și mai marii voștri.
Iară Dumnezău, cealea ce le vestise cu rostul a toți prorocii Lui, a păți
Hristosul Lui, împlu așa. Pocăiți-vă, derept aceaia, și vă înturnați, să să
șteargă păcatele voastre, după ce vor veni vremile răcorii de la fața Domnului.
Şi va trimite pre cel ce-i propoveduit voao, pre Iisus Hristos. Pre carele
ceriul să cade să-L priimească, pînă în vremile ce va tocmi toate, de carele
grăi Dumnezău pren rostul a toți sfinții Lui proroci den veaci. Că Moisi zise
cătră părinți că proroc va scula voao Domnul Dumnezăul vostru, den frații
voștri, ca și mine: pre Acela să ascultați de toate ce va grăi voao. Şi va fi
tot sufletul carele nu va asculta pre prorocul acela, piiarde-l-va den oameni.
Şi toți prorocii, de la Samuil și după aceaia, cîți au grăit, vestiră zilele
aceastea. Voi sînteți fii prorocilor și a legăturii ce făcu Dumnezău cu părinții
voștri, grăind cătră Avraam: "Şi în sămînța ta să vor blagoslovi toate fămeile
pămîntului". Voao întîiu Dumnezău, rădicînd pre Fiiul Lui, pre Iisus, trimease
pre El să blagoslovească pre voi, ca să vă întoarceți voi, fietecarele den
răutățile voastre. Pre Pătru și Ioan. Prinși-i duc la sobor. Pre Hristos Îl
mărturisescu fără frică. Ucenicii să roagă lui Dumnezău. Mulți vînd uricele
sale. Între carii să numără și Varnava. Iară grăind ei cătră oameni, sosiră la
el popii și voivodul besearecii și saducheii. Părîndu-le rău că învață oameni și
vestesc, în numele lui Iisus, învierea morților. Şi pusără spre ei mîinile și-i
pusără în pază pînă a doao zi, că era sară. Iară mulți de ceaia ce auzise
cuvîntul, crezură, și fu număr de bărbați ca cinci mie. Şi fu a doao zi, de să
adunară mai marii lor și bătrînii și cărtularii, în Ierosalim. Şi Anna, popa cel
mare, și Caiafa și Ioan și Alexandru și cîți era de neamul preoțesc. Şi puind
pre ei să stea în mijloc, întrebară: Cu ce puteare și cu al cui nume ați făcut
voi aceastea? Atunci Pătru, plinit de Duhul Sfînt, zise lor: Mai marii oamenilor
și bătrînii lui Israil. Pentru că ne întrebați pre noi astăzi pentru facere de
bine omului slab, cumu s-au vindecat acesta. În știre să vă fie tuturor, voao și
a tuturor oamenilor lui Israil, că întru numele lui Iisus Hristos Nazareul, pre
carele voi răstignit-ați, pre carele Dumnezău-L învise den morți, pentru Acesta
stă acesta înaintea voastră, sănătos. Acesta iaste piatra aceaia carea e
nesocotită de voi ziditorii, carea fu făcută în capul unghiului. Şi nu iaste în
altul întru nime mîntuirea și nu iaste altu nume dat supt ceriu întru oameni,
pentru carele să cade noao a ne mîntui. Și văzînd cuteazarea lui Pătru și a lui
Ioan, și înțelegînd că-s oameni necărtulari și proști, să mira, și-i cunoștea
pre ei că au fost cu Iisus. Şi văzînd pre omul cel vindecat stînd cu ei, nemică
nu le putea grăi împrotivă. Iară poruncind lor să iasă afară den săbor, să
întreba întru eiși, Zicînd: Ce vom face oamenilor acestora? Că iată, sămnul
făcut de ei aiave iaste tuturor celor ce lăcuiescu în Ierosalim, și nu-l putem
tăgădui. Ce ca să nu să vestească mai mult întru oameni, cu certare să contenim
pre ei, de acum să nu mai grăiască de acel nume, nemuruia den oameni. Şi chemînd
pre ei, porunciră lor, nicecît să mai grăiască, nece să înveațe în numele lui
Iisus. Iară Pătru și Ioan, răspunzînd cătră ei, zisără: Au derept iaste înaintea
lui Dumnezău, a asculta pre voi mai vîrtos decît pre Dumnezău, giudecați. Că nu
putem noi, carele am văzut și am auzit, să nu grăim. Lăsară pre ei, dară
neaflînd cum i-ară munci pre ei, certîndu-i, sloboziră pre ei, pentru oameni, că
toți proslăviia pre Dumnezău de ce fu. Că era mai mare de 40 de ani omul acela,
spre carele fu sămnul acela a vindecării. Deaca fură sloboziți, veniră către ai
lor și povestiră carele zisease lor mai marii popi și bătrînii. Iară ei auzind
aceastea, cu o inimă rădicară glasul cătră Dumnezău și zisără: Doamne, Tu ești
Dumnezău carele ai făcut ceriul și pămîntul și marea și toate cîte-s întru iale.
Carele cu Duhul Sfînt, pren rostul lui David, coconului Tău ai zis: Derept ce
rînjiră limbile, și oamenii să învățară deșarte? Stătut-au craii pămîntului, și
domnii să adunară împreună, spre Domnul și spre Hristosul Lui. Că să adunară pre
adevăr în cetatea aceasta, spre sfîntul Fiiul Tău Iisus, pre carele L-ai unsu,
Irod și Pontius Pilat, cu păgînii și cu oamenii lui Israil. Să facă carele mîna
Ta și sfatul Tău au rînduit să fie. Şi acum, Doamne, caută spre certarea lor, și
dă slugilor Tale, tot cu îndrăznire să grăiască cuvîntul Tău. Cînd mîna Ta vei
tinde întru vindecare și seamne și minune, să fie pren numele sfînt al Fiiului
Tău Iisus. Şi după ce să rugară, să clăti locul întru care era adunați și să
împlură toți de Duhul Sfînt și grăiia cuvîntul lui Dumnezău, cu îndrăznire. Dară
mulțimea celor ce credea, le era inima și sufletul una; și nime den avuțiia lui
nu zicea ceva că e a lui, ce le era lor tot împreună. Şi apostolii, cu mare
puteare, da mărturie învierii Domnului Iisus, și era toți în dragoste mare. Că
nu era nece unul întru ei lipsit, că oarecîți avea pămînt, uric și casă,
vînzîndu-le, aducea prețul celor vîndute. Şi punea lîngă picioarele apostolilor,
împărțiia tuturora, cui ce lipsiia. Iară Iosie carele-l chiamă Varnava, den
apostoli (carele iaste tîlcuit, "fiiul mîngîiarii") levit, chipriianin de neam.
Avînd uric, deaca-l vîndu, duse prețul și-l puse la picioarele apostolilor.
Ananiia, pentru ce ascunse den preț, căzu mort. Așa și Samfira, muiarea lui.
Multe minuni a apostolilor. Credința creștea. Pre apostoli pusără-i în temniță.
Slobozi-i îngerul. Şi ducîndu-i înaintea sfeatului popilor. Cu sfeatul lui
Gamaliel, să izbăvescu de moarte. După aceaia, bătuți, laudă pre Dumnedzău. Iară
un bărbat, cui era numele Ananiia cu Samfira, muiarea lui, vinde-și uricul. Şi
luo ceva den preț și cu știrea muerii; și aducînd o parte, puse-o la picioarele
apostolilor. Iară Pătru zise: Ananie, că ce au împlut Satana inima ta, să minți
Duhul Sfînt și ascunzi din prețul uricului tău? De l-ai vrut ținea au n-au vrut
fi al tău, și a-l vinde era în putearea ta? Căce ai pus acest lucru în inima ta,
n-ai mințit a oameni, ce lui Dumnezău. Iară Ananiia, auzind aceastea cuvinte,
căzu și răpăosă și fu frică mare spre toți carii auziră aceastea. Iară
sculîndu-să tinerii luară pre el și-l dusără de-l îngropară. Şi fu ca după trei
ceasuri și muiarea lui, neștiind ce-au fost făcut, întră și zise ei Pătru:
Spune-mi întru atîta ați vîndut uricul? Iară ia zise: Așa, într-atîta. Iară
Pătru zisă cătră ia: Ce e de v-ați tocmit între voi a ispiti pre Duhul Domnului?
Iaca picioarele celor ce îngropară pre bărbatul tău, la ușă, și te vor duce pre
tine. Şi căzu numaidecît la picioarele lui și muri. Iară întrînd voinicii aflară
pre ia moartă, și o dusără de o îngropară lîngă bărbatul ei. Şi să scorni frică
mare spre toată beseareca (Adunarea), și spre toți carii auziia aceastea. Iară
pren mînile apostolilor să făcu seamne și ciude multe între oameni și era cu o
inimă toți, în tîrnațul lui Solomon. Iară de alții nime nu cuteza să să împreune
cu ei, ce-i măriia pre ei oameni. Iară mai vîrtos să adăogea mulțimea
credincioșilor în Domnul, bărbaților și muierilor. Așea cît și pre ulițe, scotea
pre nepotincioși, și-i punea pre așternuture, și prin pature, ca viind Pătru
înainte cu umbra să umbrească pe vrunul den ei. Adunase derept aceaia și
mulțimea orașălor de împregiur în Ierosalim, aducînd pre beteagi și pre munciți
de duhure necurate, carii să vindeca toți. Iară sculîndu-se arhiereul popilor și
toți carii era cu el, carii era den rînduialele saducheilor, să împlură de
pizmă. Şi pusără mînile spre apostoli, și-i puseră pre ei în păzitură, în
prinsoarea cea de pază. Iară îngerul Domnului, noaptea, deșchise ușile temniții,
și scoțîndu-i pre ei, zise: Meargeți și stînd, grăiți în besearecă oamenilor,
toate cuvintele vieții aceștiia. Iară ei auzind aceastea, întrară densu
demineață în besearecă, și învăța. Iară viind mai marele popilor și ceia ce era
cu el, chiemară săbor, și pre toți bătrînii a fiilor lui Israil, și trimisără la
temniță, ce întorcîndu-să, deaderă veaste. Iară slugile mearseră și, deșchizînd
temnița, nu aflară pre ei în temință. Ce întorcîndu-să, deaderă de veste. Zicînd
că: Iaca temnița aflatu-o-am încuiată, cu toată tăriia și păzitorii stînd
înaintea ușilor, iară deșchizînd, înlăuntru, nime n-am aflat. Iară auzind
cuvintele aceastea, popa cel mare și mai marele besearecii și mai marii popilor
să îndoiia de ei, ce va să fie aceasta? Iară venind oarecine, spuse lor că:
Iaca, bărbații ce-i puset în temniță, sînt în besearecă, stînd și învățînd pre
oameni. Atuncea mearse mai marele besearecii cu slugile, aduse pre ei, ce nu cu
de-a sila (că să temea de oameni, să nu-i ucigă cu pietri). Aducînd pre ei, îi
stătură înaintea săborului și-i întrebă pre ei mai marele popilor. Zicînd: Au nu
cu contenire am poruncit voao să nu învățați în numele acesta? Şi iată, ați
împlut Ierosalimul cu învățătura voastră, și veți să aduceți spre noi sîngile
omului acestuia. Răspunzînd derept aceaia, Pătru și apostolii zisără: Mai
cade-se a îngădui lui Dumnezău mai bine decît oamenilor. Dumnezăul părinților
noștri sculă pre Iisus, pre carele voi omorît, răstignindu-L pre lemnu. Pre
acesta, Dumnezău cu dereapta Sa înălță-L cap și mîntuitoriu, să dea pocăință lui
Israil și ertăciunea păcatelor. Şi noi sîntem lui mărturisitori, și cuvintelor
acestora, și Duhul Sfînt, carele au dat Dumnezău tuturora ce îngăduiescu Lui.
Iară ei auzind, să turbară de mînie, și să sfătuiia să-i omoară pre ei.
Sculă-să, derept aceaia, unul den săbor, fariseu anume Gamaliil, știutoriu de
leage, cinstit de toți oamenii, porunci să-i ducă puținel pre apostoli afară. Şi
zise lor: Bărbați israiltenești, socotiți-vă de oamenii aceștea, ce veți să
faceți. Că înaintea acestor zile, să sculă Tevda, zicînd a fi el cineva la care
să deaderă număr de bărbați, ca la patru sute, carele fu omorît și toți cîți
crezură lui să răsipiră, și fură întru nemică. După acesta, să sculă Iuda
galilean, în zilele scrisoarei (Cînd să scriia jidovii, să dea dajde), și amegi
oameni mulți după el; și acela peri, și toți carii ascultară de el să răsipiră.
Şi acum zic voao: Feriți-vă de oamenii aceștea și-i lăsați pre ei, că de va fi
den oameni sfatul și lucrul acesta, sparge-să-va. Iară să iaste de la Dumnezău,
nu-l puteți sparge, să nu cumva să vă aflați luptărori și cu Dumnezău. Şi
ascultară pre el, și chemînd pre apostoli, bătîndu-i, conteniră pre ei să nu
grăiască în numele lui Iisus și-i sloboziră pre ei. Dară ei mergea bucurîndu-să,
de la fața săborului că pentru numele lui Iisus, să aflară destoinici a păți
scîrbă. Iară în toate zilele, în besearecă și prin case, neîncetat învăța și
propoveduiia pre Iisus Hristos. Rînduescu diiaconi. Aleg șapte bărbați. Între
carii era Ştefan plin de credință. Prinsără-l. Pîrăscu-l c-au călcat leagea lui
Moisi. Iară în zilele acealea, înmulțindu-să ucenicii, fu ponoslul grecilor spre
jidovi, că văduole lor era scîrbite întru slujba de toate zilele. Derept aceaia,
cei doisprăzeace chemînd pre mulțimea ucenicilor zisără: Nu să cuvine să lăsăm
cuvîntul lui Dumnezău a sluji measelor. Ce socotiți derept aceaia, fraților,
dentru voi, șapte bărbați avînd mărturie bună, plini de Duhul Sfînt și de
înțelepciume, pre carii să-i rînduim spre slujba aceasta. Iară în rugăciune și
în slujba cuvîntului să rămînem. Şi le plăcu cuvîntul a toată mulțimea, și
aleasără pre Ştefan, bărbat plin de credință și de Duhul Sfînt, și Filip și
Prohor și Nicanor și Timona și Parmena și Nicolae, nemearnic den Antiohiia. Pre
cari-i stătură înaintea apostolilor și rugîndu-să, pusără spre ei mînile. Şi
cuvîntul lui Dumnezău creștea și să înmulțiia numărul ucenicilor în Ierosalim,
foarte, iară mulți și den popi îngăduiia credinței. Iară Ştefan, plin de
credință și de puteare, făcea ciude și seamne mari întru oameni. Deci să sculară
unii den sinagoga carea să chiamă a livertinilor (Livertinii era carii îi făcea,
den slugi, slobodași) și a chirineilor și a alexandrianilor și a celor den
Chilichiia den Asia, de să pritciia cu Ștefan. Şi nu putea sta împrotiva
înțelepciunii și duhului cu carele grăiia. Atunci adusără ei niște bărbați care
zicea că: Am auzit pre el grăind cuvinte de hulă spre Moisi și spre Dumnezău.
Deci învitară pre oameni și bătrînii și cărtularii, și curund apucară pre el
și-l dusără în săbor. Şi stătură mărturisitori minciunoși, carii zicea: Omul
acesta nu părăseaște de-a grăi cuvinte de hulă spre acest sfînt loc și spre
leage. Că am auzit pre el zicînd că Iisus Nazarineanul va sparge locul acesta și
va schimba rînduialele carele ne-au dat noao Moisi. Şi căutînd spre el toți
carii șădea în săbor, văzură fața lui, ca o față de înger. Ștefan spuind oca,
arată c-au fost aleși părinții de la Dumnezău. Mainte de ce are fi născut Moisi.
Și de ce ară fi besearica. Toate rînduialele den afară sămna lucrurele cerești.
Scrîșca cu dinții jidovii. Cu pietri-l omorîră. Zise derept aceaia popa cel
mare: au așa sînt aceastea? El zise: Frați bărbați și părinți, ascultați.
Dumnezăul slavei Să arătă părintelui nostru Avraam, fiind în Mesopotamiia,
mainte de ce ară lăcui în Harran. Şi zise lui: Eși den pămîntul tău și den ruda
ta și vino în pămîntul carele-ți voiu arăta ție. Atunci eșind den pămîntul
haldeianilor și lăcui în Harran, și de acolo, după moartea tatîni-său, mută pre
el în pămîntul acesta, spre carele voi trăiți acum. Şi nu-i deade lui moșie
întru el, nece un pas de un picior: și i-l făgăduise lui, că i-l va da de moșie,
și seminții lui după el, neavînd el fecioru. Grăit-au derept aceaia, Dumnezău
așa, că va fi sămînța lui nemearnică în pămînt strein, și-i vor supune supt
slujbă, și-i vor dosădi patru sute de ani. Şi limba căriia vor sluji,
giudeca-voiu Eu, zise Dumnezău. Şi după aceastea vor eși și vor sluji Mie, în
locul acesta. Şi deade lui legătura tăerii împregiur. Şi așa născu pre Isaac,
și-l tăe împregiur a opta zi, și Isac pre Iacov, și Iacov pre doisprăzeace
patriarși. Şi patriarșii pizmind pre Iosif, îl vîndură în Eghipet; ce Dumnezău
era cu el. Şi-l mîntui pre el den toate scărbele lui, și deade lui dragoste și
înțelepciune înaintea lui faraon, craiul Eghipetului, și-l puse domnu spre
Eghipet și spre toată casa lui. Veni, într-aceaia, foamete spre tot pămîntul
Eghipetului și a Hanaanei, și scîrbă mare, și nu afla hrană părinții noștri.
Iară auzind Iacov că ară fi în Eghipet hrană, trimise pre părinții noștri
întîiu. Şi în a doao oară, cunoscut fu Iosif de frații lui, și în știre-i fu lui
faraon, de neamul lui Iosif. Şi trimease Iosif de chemă pre Iacov, tatăl lui, și
toată rudeniia lui, șaptezeci și cinci de capete. Pogorî, derept aceaia, Iacov
în Eghipet, și muri, el și părinții noștri. Şi-i dusără în Sihem, și-i pusără în
mormînt, carele cumpără Avraam, în preț de argint, de la feciorii lui Emmor,
fiiul lui Sihem. Şi cum să apropie vreamea făgăduitei de carea să giură Dumnezău
lui Avraam, crescură oamenii și să înmulțiră în Eghipet. Pînă cînd să sculă alt
craiu, carele nu cunoștea pre Iosif. Acesta rău cugetă de neamul nostru și
supără părinții noștri, cît să-și leapede și porobocii lor, ca să nu să
sporească ei. Întru care vreame să născu Moisi, carele fu înfrîmsețat de
Dumnezău, și fu țînut trei luni, în casa tătîni-său. Şi lăpădînd pre el, luo-l
fata lui faraon și-l țînu pre el, în loc de fecior. Şi învățat fu Moisi toată
înțelepțiia eghipteanilor; era, derept aceaia, putearnic întru cuvînte și în
fapte. Iară împlîndu-să lui vreamea de patruzeci de ani, gîndi întru inima lui
să-și socotească pre frații lui, pre fii lui Israil. Şi văzînd pre oarecine
pățind nevoie, izbăvi-l, și-i făcu izbîndă celuia ce pățiia supărare și omorî
pre eghiptean. Că-i părea că pricep frații lui că Dumnezău, pren mîna lui, va da
lor mîntuire, iară ei nu înțeleaseră. Dar a doaoa zi, sfădindu-să, să arătă lor,
și-i îndemna ei la pace, zicînd: Bărbaților, frați vă sînteți, că ce vă obidiți
unul pre alalt? Iară cela ce obidiia pre priiatenul său, împinse pre el zicînd:
Cine te puse spre noi, domnu și giudecătoriu? Au doară vei să mă omori, cum
omorîși eri pe eghipteanul? Fugi Moisi, pentru acest cuvînt, și fu nemearnic în
pămîntul lui Madiam, unde-i născură doi feciori. Şi împlîndu-să patruzeci de
ani, să arătă lui, în pustiia muntelui Sinaii, îngerul Domnului, în pară de foc
a măceșului. Iară Moisi văzînd, să miră de vedeare, și apropiindu-să să vază, fu
glasul Domnului cătră el. Eu-s Dumnezăul părinților voștri, Dumnezăul lui Avraam
și Dumnezăul lui Isaac și Dumnezăul lui Iacov. Şi cutremurînd, Moisi nu cuteza
să caute. Zise derept aceaia, lui, Domnul: dezleagă încălțămîntul picioarelor
tale, că locul pre carele stai pămînt sfînt iaste. Văzînd văzut-am supărarea
oamenilor Miei care-s în Eghipet, și suspinarea lor auzit-am și pogorîi să-i
izbăvescupre ei. Şi acum vino să te trimeț în Eghipet. Pre acest Moisi pre
carele îl tăgăduiră zicînd: cine te-au pus pre tine domnu și giudeț? Pre acesta,
zic, Domnul Dumnezău și Izbăvitoriul trimease cu îndereptătura îngerului carele
să arătă lui în măcieș. Acesta scoase pre ei, făcînd ciude și seamne în pămîntul
Eghipetului și în Marea Roșie și în pustie, în patruzeci de ani. Acesta iaste
Moisi, carele zise fiilor lui Israil: Proroc voao va rădica Domnul Dumnezăul
vostru den frații voștri, ca și mine; pre Acela să ascultați. Acesta iaste
carele, adunăndu-să oamenii în pustie, fost-au cu îngerul carele-i grăiia lui în
muntele Sinaii, și cu părinții noștri, carele luo cuvintele vieții, să le dea
noao. Pre carele nu vrură să-l asculte părinții noștri, ce-l lepădară, și să
întoarsără cu inimile lor în Eghipet. Zicînd lui Aaron: Fă noao Dumnezăi carii
să meargă înaintea noastră, că Moisi acesta carele ne-au scos pre noi den
pămîntul Eghipetului, nu știm ce-i fu lui. Şi făcură vițel, în zilele acealea,
și adusără jărtvă idolului, și să veseliia în lucrurele mînilor sale. Întoarseră
Dumnezău de cătră ei, și deade pre ei să slujască șireagului ceriului (Ce să
zice soarele, luna și stealele), cumu-i scris în cartea prorocilor: Au doară
jărtve și daruri aduset Mie patruzeci de ani în pustie, casa lui Israil? Ce încă
mai vîrtos ați purtat cortul lui Moloh și steaoa Dumnezăului vostru Remfan,
chipurele carele făcut să vă închinați lor. Derept aceaia voiu duce pre voi mai
dencolo de Vavilon. Cortul mărturii au fost la părinții noștri în pustie, cum
porunci Cela ce grăi cu Moisi să facă pre el în chipul carele văzuse. Pre carele
luîndu-l, l-au adus părinții noștri cu Iisus Naviin, în biruința limbilor pre
care-i scoase Dumnezău denaintea părinților noștri, pînă în zilele lui David.
Carele-și afla dragoste înaintea lui Dumnezău, și ceru să afle loc cortului
Dumnezăului lui Iacov. Iară Solomon zidi lui casă. Ce cel de înălțime în case
făcute de mîni nu lăcuiaște, cum zice prorocul. Ceriul Îmi este scaun, iară
pămîntul, razim al picioarelor Meale. Ce casă Îmi veți face Mie, zice Domnul. Au
care-i locul odihnei Meale? Au nu mîna Mea le făcu aceastea toate? Tari în
cerbice și netăiați împregiur în inimă și în urechi, voi în toată vreamea
împrotiva Duhului Sfînt ați stătut; ca și părinții voștri, așa și voi. Pre
carele den proroci nu goniră părinții voștri? Şi omorîră pre ceia ce vestiia de
venirea celui derept, căruia acum, voi, vînzători și omorîtori ați fost. Carii
ați luat leage pre slujba îngerilor, și nu o țînut. Iară auzind acestea, crepa
în inimile lor, și scrîșniră cu dinții spre el. Dară fiind plin de Duhul Sfînt,
cu ochii căutînd spre ceriu, văzu slava lui Dumnezău, și Iisus stînd de-a
dereapta lui Dumnezău. Şi zise: Iaca, văz ceriurile deșchise, și Fiiul omenesc
stînd de-a dereapta lui Dumnezău. Iară ei strigînd cu glas mare, astupară
urechile lor și năvăliră cu o inimă spre el. Şi lepădîndu-l afară den oraș,
ucidea-l cu pietri. Şi mărturisitorii pusără veșmintele lor la picioarele unui
voinic ce-l chiema Saul. Şi cu pietri ucisără pre Ștefan, carele să ruga și
zicea: Doamne Iisuse, priimeaște sufletul mieu. Şi îngenunchind, strigă cu glas
mare: Doamne, nu le pune lor acesta păcat. Și aceasta zicînd, adurmi. Plîngînd
credincioșii pre Stefan. Savel pustiiaște adunarea credincioșilor. Filipp în
Samaria propoveduiaște pre Hristos. Scumpeatea lui Simon Magul ce păgubeaște.
Vistiiarnicul crăiasii Candachii. Îl boteză. Iară Saul încă voiia în moartea
lui, și fu într-aceaia zi gonire mare spre credincioși în Ierosalim, și toți să
răsfirară în țînuturele Iudeei și a Samariei, fără apostolii. Şi grijiră pre
Stefan nește bărbați credincioși, și făcură plîns mare spre el. Iară Saul
pustiia adunarea creștinilor, prin case întrînd și trăgînd bărbați și mueri,
de-i arunca în temniță. Iară cei răsfirați îmbla propoveduind cuvîntul. Iară
Filipp, venind în orașul Samariei, propoveduiia lor pre Hristos. Socotiia
într-aceaia mulțimea carele grăiia Filipp, cu toată inima, auzind și văzînd
seamnele carele făcea. Că mulți den cei ce avea duhure necurate, strigînd cu
mare glas, eșiia, și mulți slăbănogi și șchiopi să vindeca. Şi era bucurie mare
în orașul acela. Iară un bărbat, cui era numele Simon, carele era mainte în oraș
vrăjitoriu, și amăgiia oamenii Samariei, zicînd pre sine a fi oarecine mare. Pre
carele-l socotiia toți, de la mic pînă la mare, zicînd: Acesta iaste putearea
lui Dumnezău cea mare. Şi socotiia pre el pentru aceasta, că de multă vreame, cu
vrăjiile, îi amăgiia pre ei. Iară deaca crezură lui Filipp, carele propoveduiia
de Împărățiia lui Dumnezău, și de numele lui Iisus Hristos, boteza-să bărbați și
mueri. Iară Simon și el crezu și botezîndu-să rămînea cu Filipp și, văzînd
seamnele și puteri mari fiind, să mira. Iară auzind apostolii cei den Ierosalim
că au priimit Samariia cuvîntul lui Dumnezău, trimisără cătră ei pre Pătru și
pre Ioan. Carii pogorînd, să rugară pentru ei, ca să ia Duhul Sfînt. (Că încă
nice pre unul de ei nu era pogorît, ce numai botezați era întru numele Domnului
Iisus.) Atunci pusără mînile spre ei și primiră Duhul Sfînt. Iară văzînd Simon
că cu punerea mînilor apostolilor, să dă Duhul Sfînt, aduse lor bani. Zicînd:
Dați și mie această puteare, ca spre carele voiu pune mîinile să ia Duhul Sfînt.
Iară Pătru zise lui: Argintul tău piară cu tine, căruia-ți păru darul lui
Dumnezău cu bani să-l dobîndești. N-ai tu parte nice sorte întru cuvîntul
acesta, că inima ta nu iaste dereaptă înaintea lui Dumnezău. Pocăiaște-te derept
aceaia, de răutatea ta aceasta, și te roagă lui Dumnezău, că doară ți se vor
erta ție cugetele inimii tale. Că întru amărăciune de fiiare și întru legătura
nedereptății te văz fiind. Şi răspunzînd Simon zise: Rugați-vă voi pentru mine,
cătră Domnul, ca nemică să nu vie spre mine, de carele ați zis. Iară ei,
mărturisind și grăind cuvîntul Domnului, să întoarsără în Ierosalim, și în multe
sate ale samariteanilor prpoveduiia. Iară îngerul Domnului grăi lui Filipp,
zicînd: Scoală-te și pasă spre amiazări, pre calea carea pogoară den Ierosalim
în Gaza. Şi aceasta iaste pustie. Iară el, sculîndu-să, mearse, și iaca un
bărbat arap, famăn putearnic al Candachiei, crăiasii arapilor, carele era spre
toată avuțiia ei, venise să să roage în Ierosalim. Şi înturnîndu-să, ședea în
carul lui, și cetiia Isaiia prorocul. Şi zise Duhul lui Filipp: Apropie-te și te
lipeaște de acest caru. Şi alergînd Filipp, auzi pre el cetind pre prorocul
Isaiia, și zise: Au înțelegi ce cetești? El zise: Cum aș putea? Poate că mi-ară
arăta cineva? Şi rugă pre Filipp să să sue, să șază cu el. Iară locul scripturii
carea cetiia era acesta: Ca o oae spre giungheare dus fu, și ca un miel înaintea
celuia ce-l tunde pre el, fără glas, așa n-au deșchis rostul lui. Întru
plecăciunea lui, giudecata lui luatu-s-au, dară neamul lui cine va spune? Că să
ia de pre pămînt viiața lui. Răspunzînd într-aceaia, famănul, lui Filipp, zise:
Rogu-te, de cine zice prorocul acesta? De sine, au de altcineva? Atunci
deșchizînd Filipp gura sa, și începînd den scriptura aceasta a propovedui lui
pre Hristos. Şi mergînd pre cale, sosiră la o apă, zise famănul: Iaca apa. Ce mă
opreaște să nu mă botezu? Zise derept aceaia Filipp: De crezi den toată inima,
poți. Iară răspunzînd, zise: Crez pre Fiiul lui Dumnezău a fi Iisus Hristos. Şi
porunci să stea carul și să pogorîră amîndoi în apă, adecă Filipp și
vistiiarnicul, și-l boteză pre el. Iară eșind den apă, Duhul Domnului răpi pe
Filipp și nu-l mai văzu de-acii pre el famănul, și mergea pre calea lui,
bucurîndu- să. Iară Filipp să află în Azota și, trecînd, propoveduiia tuturor
orașălor, pînă veni el în Chesariia. Saul mergînd în Damascu. Îl oborî Domnul.
Pre Ananiia îl trimeate să boteaze pre el. Hiclenniile jidovilor. Slobozindu-să
de pre zid, le încungiură. Pătru pre Enea slăbănogul îl vindecă. Tavita moartă,
o învise. Iară Saul, încă suflînd cu certări și cu ucideri spre ucenicii
Domnului, mearse la mai marele popilor. Şi ceru de la el carte, să ducă în
Damascu, la sinagoghi, cum de va afla pre vrunii în acea credință, bărbați au
mueri, legați să-i ducă în Ierosalim. Iară mergînd, fu apropiindu-să de Damascu,
și de pripă îl cuprinse pre el lumină den ceriu. Şi căzu la pămînt, auzi glas
zicînd lui: Saule, Saule, ce mă gonești? Şi zise: Cine ești, Doamne? Iară Domnul
zise: Eu sînt Iisus pre carele tu gonești. Cu greu ți-e sămceaua strămurării a
zvîrli. Iară el tremurînd și spăimîntat, zise: Doamne, ce vrei să fac? Şi
Domnul, cătră el, zise: Scoală-te și întră în oraș, și să va zice ție ce
trebuiaște să faci. Iară bărbații care mergea pre cale cu el, sta mirîndu-să,
auzind glasul și pre nime nu văzîndu. Sculă-să derept aceaia Saul de la pămînt
și ochii lui deșchizînd, nemică nu vedea; iară ducîndu-l de mînă, dusără pre el
în Damascu. Şi era trei zile nevăzînd; și nece mîncă, nece beu. Era un ucenic în
Damasc, pre nume Anania. Şi zise cătră el Domnul, în vedeare: Anania. El zise:
Iată eu, Doamne. Iară Domnul, cătră el zise: Scoală și pasă pre ulița carea să
chiamă dereaptă, și caută în casa Iudei pre Saul anume terseanin, că iaca să
roagă. Şi văzu în vedeare pre un bărbat, Anania pre nume, întrînd și puindu-și
mînile, ca să vază. Răspunse derept aceaia, Anania: Doamne, auzit-am den mulți
de acest bărbat, cîte reale au făcut sfinților Tăi, în Ierosalim. Încă și acicea
are puteare de la mai marii popilor, să leage pre toți carii chiamă numele Tău.
Şi zise lui, Domnul: Pasă, că vas ales Îmi iaste acesta, să poarte numele Mieu
înaintea păgînilor și a crailor și a fiilor lui Israil. Că voiu arăta lui, cîte
să cade lui, pentru numele Mieu a păți. Şi mearse Anania și întră în casă și
puind spre el mînile, zise: Saule, frate, Domnul Iisus m-au trimes (carele și
S-au arătat pre calea ce veniiai) ca să vezi și să te împli de Duhul Sfînt. Şi
numaidecît căzură de pre ochii lui ca nește solzi, și văzu atunciși și să sculă
de să boteză. Şi luînd mîncare, să întări. Şi fu Saul cu ucenicii carii era în
Damasc, cîteva zile. Şi numaidecît în sinagoga propoveduiia pre Hristos, că
Elu-i Fiiul lui Dumnezău. Deci să mira toți ceia ce auziia pre el, și zicea: Au
nu iaste acesta carele supăra în Ierosalim, pre carii chema numele acesta? Şi
acicea derept aceaia au venit, ca să ducă legați la mai marii popilor? Iară Saul
mai vîrtos să întăriia, și învingea pre jidovi carii lăcuiia în Damascu, arătînd
cu mărturii den scripturi că acesta iaste Hristos. Iară împlîndu-să zile multe,
să sfătuiră jidovii să-l omoară pre el. Iară Saul înțelease hicleniile lor; și
ei păziia porțile zoa și noaptea, ca să omoară pre el. Luînnd derept aceaia
ucenicii pre el noaptea, și-l sloboziră preste zid, slobozindu-l într-o coșniță.
Iară deaca veni Saul în Ierosalim, să cerca să să lipească de ucenici, ce toți
să temea de el, necrezînd că iaste ucenic. Iară Varnava, luîndu-l pre el, duse-l
cătră apostoli, și spuse lor cum în cale au văzut pre Domnul, și că i-au grăit
lui și cum în Damascu, cu îndrăznire, au grăit în numele lui Iisus. Şi era cu ei
întrînd și eșind în Ierosalim. Și cu îndrăznire grăiia în numele Domnului Iisus,
și să pritciia cu grecii, iară ei vrea să-l omoară pre el. Iară deaca
înțeleasără frații, dusără pre el în Chesariia și-l trimeasără în Tarsid. Iară
adunarea credincioșilor, preste toată Iudea și Galilea și Samariia avea pace,
întrămîndu-să și îmblînd în frica Domnului și întru mîngîiariia Duhului Sfînt să
mulțiia. Şi fu Petru trecînd prentre toți, veni și la sfinții carii lăcuiia în
Lida. Şi află acolo pre un om anume Enea, de opt ani zăcînd în pat, carele era
slăbănog. Şi zise Pătru lui: Enea, vindece-te Iisus Hristos, scoală-te și-ți
aștearne ție. Şi atunceași să sculă. Şi văzură pre el toți ceia ce lăcuiia în
Lidda și în Sarona, carii să întoarsără cătră Domnul. În Iopiia era o uceniță
anume Tavita (Greceaște, Dorcas), carea, de veri tîlcui, să zice "capră
sălbatecă"; aceasta era plină de fapte bune și de milostenii carele făcea. Şi-i
fu în zilele acealea ei, de boală a muri; carea o spălară și o pusără în cerdac.
Iară fiind aproape Lidda de Iopiia, ucenicii auzind că Pătru iaste acolea,
trimeasără doi bărbați la el rugîndu-l pre el să nu preagete a veni pînă la ei.
Derept aceaia, sculîndu-să Pătru, mearse cu ei; și sosind, dusără-l în cerdac și
stătură împregiurul lui toate văduole plîngînd și arătînd lui veșmintele și
îmbrăcămintele carele făcea lor, fiind cu iale, Dorca. Şi scoțînd afară pre
toți, Pătru îngenunche și să rugă și întorcîndu-să cătră trup, zise: Tavita,
scoală. Iară ia deșchise ochii ei și, văzînd pre Pătru, șăzu. Şi dînd ei mîna,
rădică pre ia, și chemînd pre sfinți și pre văduă, o deade pre ia, vie. Şi fu în
știre aceasta preste toată Iopiia, și mulți crezură în Domnul. Şi fu lui a lăcui
multe zile în Iopiia, la un Simon curălariu. Cornilie sutașul. Den porunca
îngerului. Chemă pre Pătru. Căruia lui încă, în vedeare, fu îndemnat să meargă.
Şi să nu urască pre păgîni. Lui Cornilie și fămeii lui propoveduiia Evangheliia.
Şi aceștea luînd Duhul Sfînt, să botezară. După aceaia, era un bărbat în
Chesariia. Anume Cornilie, sutaș den șireag, care să chema a Italii (Carii să
chiamă acum oloși). Bun și temîndu-să de Dumnezău, cu toată casa sa, și făcînd
milostenii multe oamenilor. Şi rugîndu-să lui Dumnezău neîncetat, văzu în
vedeare aiave, ca la al noaole ceas de zi, îngerul Domnului întrînd la el, și
zicînd lui: Cornilie. Iară el, căutînd spre el și înfricoșat fiind, zise: Ce
iaste, Doamne? Şi zise lui: Rugăciunile tale și milosteniile tale s-au suit în
pomenire, înaintea lui Dumnezău. Şi acum, trimite în Iopiia bărbați și chiamă
pre Simon, carele-l cheamă Pătru. Acesta sălășuiaște la un Simon curălariul,
căruia-i iaste casa lîngă mare; acesta va zice ție ce ți se cade ție a face. Şi
cum să duse îngerul carele grăi lui Cornilie, chemă pre doi den slugile sale și
un viteaz cu frica lui Dumnezău, den ceia ce slujiia lui. Şi povestind lor
toate, trimease pre ei în Iopiia. Iară a doao zi, mergînd ei pre cale, și cătră
cetate apropiindu-să, să sui Pătru în cerdac, să să roage, la al șasele ceas. Şi
foarte flămînzi, și vru să mănînce; iară gătind el, i să răpi mintea. Şi văzu
ceriul deschisu, și pogorînd la el un vas ca o pînză mare, de patru margini
legată, și slobozită la pămînt. Întru carea era de toate care-s în patru
picioare pre pămînt, și fieri și jivine, și pasările ceriului. Şi fu glas cătră
el: Scoală-te, Petre, giunghe și mănîncă. Iară Pătru zise: Nececum, Doamne, că
neceodată n-am mîncat nemică ce e spurcat sau necurat. Atunci iară fu glas, a
doa oară, cătră el: Ce-au curățit Dumnezău, tu nu zice că-i spurcat. Şi aceasta
fu de trei ori, și iarăși să luo sus vasul, în ceriu. Iară îndoindu-să Pătru
întru sine, ce-are a fi acea vedeare carea văzu, atunci iată bărbații cei
trimeși de la Cornilie, întrebară de casa lui Simon, sosiră la ușă. Și chemând
cineva întrebară: oare Simon ce-l chiamă Pătru acicea sălășuiaște. Iară Pătru
cugetând de vedeare, zise lui duhul: iaca trei bărbați te caută. Scoală drept
aceaia și pasă cu ei, nemică nu te îndoi, că eu am trimes pre ei. Și pogorî
Pătru la bărbații cei trimeși de la Cornilie cătră el, zise: Iaca eu sînt pre
carele căutați. Ce iaste oca pentru carea ați venit? Iară ei zisără: Cornilie
sutașul, bărbat derept și temîndu-să de Dumnezău, și avînd mărturie de la toată
sămînța jidovilor, răspunsu au luat de la îngerul sfînt, să te chiame în casa
lui și să asculte cuvinte de la tine. Şi-i duse înlăuntru, de-i ospătă, iară a
doa zi, Pătru mearse cu ei, și unii den frați carii era den Iopiia petrecură pre
ei. Şi a doao zi întrară în Chesaria, iară Cornilie aștepta pre ei, chiemînd
rudeniile lui și priiatinii cei de treabă. Iară fu cînd au vrut a întra Pătru,
eși-i înainte Cornilie, căzînd la picioarele lui, să închină. Iară Pătru rădică
pre el, zicînd: Scoală, că eu încă-s om. Şi vorovind cu el, întră, și află mulți
carii să adunase. Şi zise lor: Voi știți că nu să cade bărbatul jidov să să
lipască sau să să apropie cătră streini, iară mie Dumnezău mi-au arătat să nu
zic nece pre un om, spurcat au necurat. Derept aceaia, fără îndoire veniiu
chemat, deci vă întreb pentru ce ocă m-ați chemat pre mine? Şi Cornilie zise: A
patra zi, tocma pînă în ceasul acesta, eram nemîncat și în al noaole ceas
rugîndu-mă în casa mea: și iaca, un bărbat stătu înaintea mea, întru veșminte
luminate. Şi zise: Cornilie, auzitu-s-au rugăciunea ta, și milosteniile tale
adusără aminte înaintea lui Dumnezău. Ce trimeate derept aceaia, în Iopiia, și
chiamă pre Simon, carele să chiamă Pătru; acesta sălășuiaște în casa lui Simon
curălariu, lîngă mare, carele, deaca va veni, va grăi ție. Şi numaidecît trimeș
la tine. Iară tu bine-ai făcut c-ai venit; acum derept aceaia, noi toți înaintea
lui Dumnezău stăm, să ascultăm toate cîte-ți sînt porucite de la Dumnezău. Iară
deșchizînd Pătru gura zise: Cu adevăr aflu că Dumnezău nu aleage fața. Ce în
toată limba, cela ce să teame de El și face dereptate, dragu-I iaste Lui.
Cuvîntul carele trimise fiilor lui Israil, vestind pace, pren Iisus Hristos,
carele e Domnu tuturora. Voi știți cuvîntul carele fu făcut prespre toată Iudea,
începînd den Galilea, după botegiunea care propovedui Ioan. Că pre Iisus
Nazarineanul L-au unsu Dumnezău cu Duhul Sfînt și cu puteare, carele au îmblat
făcînd bine și vindecînd pre toți carii era supt putearea diiavolului, că
Dumnezău era cu El. Şi noi toți sîntem mărturisitori tuturora carele făcu în
țînutul iudeilor și în Ierosalim; pre carele-L omorîră, răstignindu-L pre lemnu.
Pre acesta-L Dumnezău sculă a treia zi, și deade pre El aiave a fi. Nu tuturor
oamenilor, ce mărturisitorilor carii-s dentîiu rînduiți de la Dumnezău, noao
carii am mîncat și am beut cu El, după învierea lui den morți. Şi porunci noao a
propovedui oamenilor, și a mărturisi că Elu-i carele-i rînduit de la Dumnezău,
giudecătoriu viilor și morților. De acesta toți prorocii mărturisescu că vor lua
ertăciune păcatelor, pentru numele Lui, toți care vor creade întru El. Încă
grăind Pătru cuvintele aceastea, căzu Duhul Sfînt pre toți carii auziia
cuvîntul. Şi să mirară credincioșii tăiați împregiur, carii venise cu Pătru, că
și spre păgîni să vărsă darul Duhului Sfînt. Că auziia pre ei grăind în limbi și
mărind pre Dumnezău. Atunci răspunse Pătru: Au nu doară poate cineva opri apa,
ca să nu să boteaze aceștea, carii luară Duhul Sfînt, ca și noi? Şi porunci lor
să să boteaze în numele Domnului. Atunci rugară pre el să rămîe la ei cîteva
zile. Pătru pentru Cornilie e pîrît. Dă ocă de faptul lui. Pre Varnava îl
trimite în Antiohia. Unde ucenicii să chiemară creștini. Unde Agav vesteaște
foametea. Auziră derept aceaia apostolii și frații, carii era în Iudea, că și
păgînii au priimit cuvîntul lui Dumnezău. Şi cînd să sui Pătru în Ierosalim, să
pritciia cu el cei den tăiați împregiur. Zicînd că: Cătră bărbații netăiați
împregiur ai întrat și ai mîncat cu ei? Şi începînd, Pătru spuse lor toate pre
rînd, zicînd: Eu eram în orașul Iopii, rugîndu-mă; și văzuiu, în răpirea minții,
vedeare, pogorînd un vas ca o pînză mare, de patru margini legată, slobozită den
ceriu și veni pînă la mine. Întru carea căutînd socotiiu și văzuiu de ceale cu
patru picioare, de pre pămînt, și jivine și pasări ale ceriului. Şi auziiu glas
zicînd mie: Scoală, Petre de giunghe și mănîncă. Şi ziș: Nicecum, Doamne că tot
ce e spurcat sau necurat neceodată n-au întrat în gura mea. Răspunse mie glasul,
a doa oară den ceriu: Carele Dumnezău au curățit, tu nu zice spurcat. Şi aceasta
fu pînă a treia oară, și iară să luară toate, sus în ceriu. Şi iaca aciiși, trei
bărbați veniră în casă. întru carea eram eu, tremeși den Chesaria la mine. Iară
zise mie Duhul să mergu cu ei, neîndoindu-mă nemică, și veniră cu mine și acești
șase frați, și întrăm în casa acelui bărbat. Carele spuse noao cum au văzut pre
îngerul, în casa lui, stînd și zicînd lui: Trimeate în Iopiia pre cineva, și
chiamă pre Simon, carele să chiamă Pătru. Carele-ți va spune ție cuvintele
pentru carele te vei spăsi tu și toată casa ta. Iară începînd a grăi, căzu Duhul
Sfînt pre ei, cum și spre noi întîiu. Şi-mi aduș aminte de acel cuvînt al
Domnului, cînd zicea că "Ioan au botezat cu apă, iară voi vă veți boteza cu
Duhul Sfînt". Iară să le-au dat lor Dumnezău dar, aseamenea ca și noao carii am
crezut în Domnul nostru Iisus Hristos, eu cine-s ca să pociu opri pre Dumnezău?
Iară auzind aceastea, tăcură și slăviră pre Dumnezău, zicînd că iată, și
păgînilor deade Dumnezău pocăință întru viiață. După aceaia, carii era
răsfirați, dentru scîrba carea să scorni pentru Stefan, mearsără pînă la
Finichiia și în Chipru și în Antiohiia, și nemurui grăind cuvântul fără numa
jidovilor. Era unii dentru ei bărbați chipriani carii întrând întru Antiochia,
grăiră grecilor, propoveduind pre Domnul Iisus. Şi era mîna Domnului cu ei și
mult număr a credincioșilor să întoarsără cătră Domnul. Și sosi cuvântul în
urechile adunării credincioșilor carea era în Ierosalim de ei, și trimeasără pre
Varnava, să meargă pînă la Antiohiia. Carele mergînd și văzînd darul lui
Dumnezău, să bucură, și îndemna pre toți să rămîe în gîndul inimii, în Dumnezău.
Că era bărbat bun și plin de Duhul Sfînt și de credință; și să adaose mulțime
multă Domnului. Mearse Varnava în Tars, să caute pre Savel și aflîndu-l pre el,
duse-l întru Antiohiia. Şi petrecură un an deplin și să strîngea în adunarea
credincioșilor, și a învăța pre mulțime multă, și să chiemară ucenicii, întîiu
întru Antiohiia, creștini. Iară în aceaia vreame, pogorîră den Ierosalim proroci
întru Antiohiia. Şi sculîndu-să unul dentr-înși anume Agav, arăta pren Duhul
foamete mare a fi preste toată lumea, carea și fu, în zilele lui Clavdie
împărat. Iară ucenicii, carii den cît avea, isprăviră să trimeață agiutoriu
fraților carii lăcuiia întru Iudea. Carea și făcură, trimețînd la bătrîni, pren
mîna Varnavei și a lui Savel. Irod pre Iacov cu sabiia-l tăe. Pre Pătru îl băgă
în temniță. Îngerul îl slobozi. Craiu pre tireani să mînie. Şi să dezmânie. Şi
pohtindu-și șie cinste dumnezeiască. Rozîndu-l viermii, muri. Iară într-aceaia
vreame, pune-și Irod craiu mînile să facă rău unora ce era den adunarea
credincioșilor. Şi omorî pre Iacov, fratele lui Ioan, cu armă. Şi văzînd că
iaste pre voia jidovilor, adaose să prinză și pe Pătru (și era zilele azimelor).
Carele-l și prinse, aruncă-l în temniță, dînndu-l de patru ori a patru viteaji
să-l păzească pre el: vrînd după paști să-l scoață pre el oamenilor. Şi pre
Pătru îl păziia în temniță; iară rugăciuni era neîncetat de la adunarea
credincioșilor la Dumnezău, pentru el. Iară cînd vrea să-l scoață pre el Irod,
în noaptea aceaia Pătru dormea între doi viteaji, legat cu două lanțuri, iară
păzitorii înaintea ușii păziia temnița. Și iată îngerul Domnului veni, și lumină
străluci în temniță, clătind pre Pătru de coaste stîrni-l, zicănd: Scoală
curînd. Şi-i căzură lanțurile de pre mînile lui. Şi zise îngerul cătră el:
Încinge-te și-ți leagă încălțămintele tale. Şi făcu așia; și zise lui:
Îmbracă-te în veșmîntul tău și vino după mine. Şi eșind, mearse după el, și nu
știia că iaste adevăr ce fu pren înger, ce-i părea că veade o vedeare. Deaca
trecură straja dentîiu și a doao, veniră la poartea acea de fier care duce în
oraș, și de sine se deșchise lor; și eșind trecură o uliță, și acieși să duse
îngerul de la el. Şi Pătru, viindu-și în fire, zise: Acum cu adevăr cunoscu că
au trimes Domnul pre îngerul Lui și mă scoase den mînile lui Irod și din toată
așteptarea oamenilor jidovești. Iară socotind veni în casa Mariei, mumei lui
Ioan care să chiamă Marco, unde era mulți strînși și rugîndu-să. Iară bătînd
Pătru în ușa tîrnațului, mearse o fată să asculte, ce o chiamă Rodi. Carea
cunoscînd glasul lui Pătru, de bucurie, nu deșchise lui ușia, ce, alergînd
înlăuntru, spuse că Pătru stă înaintea ușăi. Iară ei cătră ea zisără: Nebunești.
Iară ia să giura că e așia, iară ei zicea: Îngerul lui iaste. Iară Pătru
neîncetat suna. Deaca-i deșchisără, văzură pre el și să mirară. Iară el arăta
lor cu mîna să tacă, spuse lor cum l-au scos pre el Domnul den temniță, și zise:
Dați știre lui Iacov și fraților, aceastea. Şi eșind, mearse într-alt loc. Iară
deaca să feace zuo, era gîlceavă mare între viteaji, ce s-au tîmplat lui Pătru.
Iară Irod, căutînd pre el și neaflîndu-l, căută leage pre păzitori, și porunci
să-i ducă pre ei la chin; și pogorînd den Iudea în Chesariia, de lăcuiia. Şi era
Irod mînios spre tireani și sidoneani, carii cu o inimă veniră la el, și amegind
pre Vlast, mai marele postealnic a lui craiu de cerea pace, pentru căce să
hrăniia țînuturile lor din pămîntul craiului. Iară la o zi rînduită, Irod,
îmbrăcat în veșmînt crăescu, și șăzînd în scaun a giudeca, grăiia cătră ei. Iară
oamenii striga: Glasul lui Dumnezău, și nu-i a omului. Şi numaidecît îl bătu pre
el îngerul Domnului, pentru ce nu deade slavă lui Dumnezău; și rozîndu-l
viermii, muri. Iară cuvîntul lui Dumnezău creștea și să înmulțiia. Iară Varnava
și Savel să întoarsără den Ierosalim, împlînd slujba, luînd și pre Ioan carele
să chiema Marco. Pre Pavel și pre Varnava porunceaște Duhul Sfînt să-i aleagă.
Veniră în Pafa. Elimas vrăjitoriul. Orbi. Mergu de acicea în Antiohiia Pisidii.
Propoveduiescu Evanghelia. Jidovii sta-le împrotivă foarte, păgînii credu, Pavel
să supără. Era derept aceaia, unii den adunarea credincioșilor, carea era în
Antiohiia, proroci și învățători, Varnava și Simeon ce-l chiema Nigher, și
Luchie chirineul și Manain, carele era crescut cu Irod al patrul biruitoriu, și
Saul. Slujind ei Domnului, și postindu-să, zise Duhul Sfînt: Aleageți Mie pre
Varnava și pre Savel, la lucrul la carele i-am chemat pre ei. Atunci postindu-să
și rugîndu-să și puindu-și spre ei mîinile, îi sloboziră. Iară ei, tremeși de
Duhul Sfînt, pogorîră în Selevchiia și de acolo mearsără în corabiia, în Chipru.
Şi sosind în Salamin, vestiră cuvîntul lui Dumnezău, în sinagoghiile jidovilor;
avea și pre Ioan slujind lor. Şi îmblînd ostrovul pînă la Pafa, aflară pre
oarecine, un vrăjitoriu, proroc minciunos jidov, căruia era numele Variisus.
Carele era cu deregătoriul Serghie Paul, bărbat înțelept; acesta chemînd pre
Varnava și pre Savel, pohti să auză cuvîntul lui Dumnezău. Şi să protiviia lor
Ellima vrăjitoriul (că așa să spune numele lui), vrînd să întoarcă deregătoriul
den credință. Iară Saul (carele-i și Pavel), plin de Duhul Sfînt, și căutînd
spre el. Zise: O, plinule de toată hicleniia și de toată răutatea, fiule al
diavolului, pizmașule a toată dereptatea, au nu te vei părăsi a întoarce căile
Domnului ceale dereapte? Iară Saul, pînă aici s-au chemat Saul, iară de icea
încolea, Pavel. Şi acum iaca mîna Domnului pre tine: și vei fi orbu, nevăzînd
soarele pînă la o vreame. Şi numaidecît căzu spre el ceață și întunearec, și
îmblînd împregiur, căuta cine-l va duce de mînă. Atuncea, văzînd deregătoriul ce
fu, crezu, mirîndu-să de învățătura Domnului. Iară deaca purceasără den Pafa,
Pavel și ceia ce era cu el, veniră în Perghiia, orașul Pamfiliei, iară Ioan,
despărțindu-să de ei, să înturnă în Ierosalim. Iară ei, trecînd den Perghiia,
veniră întru Antiohiia a Pisidiei și întrară în sinagoga, într-o zi de sîmbătă,
șăzură. Dară după cetirea legii și a prorocilor, trimisără mai marii sinagoghei
la ei, zicînd: Fraților bărbați, să iaste întru voi ceva cuvînt de învățătură
cătră oameni, grăiți. Iară sculîndu-să Pavel, și arătînd cu mîna să asculte,
zise: Bărbați israilteani și carii vă teameți de Dumnezău, ascultați. Dumnezăul
neamului acestuia a lui Izrail alease pre părinții noștri, și pre acest neam
înălță-l, cînd era nemearnici în pămîntul Eghipetului, și cu braț putearnic
scoase pre ei den el. Şi pînă în vreame de patruzeci de ani, răbdă năravele lor
în pustie. Şi pierzînd șapte limbi den pămîntul Hanaanului, și împărți-le cu
soarte pămîntul acelora. Şi după aceastea, după patru sute și cincizeci de ani,
deade lor giudecătoriu, pînă la Samuil proroc. (450 de ani au fost în Eghipet și
în pustie). Şi după aceaia, cerură craiu, și deade lor Dumnezău pre Saul,
feciorul lui Chis, bărbat den ruda lui Veniamin, patruzeci de ai. Şi lepădînd
pre el, rădică lor pre David craiu, căruia-i și mărturisi zicînd: Aflat-am pre
David, feciorul lui Iesei, bărbat după inima Mea, carele va face toată voia Mea.
Den sămînța acestuia, după făgăduință, rădică lui Israil Mîntuitoriul Dumnezău
pren Iisus. Propoveduind Ioan, înaintea feații venirei Lui, botegiunea pocăinței
tuturor oamenilor lui Israil. Iară împlînd Ioan soliia sa, zise: Cine vă pare că
sînt? Nu sînt eu acela, ce iată, vine după mine, căruia nu sînt destoinic
încălțămintele să-i dezlegu. Bărbați frați, feciorii rudei lui Avraam, și
carii-s întru voi de să tem de Dumnezău, voao cuvîntul acestei spăsenii iaste
trimes. Că ceia ce lăcuiia în Ierosalim, și mai marii lor, pre Acesta
necunoscîndu-L și pre glasurile prorocilor care le să cetiia în toată sîmbăta,
giudecînd pre El, împlură (Tot ce era scris despre Hristos). Şi nece o vină de
moarte neaflîndu-I, cerură-L de la Pilat să-L omoară pre El. Iară deaca împlură
toate care sînt scrise despre El, luîndu-L de pre lemnu, pusără-L în mormînt.
Iară Dumnezău învisă pre El den morți. Carele S-au arătat în zilele multe,
celora ce să suiia cu El den Galilea în Ierosalim, carii sînt mărturiile Lui
cătră oameni. Şi noi, voao propoveduim acea făgăduință carea fu cătră părinți,
că aceasta Dumnezău împlu feciorilor lor, noao rădicînd pre Iisus. Cum și în
psalomul al doile-i scris: Fiiul Meu ești Tu: Eu astăzi Te născuiu. Iară cum
L-au învins pre El den morți, mai mult nu Să va întoarce în mormînt. Mai de
multe ori nu va muri. Așa zise că: Voiu da voao ceale făgăduite tari a lui
David. Derept aceaia, și aiurea zice: Nu vei da pre Sfîntul Tău a vedea
putregiunea. Căce David, după ce sluji în viața sa voei lui Dumnezău, adurmi,
și-l pusără la părinții lui și văzu putrejune. Iară pre carele învise Dumnezău.
nu văzu putregiune. Drept aceaia în știre să fie voao fraților bărbați că pentru
aceasta voao ertăciunea păcatelor să povesteaște. Şi den toate dentru carele nu
v-ați putut înderepta pren leagea lui Moisi, pentru Acesta, tot cine va creade
să va înderepta. Deci vă socotiți ca să nu vie spre voi carea zis la proroci.
Vedeți voi, o, urîtori, și vă mirați și vă stingeți, că lucru voiu lucra în
zilele voastre, lucrul carele nu-l veți creade de-l va spune cineva. Şi eșind
den sinagoga jidovilor, rugară păgînii, și în sîmbăta ce vine, să grăiască lor
cuvintele aceastea. Iară deaca să răsfiră adunarea, mearsără mulți den jidovi și
credincioși den păgîni, după Pavel și după Varnava, carii grăind lor, îi îndemna
pre ei a rămînea întru mila lui Dumnezău. Credincioși, ce să zice, carii veniia
den păgîni, de să făcea creștini. Iară în ceaia sîmbătă, mai tot orașul să
adună, să auză cuvîntul lui Dumnezău. Şi văzînd jidovii pre mulțime, să împlură
de pizmă, și grăiia împrotiva cuvintelor lui Pavel, grăind împrotivă și hulind.
Atunci, cu îndrăznire, Pavel și Varnava zisără: Voao trebuiia întîiu să vă
vestim cuvîntul lui Dumnezău, iară pentru că lepădat pre el, și nedestoinici
giudecați pre voi vieției de veaci, iaca ne vom întoarce spre păgîni. Că așa
ne-au poruncit noao Domnul: Puș pre tine lumînare păgînilor, ca să le fii tu
spăseniie, pînă la marginea pămîntului. Iară auzind păgînii aceastea să
bucurară, și slăviia cuvîntul Domnului; și crezură varecîți era rînduiți spre
viiața veacilor. Şi sămănară cuvîntul Domnului prespre tot țînutul. Iară jidovii
învitară pre muerile credincioase și de cinste și pre mai marii orașului, și
rădicară vrajbă spre Pavel și spre Varnava, și-i scoasără pre ei den hotarăle
lor. Iară ei scuturînd prahul de pe picioarele lor spre ei, veniră în Iconiia.
Iară ucenicii se împlea de bucurie și de Duhul Sfînt. Pavel și Varnava. Den
Iconiia scotu-i. Pavel în Listra. Vindecă șchiopul. Şi vrînd lui a face jărtvă.
Îi conteneaște. Acolo, den sfatul jidovilor, batu-l cu petri. De-acii îmblînd
pren multe adunări ale credincioșilor. Să întoarnă în Antiohiia. Şi iară fu în
Iconiia împreună a întra ei în sinagoga jidovilor, și a grăit așa, cît are crede
den jidovi și den greci, mulțime multă. Iară jidovii cei ce nu credea, rădicară
și întărîtară inimile păgînilor spre frați. Şi vreame multă lăcuiră acolea, cu
îndrăznire grăind, nădăjduindu-să în Domnul, mărturisind de cuvîntul milei Lui
și dînd seamne și ciude a fi pren mînile lor. Şi să împărechie mulțimea
orașului: unii era cu jidovii, alții era cu apostolii. Şi fu de năvăliră și
jidovii cu mai marii lor, să-i dosădească și să-i ucigă cu pietri pre ei.
Înțelegînd, fugiră la orașăle Licaoniei, în Listra și în Derviia și în țînutul
dempregiur. Şi acolo propoveduiia. Şi un bărbat În Listra, slab de picioare,
șădea, șchiop den zgăul mumei lui fiind, carele neceodată nu îmblase. Acesta
asculta pre Pavel grăind, carele căutînd spre el și văzînd că ară avea credință
a să vindeca. Zise cu mare glas: Ţie zic, în numele Domnului Iisus Hristos,
scoală pre picioarele tale derept. Şi sări și îmbla. Iară mulțimea văzînd ce
făcu Pavel, rădicară glasul lor licaoneaște, zicînd: Dumnezăi asemănați
oamenilor au pogorît la noi. Şi chemară pre Varnava, Iupiter (greceaște,
Diapon), iară pre Pavel, Mercurie (Ermiia), că el grăiia întîiu. Iară popa a lui
Iupiter, carele era înaintea orașului lor aducînd tauri cu cununi, aducînd la
uși, mulțimea vrea să jărtvească. Iară auziind apostolii Pavel și Varnava,
rumpîndu-și veșmintele lor, săriră în mulțime strigînd. Şi zicînd: Bărbaților,
că ce faceți aceastea? Noi încă sântem oameni muritori ca și voi, vestind voao,
dentr-aceastea lucrure deșarte să vă întoarceți cătră Dumnezăul cel viu, carele
făcu ceriul și pămîntul și marea și toate cîte-s într-înse. Şi care în vremile
ceale trecute, lăsă toți păgînii să îmble în căile lor. Şi nu S-au lăsat pre
Sine fără mărturie, bine făcînd den ceriu, dînd noao ploi și vremi roditoare,
împlînd cu mîncare și cu veselie inimile noastre. Şi aceastea zicînd, abiia
opriră pre mulțime să nu facă lor jărtvă. Şi sosiră unii den Antiohiia și den
Iconiia nește jidovi, carii amegiia mulțimea, ucigînd pre Pavel cu pietri,
trasără-l afară den oraș, păindu-le c-au murit. Iară luîndu-l ucenicii lui
împregiur, el sculîndu-să, întră în oraș. Şi a doa zi mearse cu Varnava în
Derviia. Şi propoveduind orașului aceluia, și învățînd pre mulți, să înturnară
în Listra și în Iconiia și în Antiohiia. Întărind inimile ucenicilor, și
îndemnîndu-i să rămîe ei în credință, că cu multe scîrbe să cade noao a întra
întru Împărățiia lui Dumnezău. Şi rînduind lor preazviteri în toate adunările
credincioșilor, și rugîndu-să cu posturi îi deade pre ei Domnului, întru carele
crezură. Preazviterii să zic popii, diaconii și toți ce-s în cinul besearecii.
Şi trecînd Pisidiia, veniră în Pamfilliia. Şi grăind în Perghiia cuvîntul,
pogorîră în Ataliia (Atalia iaste orașul Pamfilii, lîngă mare, aproape de
Lichineia). Şi de acolo mearsără întru Antiohiia, de unde era dați milei lui
Dumnedzău, spre lucru carele împlură. Iară deaca veniră și chemară adunarea
credincioșilor, spuseră cîte făcu Dumnezău pren ei, și cum au deșchis păgînilor
ușia spre credință. Şi petrecură acolo vreame multă cu ucenicii. În Antiohiia
unii vrea să pue giugul legii spre credincioși. Sfătuescu-să de acest lucru
apostolii. Ce să cade să facă. Pren scrisori le arătară. Pavel să despărți de
Varnava, adunarea credincioșilor den Asiia o socoti. Şi unii pogorînd den Iudea,
învăța pre frați și zicea că "să nu vă veți tăia împregiur, după obiciaiul lui
Moisi, nu veți putea să vă spăsiți". Şi fu sfadă mare împrotiva lui Pavel și
Varnavei, rînduiră să sue Pavel și Varnava și alții dentru ei, cătră apostoli și
cătră preazviteri, în Ierosalim, pentru întrebarea aceasta. Iară ei, duși de la
adunarea credincioșilor, îmblară pren Finichiia și Samariia, povestind că s-au
întors limbile și făcea bucurie mare tuturora fraților. Iară deaca veniră în
Ierosalim, primiră-i adunarea credincioșilor și apostolii și bătrînii, și
vestiră cîte făcu Dumnezău cu ei. Şi să sculară unii dentr-înși, den leagea
fariseilor, carii crezuse, grăind că să cade a tăia împregiur pre ei, și a
porunci să ție leagea lui Moisi. Adunară-se derept aceaia apostolii și
prezviterii, să socotească de acest lucru. Iară fiind multă pritce, sculîndu-să
Pătru, zise cătră ei: Fraților bărbați, voi știți că pre mine Dumnezău de mult
m-au ales între voi, cum den gura mea să auză păgînii cuvîntul Evangheliei și să
crează. Şi Dumnezău, carele ști inimile, dat-au lor mărturie, dînd lor Duhul
Sfînt, cum și noao. Şi nemic n-au usebit între noi și între ei, cu credință
curățind inimile lor. Dară acum, ce ispitiți pre Dumnezău, a pune giugul spre
cerbicea ucenicilor, carele nice părinții noștri nici noi nu-l putum purta? Ce
pren mila Domnului nostru Iisus Hristos creadem că ne vom spăsi ca și aceaia. Şi
tăcu toată mulțimea, și ascultară pre Varnava și pre Pavel povestind cîte au
făcut Dumnezău seamne și ciude între păgîni, pren ei. Iară după ce tăcură (acest
săbor au făcut întîiu apostolii) răspunse Iacov zicînd: Fraților bărbați,
ascultați-mă. Simeon spuse cum Dumnezău întîiu au socotit păgînii să-și ia den
ei oamenii numelui Său. Și cu aceasta, să tocmescu cuvintele prorocilor, cumu e
scris. După aceastea, Mă voiu întoarce și voiu zidi cortul lui David cel căzut,
și spărturile lui le voiu înnoi și-l voiu rădica. Ca să caute alalți oameni pre
Domnul și toate limbile spre carele să chiamă numele Mieu; zice Domnul care le
face aceastea toate. Şi ști Dumnezău den veac toate faptele Sale. Derept aceaia,
mie mi să pare a nu supăra pre aceia carii să întorcu den păgîni cătră Dumnezău.
Ce să scriem lor să să ferească de spurcăciunea idolilor și de curvie și de
mortăciuni și de sînge. Mortăciuni au jărtve, ce să zice, carele sînt sugrumate
și nu le slobod sînge. Că Moisi den zilele de demult pren toate cetățile are
carii îl propoveduescu pre el, și în sinagoghi în toate sîmbetele să ceteaște.
Atuncea le plăcu apostolilor și preazviterilor cu toată adunarea credincioșilor,
bărbați aleși dentru ei să trimeață întru Antiohiia cu Pavel și cu Varnava, pre
Iuda carele să chema Varsav și pre Sila, carii era mai mari între frați. Scriind
prin mînile lor: apostolii și preazviterii și frații, acelora care sînt întru
Antiohiia și în Siriia și Chilichiia, fraților den păgîni, închinăciune
(scriem). Pentru că am auzit că unii dentru noi eșind, au turburat pre voi cu
cuvinte, opăcind sufletele voastre, zicînd să vă tăiați împregiur și să țimeți
leagea cărora noi n-am poruncit. Plăcutu-ne-au noao, carii ne-am adunat cu o
inimă, bărbați aleși a trimite la voi, cu iubiții noștri Pavel și Varnava.
Oamenii carii și-au dat viiața lor pentru numele Domnului nostru Iisus Hristos.
Trimis-am derept aceaia și pre Iuda și pre Sila carii și cu cuvîntul vor spune
acealea. Că plăcu Duhului Sfînt și noao, nemică mai mult să nu punem voao
greutate, fără numai aceastea de treabă. Să vă feriți de jărtvăle idolilor și de
sînge și de sugrumate și de curvie, de carele de vă veți păzi, bine veți face.
Şi fiți sănătoși. Iară ei, tremeși, veniră întru Antiohiia și, adunîndu-să
mulțime, deaderă cartea. Carea cetind-o, să bucurară de mîngîiare. Iară Iuda și
Sila, și ei proroci fiind, cu cuvinte multe îndemnară pre frați și-i întăriră.
Şi fiind acolo vreame cîtăva, lăsară-i cu pace frații cătră apostoli. Iară Silei
îi plăcu să rămîe acolo. Iară Pavel și Varnava lăcuiră în Antiohiia, învățînd și
propoveduind și cu alții, cu mulți, cuvîntul lui Domnului. Iară după cîteva
zile, zise Pavel cătră Varnava: Să ne înturnăm, să vedem pre frații noștri prin
toate orașăle, întru carele am propoveduit cuvîntul Domnului, să vedem cum sînt.
Iară Varnava vrea să ia cu el și pre Ioan ce-l chiema Marco. Iară lui Pavel i să
părea că nu să cade să-l ia cu ei, pentru că să despărțise de ei în Pamfiliia și
n-au fost soț cu ei în acela lucru. Şi atîta să pritciră, că să despărțiră unul
de alt, și Varnava luînd pre Marcu, mearsără pre mare în Chipru. Iară Pavel,
alegînd pre Sila, eși, dîndu-l frații milei lui Dumnezău. Îmbla pren Siriia, și
Calichiia, întrînd în adunările credincioșilor. Pavel tae împregiur pre
Timoteiu. Mînîndu în Filipus. Pre Lida o învață în credință. Duhul pitliv îl
scoase. Pentru aceia îl bătură cu nuiale. Şi-l băgară în temniță cu Sila. Den
tremurul pămîntului. Ușile temniței să deșchid. Păzitoriul temniței, credința
lui Hristos priimeaște. Pavel și Sila rugîndu-i deregătoriul, să slobod. Iară
venind în Derva și în Listra și iată un ucenic era acolo, anume Timoteiu, fecior
unii mueri jidovă credincioasă, iară den tată grec. Acestuia-i da mărturie bună
frații carii era în Listra și în Iconiia. Pre acesta vru Pavel să meargă cu el,
și luînd pre el, tăe-l împregiur, pentru jidovii carii era pre aceale locure, că
știia toți pre tatăl lui că era grec. Şi prin care orașă trecea, da lor să
păzească tocmealele ceale rînduite de apostoli și de preazviteri cei den
Ierosalim. Iară adunările credincioșilor să întăriia în credință și să înmulțiia
în număr, în toate zilele. Iară îmblînd pren Frighiia și prin ținutul Galații,
opri-i Duhul Sfînt să nu să grăiască cuvîntul în Asiia. Deaca veniră în Misiia,
să ispitiia a mearge în Vitiniia, și nu lăsă pre ei Duhul lui Iisus. Iară lăsînd
Misiia, pogorîră în Troada. Şi vedeare văzu noaptea Pavel: un bărbat machedonean
sta rugîndu-l pre el și zicînd: Treci în Machedoniia și ne agiută noao. Şi
văzînd această vedeare, numaidecît silim să meargem la Machedoniia, cu adevăr
înțelegînd că ne-are chema Domnul, să propoveduim lor. Şi mergînd pre mare, den
Troada, țînum derept, venim în Samotrație, iară a doao zi în Neapoli. Şi de
acolo în Filipus, care iaste întîia a părții Machedonii, oraș coloniia, și eram
într-acest oraș lăcuind de căteva zile. Şi în zi de sîmbătă, eșim afară den
oraș, lîngă rîu, unde făcea rugăciune, și șăzînd, grăim muerilor carele să
adunase. Şi o muiare anume Lidiia, carea vindea urșînic în orașul teatireanilor,
cinstind pre Dumnezău, ascultă pre noi, căriia Domnul deșchise-i inima să ia
aminte cealea ce zicea Pavel. Iară botezîndu-să, ia și casa ei, rugă noi zicînd:
De gîndiți că-s credincioasă Domnului, întrați în casa mea de mîneți, și ne sili
pre noi. Şi fu ducîndu-ne noi la rugăciune, o slujnică, avînd duh pitliv,
tîmpină pre noi, carea dobîndă multă da stăpînilor ei, vrăjind. Pitliv iaste
porecla lui Apolo, carele era Dumnezăul păgînilor, carele da răspunsu celora
ce-i cerea, care era și într-această fetișoară) Aceaia, mergînd după Pavel și
după noi, striga zicînd: Acești oameni, slugi lui Dumnezău celui de sus sînt,
carii spun voao calea spăsenii. Şi aceasta făcea în multe zile, iară părîndu-i
rău la Pavel, întorcîndu-să, zise Duhului: Poruncescu-ți, cu numele Domnului
Iisus Hristos, să eși dentr-însa. Şi eși în acela ceas. Iară văzînd domnii ei că
să duce nădejdea dobîndei lor, prinzînd pre Pavel și pre Sila, îi trasără la
tîrgu, cătră deregători. Şi trăgîndu-i pre ei la giudecătoriu, zisără: Acești
oameni turbură orașul nostru, fiind jidovi. Şi spun obiceaiure carele nu să cad
noao a le priimi, nece a le face, rimleani fiind. Şi să adună mulțime spre ei,
și deregătorii rumpînd veșmintele lor, porunciră să-i bată cu toiage. Şi multe
lovituri dînd lor, îi băgară în temniță, poruncind temniciariului vărtos să-i
păzească pre ei. Carele auzind această poruncă, îi puse în temnița cea mai
denlăuntru și picioarele lor, în gros. Iară la miază noapte, Pavel și Sila,
rugîndu-să, cînta și lăuda pre Dumnezău, și carii era în temniță auziia pre ei.
Iară degrabă fu cutremur de pămînt mare, cîtu să clătina temeliia temniței și
numaidecît să deșchisără toate ușile, și legăturile tuturor să dezlegară. Iară
dacă se deșteptă păzitoriul temniței și văzu ușile temniței deșchise, scoase
sabiia și vrea să să omoară, păindu-i c-au scăpat legații. Iară Pavel strigă cu
glas mare, zicînd: Nemică rău nu-ți face ție, că toți sîntem acicea. Şi cerînd
lumină, întră și tremurînd căzu la Pavel și la Sila. Şi scoțîndu-i pre ei afară,
zise: Domni, ce mi se cade a face să mă spăsescu? Iară ei zisără: Creade întru
Domnul Iisus Hristos și te vei spăsi tu și casa ta. Şi grăiră lui cuvîntul
Domnului și tuturora carii era în casa lui. Iară el luînd pre ei într-acel ceas
al nopției, spălă ranele lor și să boteză el și toată casa lui, numaidecît. Şi
ducînd pre ei în casa lui, le puse masă, și să bucură, cu toată casa, crezînd
lui Dumnezău. Iară cînd fu la zuo, trimisără deregătorii slugi, zicînd:
Slobozeaște pre oamenii aceia. Şi spuse temniceariul aceaste cuvinte lui Pavel:
Tremes-au deregătorii să vă sloboz; derept aceaia, acum eșiți și meargeți în
pace. Iară Pavel zise lor: Bătuți pre noi fără vină, rîmleani fiind, băgară-ne
în temniță, ș-acum întru ascunsu ne scot pre noi. Oi ba, ce să vie înșiși să ne
scoață pre noi. Şi spusără slugile deregătorilor cuvintele aceastea și să temură
auzind pre ei că sînt rîmleami. Şi venind, rugară pre ei și scoțîndu-i rugară să
iasă den oraș. Iară eșind den temniță, întrară în Lidiia, și văzînd pre frați,
îi mîngîiară pre ei și eșiră den oraș. Pavel în Solun povesteaște pre Hristos.
Îi priimeaște Iason. Îi trimit în Beriia. De-acolo mergea în Atina. În
areopaghit. Pre Dumnezău necunoscut îl propoveduiaște lor. Întorcu-să unii la
Hristos. Iară deaca îmblară pren Amfipolul și Apoloniia, veniră în Tessalonic
(Solun), unde era sinagoga jidovilor. Iară cumu-i era obiceaiul lui Pavel, întră
la ei și preste trei sîmbete să întreba cu ei, den Scripturi. Deșchizînd și
puindu-le înaintea ochilor, că așia S-au căzut lui Hristos a păți și a înviia
den morți, și acesta iaste Iisus Hristos carele eu vestescu voao. Şi unii
dentr-înșii crezură și să însoțiră cu Pavel și cu Sila și mulțime mare de greci
credincioși, și din mueri de frunte, multe. Şi pentru pizma, să sculară jidovi
necredincioși, și luînd lîngă ei, den prostime, nește oameni răi, și
strîngîndu-să mulțime, făcură gîlceavă în oraș; și năvălind pre casa lui Iason,
vrea pre ei să-i ducă la oameni. Şi neaflîndu-i pre ei, trăgea pre Iason și pre
unii den frați la deregătorii orașului, strigînd că acește ce au amăgit lumea,
și acicea veniră. Pre carii priimi Iason; carii toți, împrotiva rînduialelor
împăratului fac, zicînd a fi alt craiu, Iisus. Şi rîdicară mulțimea și
deregătorii orașului auzind aceastea. Carii făcîndu-și destul de la Iason și de
la alalți, sloboziră pre ei. Iară frații, atunciși noaptea, sloboziră pre Pavel
și pre Sila în Veria; carii venind, întrară în sinagoga jidovilor. Şi aceștea
fură cu minte mai de frunte decît jidovii den Solun, carii priimiră cuvîntul cu
toată inima, în toate zilele cercînd Scripturile, oare sînt aceastea așa. Şi
mulți dentr-înși crezură, și den muerile grecilor ceale de frunte, și bărbați nu
puținei. Iară înțelegînd jidovii cei den Solun că și în Veriia au vestit Pavel
cuvîntul lui Dumnezău, veniră și acolo, rădicînd mulțimea. Şi numaidecît atuncea
pre Pavel sloboziră frații, așia cum ară mearge la mare, iară Sila și Timoteiu
rămasără acolea. Iară carii ducea pre Pavel să-l pue în loc fără frică dusără-l
pînă în Atina, și luînd poruncă de la el la Sila și Timoteiu, cum mai curînd să
vie la el, mearsără. Iară Pavel așteptîndu-i în Atina, înfierbîntîndu-să duhul
lui întru el, văzînd orașul plin de idoli. Derept aceaia, să pritciia în
sinagoga, cu jidovii și cu cei credincioși, și în tîrgu în toate zilele, săva cu
cine să tîmpina. Iară unii din epicuri și stoici filosofi să pritciia cu el și
unii zicea: Ce va această ciocodniță să grăiască? Iară alții: Ni să pare noao că
propoveduiaște dumnezei streini. Că pre Iisus și Învierea propoveduiia lor. Şi
prinzîndu-l pre el îl dusără în ariopag (Ariopag iaste casa orașului, unde să
strîngea deregătorii), zicînd: Putea-vom ști ce e această învățătură noao, ce
înveți tu? Că nește lucrure streine aduci în urechile noastre, ce vom să
înțeleagem ce vor să fie aceastea. (Că atineanii toți și nemearnicii și streinii
nu era cuprinși într-altă în nemică, fără numai să zică și să auză ceva de nou.)
Şi stînd Pavel în mijlocul ariopagului zise: Bărbați atineani, preste toate văz
pre voi, mai cinstitori dumnezeilor. Că trecînd și socotind sfințiturile
voastre, aflaiu un oltariu pre care era scris: "dumnezăului necunoscut", iară
pre carele necunoscîndu-l îl cinstiți, pre acesta eu proproveduiesc voao.
Dumnezău carele au făcut lumea și toate cîtu-s întru ia, acesta ceriului și
pămîntului Domnu fiind, în case făcute cu mînele nu lăcuiaște. Nece den mîni
omenești nu Să cinsteaște lipsindu-Să de ceva, dînd El tuturor viiață și suflare
și toate. Şi au făcut dentr-un sînge toată ruda de om, să lăcuiască pre toată
fața pămîntului, rînduind vremile stătătoare și hotar puind vieții lor. Să caute
pre Domnul, doară pipăind pre El L-ară afla, săva că nu e departe de
fietedecarele de noi. Că în acela viem și mișcăm și sîntem, cum și unii den
filosofii voștri zisără, că și aceluiași rudă sîntem. Deci fiind rudă lui
Dumnezău, să nu ni să pară că Dumnezău Să asamănă aurului sau argintului sau
pietrilor celor cioplite cu meșterșug și de chibzuialele omului. Şi vremile
aceștii neștiințe nesocotindu-le Dumnezău, acum vesteaște oamenilor tuturor,
pretutindinea, să se pocăiască. Pentru că au rînduit zuoa întru carea va giudeca
lumea în dereptate, pren bărbatul carele au rînduit a da credință tuturor,
înviind pre El den morți. Iară auzind învierea morților, unii-și bătea gioc,
iară alții zisără: Auzi-te-vom iară de aceasta. Şi așa Pavel eși den mijlocul
lor. Iară nește bărbați, lipindu-să de el, crezură: întru carii era și Dionisie
Areaopaghiteanul, și o muiare anume Damara, și alții cu el. Pre Pavel în Corint.
Învățînd păgînii. Mîngîindu-l Domnul. Pîrăscu-l la Galion. Ce în dășărt. De acii
în Siriia. După aceaia mearge în Efes. În Galata și în Frighiia întăreaște pre
credincioși. Apolos de la Achila bine-i învățat. Pre Hristos cu mare hasnă-L
propoveduiaște. Iară după aceastea Pavel, eșind den Atina, veni în Corint. Şi
aflînd pre un jidov anume Achila, pontean de rudă, venit de curînd den Italiia,
și Prischila, muiarea lui, (pentru ce că poruncise Clavdie împărat să iasă toți
jidovii den Rîm), veni la ei. Şi căce era de un meșterșug cu ei, rămase la ei și
lucra, că era meșterșugul lor făcători de corturi. Şi să pritciia în sinagoga,
în toate sîmbetele, și-i aducea cătră înțelesul lui și pre jidovi și pre greci.
Şi daca veniră den Machedoniia, Sila și Timoteiu, îndemna-se Pavel de Duhul,
mărturisind jidovilor că Iisus e Hristos. Iară protivindu-să ei și hulind,
scuturîndu-și veșmintele, zise lor: Sîngele vostru spre capul vostru; eu
curatu-s, de acum la păgîni voiu mearge. Şi trecînd de acolea, întră în casa
oarecui de-l chiema Iust, cinstitoriu pre Dumnezău, căruia era casa lîngă
sinagoga. Iară Crisp, mai marele sinagoghei, crezu Domnului, cu toată casa lui,
și mulți den corinteani auzind crezură și să botezară. Zise derept aceaia
Domnul, în vedeare noaptea lui Pavel: Nu te teame, ce grăiaște și să nu taci. Că
Eu sînt cu tine, și nime nemică nu-ți va strica ție, că mulți oameni am Eu, în
cest oraș. Şi șăzu acolea un an și șase luni, învățînd între ei cuvîntul lui
Dumnezău. Iară Galion, fiind deregătoriu Ahaiei, rădicară-să jidovii cu o inimă
spre Pavel și dusără pre el la giudecată. Zicînd: Acesta amegeaște oamenii a
cinsti pre Dumnezău împrotiva legii. Iară Pavel deșchizînd gura să grăiască,
zise Galion cătră jidovi: Să ară fi vro nedereptate sau vrun lucru rău, o
jidovi, den ce ară fi derept, răbda-l-aș. Iară să iaste întrebare de cuvînt și
de nume și de leagea voastră, voi căutați, că eu giudecătoriu acestora nu voiu
să fiu. Şi-i scoase pre ei de la scaunul giudecății. Şi apucînd pre toți grecii
spre Sosten mai marele sinagoghei, bătea-l înaintea giudecății și lui Galion
nu-i era grijă nemică de aceaia. Iară Pavel rămîind acolea zile multe, luîndu-și
zuoa bună de la frați, mearse (pre mare) în Siriia, și cu el Prischila și
Achila, tunzîndu-și capul în Chenhrea că avea făgădaș. Şi sosi în Efes, și pre
ei lăsă acolo, iară el întră în sinagoga, să pritciia cu jidovii. Şi rugînd pre
el să mai rămîe la ei, el nu vru. Ce-ș luo zuoa bună de la ei, zicînd că: Mi să
cade de tot, în sărbătoarea ce vine, să fiu în Ierosalim și iară mă voiu
întoarce la voi, să va vrea Dumnezău. Şi mearse den Efes. Şi pogorînd în
Chesariia, sui în Ierosalim și să închină adunăriei credincioșilor, pogorî întru
Antichiia. Şi petrecînd acolea cîtăva vreame, să duse de îmbla pre rînd țînutul
Galatiei și Frighiia, întărind pre toți ucenicii. Iară un jidov anume Apolos,
alexandreanin de rudă, bărbat grăitoriu măestru, veni în Efes, putearnic fiind
întru Scripturi. Acesta era învățat în calea Domnului și, fierbînd (Încins) în
duh, grăiia și învăța cu de-adinse, carele era a Domnului, știind numai
botegiunea lui Ioan. Acesta începu a grăi cu îndrăznire în sinagoghi, iară
auzind pre el Achila și Prischila, luară pre el, și mai aiave spusără lui calea
lui Dumnezău. Şi vrînd el să treacă în Ahaiia, îndemnară pre el frații, scrisără
ucenicilor să-l priimească pre el, carele deaca veni, mult folosi celora ce
crezură în dar. Că cu mare îndrăznire învingea vîrtos pre jidovi, aiave arătînd
den Scripturi că Iisus este acel Hristos. Nește ucenici în Efes. Învață în
știința lui Ioan. Neștiind darurele Duhului Sfînt, cu carele îmfrîmțeșază
Dumnezău împărățiia Fiiului Său. Să botezară în numele lui Iisus. Jidovii
scoțînd dracii. Dracul îi bătea. Cărțile vrăjitorilor le arse. Dumitru. Mare
scărbă rădică pre Pavel. Şi fu cînd era Apolos în Corint, Pavel, trecînd pren
laturile de sus, veni în Efes și află pre nește ucenici. Zise lor: Au luat-ați
Duhul Sfînt, deaca ați crezut? Iară ei zisără cătră el: Nece am auzit au iaste
Duhul Sfînt. Atunce zise lor: Dară în ce v-ați botezat? Ei zisără: Întru a lui
Ioan botegiune. Zise Pavel: Ioan au botezat cu botegiunea pocăinței, zicînd
oamenilor întru Cela ce vine după el să crează, ce este Iisus Hristos. Carii
auziră, să botezară în numele Domnului Iisus. Şi puindu-și Pavel spre ei mînile,
veni Duhul Sfînt spre ei, de grăiia în limbi și prorociia. Şi era, de toți,
bărbați ca la doisprăzeace. Iară el, întrînd în sinagoga, cu îndrăznire grăiia,
în trei luni propoveduind și îndemnînd carele-s de Împărățiia lui Dumnezău. Iară
unii să întăriia și nu vrea să îngăduiască, grăind rău de calea Domnului,
înaintea oamenilor, depărtîndu-să de la ei, despărți pre ucenici, în toate
zilele pritcindu-să în școla a unui tirean. Şi aceasta fu în doi ani, așa cît
toți carii lăcuiia în Asia ară auzi cuvîntul Domnului Iisus, jidovii și grecii.
Iară puteri mari făcea Dumnezău pren mînile lui Pavel. Așa cum și spre lîngezi
aducea de pre trupul lui măhrama, sau ștergătoarea sudorilor, și să depărta de
la ei lîngorile, și duhurele ceale reale eșiia dentru ei. Şi ispitiră unii den
ceia ce îmbla împregiur, jidovi fărmăcători, a chema spre ceia ce avea duhure
reale numele Domnului Iisus, grăind: Giurăm pre voi pren Iisus, carele Iisus
propoveduiaște Pavel. Era aceia feciorii Schevei jidovului, mai marelui popilor,
șapte carii făcea aceasta. Iară răspunzînd duhul rău zise: Pre Iisus cunosc și
pre Pavel știu; iară voi cine sînteți? Şi năvăli spre ei omul întru carele era
duhul cel rău, și învîncu pre ei, luo puteare spre ei, așa cît goli și răniți
scăpară den casa aceaia. Iară aceasta fu în știre tuturor jidovilor și grecilor
celora ce lăcuiia în Efes; și căzu frică spre toți ei, și să măriia numele
Domnului Iisus. Şi mulți den ceia ce credea veniia, ispoveduind și spuindu-și
faptele lor. Iară mulți de ceia ce făcuse farmece, strîngîndu-și cărțile, le
arsără înaintea tururor, și cărora băgînd samă prețurele lor, aflară samă ca de
cincizeci de mie de denari. Așa tare creștea cuvîntul Domnului și să întăriia.
Şi împlîndu-să aceastea, Pavel gîndi în duh să treacă pren Machedoniia și
Ahaiia, să meargă în Ierosalim, zicînd că: După ce voiu fi acolo, cade-mi-să și
Rimul a vedea. Şi trimețînd în Machedoniia doi den ceia ce slujiia lui, pre
Timoteiu și pre Erast, el rămase pînă la o vreame în Asiia. Iară fu în aceaia
vreame gîlceavă nu puțină, pentru calea Domnului. Că un argintariu anume
Dimitrie, carele făcea besearici de argint Dianei (Greceaște, Artemida,
dumnezăoaia Asiei), da meșterilor dobîndă multă. Pre carii adunîndu-i, și pre
ceia ce era lucrători acestui lucru, zise: Bărbaților, știți că dentru acest
meșteșug iaste dobînda noastră. Şi vedeți și auziți că nu numai Efesul, ce mai
toată Asiia, multă mulțime, acest Pavel, învățîndu-o, o au amăgit, zicînd că
nu-s dumnezei, carii sînt de mîni făcuți. Şi nu numai meșterșugul ne piiarde
noao, venind în batgiocură, ce și în beseareca a marei dumnezeiasei Diianii
întru nemică să va socoti, și cu vreame, lauda ei va peri, pre carea toată Asiia
și lumea o cinsteaște. Şi auzind aceastea, împlură-să de mînie, strigară zicînd:
Mare-i Diana Efesului. Şi să împlu tot orașul de gîlceavă, și năvăliră toți
împreună în teatron (Ce să zice greceaște teatron, ce e loc de luptă, în
mijlocul orașului, unde să strîngea oamenii, să vază lucruri de minuni) și
răpind pre Gaie și pre Aristarh, machedoneani, soții lui Pavel. Iară Pavel,
vrînd să iasă la mulțime, nu-l lăsară pre el ucenicii. Iară încă și unii den mai
marii Asiei, fiindu-i lui priiatini, trimețînd la el, rugară-l să nu iasă în
teatru. Iară alții, altă striga, că era mulțimea turburată, și mulți nu știia
pentru ce s-au adunat. Iară den mulțime scoasără pre Alexandru, silindu-l pre el
jidovii, iară Alexandru cu mîna arătînd să tacă, vrea să-și dea sama la mulțime.
Pre carele înțelegînd că iaste jidov, fu un glas de la toți, pînă la doao
ceasure, strigînd: Mare-i Diana efeseanilor. Atunci logofătul, așăzînd mulțimea,
zise: Bărbați efeseani, cine iaste om carele n-ară ști pre orașul Efesului că
cinsteaște pre mare dumnezeiasa Diana, și chipului de la Iupiter pogorît? Pentru
că acestora nime nu le poate grăi împrotivă, trebuiaște să vă așăzați, și nemică
în degrabă să nu faceți. Că aduset pre oamenii aceștea, nece călcători
sfințiturilor, nece hulitori pre dumnezeiasa voastră. Iară de are Dimitrie și
meșterii carii sînt cu el treabă cu cineva, fi-va leage și sînt giudecători,
cheame unii pre alți, la leage. Iară să căutați de alte lucruri, în adunarea
rînduită de zile găsă-va. Că frică-i să nu ne pârască rădicători a fi pentru
zuoa de astăzi, și neputând da samă de această adunare (pen ce să adunară), și
deaca zise aceasta, slobozi adunarea. Pavel rînduiaște calea lui în Machedoniia.
În Troada în miazănoapte, propoveduind cuvîntul. Pre Evtih căzînd den fereastră.
Îl învise. În Mitil chemînd pre bătrînii efeseanilor. Spune ce va veni spre ei
și spre el. Iară după ce așăză gîlceava, chemînd Pavel pre ucenici și luîndu-și
zuoa bună, eși să meargă în Machedoniia. Iară îmblînd pren laturile acealea, și
îndemnînd pre ei cu cuvinte multe, veni în Ţara Grecească. Şi acolea petrecînd
trei luni, vrînd să meargă el în Siriia, pusără lui jidovii leșuitori, iară el
găndi să să întoarcă pren Machedoniia. Şi petrecu pre el, pînă în Asiia, Sopatr
den Beriia, iară den Solun, Aristarh și Secund, și Gaie den Derviia, și
Timoteiu. Iară asiani, Tihic și Trofim; aceștea deaca sosiră, așteptară pre noi
în Troada. Iară noi vînslăm pre mare, după zilele azimelor, den Filipus, și
venim cătră ei, în Troada, în cinci zile, unde petrecum șapte zile. Iară în zuoa
dentîiu a săptămînii, adunîndu-să ucenicii să frîngă pîine, Pavel propoveduiia,
vrînd să iasă a doao zi, înlungi cuvîntul pînă la miaz-noapte. Şi era făclii
multe în cerdac, unde era strînși. Iară șăzînd un voinic tinăr, anume Evtih,
într-o fereastră, îngreuiat de somnu, povestind Pavel multă vreame, cebăluit de
somnu căzu denn al treile rînd de casă, gios, și-l luară mort. Iară Pavel
pogorînd, să plecă spre el și îmbrățișîndu-l pre el zise: Nu gîlcevireți, că
sufletul lui într-însul iaste. Iară suindu-să, frînse pîine și gustă, și destul
vorovind cu ei pînă în zuo, și așa să duse. Şi adusără pre fecior viu, și să
mîngîiară foarte. Iară noi suind în corabie, mearsem în Asson, de acolo să luom
pre Pavel, că așa ne poruncise, că el va mearge pre pămînt, pedestru. Iară cum
să adună cu noi în Asson, luîndu-l pre el, venim în Militin. Şi de-acolo, a doa
zi vînslăm și sosim împrotiva Hiei, iară într-altă zi sosim în Sam, și
sălășluind în Troghilia, a doa zi venim în Milit. Că gîndi Pavel să treacă
Efesul, ca să nu-i fie lui a să zăbăvi în Asiia, că grăbiia, de ară putea el, în
zuoa de Rosalii, să fie în Ierosalim. Iară den Milit, trimease în Efes, de
chiemă pre bătrînii besearecii. Carii venind la el, zise lor: Voi știți că den
zuoa ce am întrat în Asia, în ce chip, în toată vreamia am fost cu voi. Slujind
Domnului cu toată smereniia și cu multe lacrăme și ispite, carele mi să tîmplară
mie, de la hicleșugul jidovilor. Cum nemică n-am lăsat înapoi de cealea ce-s
voao de folos, ca să nu vă fiu povestit și să nu vă fiu învățat aiave și prin
case. Mărturisind jidovilor și grecilor pocăință cătră Dumnezău și credința în
Domnul Iisus Hristos. Şi acuma iaca, eu legat în duh, mă duc în Ierosalim,
neștiind ce mi să vor tămpla mie în el. Numai că Duhul Sfînt prespre toate
orașăle mărturiseaște, zicînd că prinsuri și scîrbe vor veni spre mine. Ce nu
mi-e frică de nemică de aceastea, nece viiața mia nu-i mai scumpă de mine, ce
numai ce să sfîrșescu alergarea mea cu bucurie și slujba carea am luat de la
Domnul Iisus, a mărturisi Evangheliia milei lui Dumnezău. Şi acum iată, eu știu
că mai mult nice unul den voi nu va vedea fața mea, pren carii am trecut
propoveduind Împărățiia lui Dumnezău. Pentru aceaia mărturisescu voao în zuoa de
astăzi că curat sînt de sîngele tuturor. Că nu m-am tras înapoi ca să nu spuiu
voao tot sfatul lui Dumnezău. Luați-vă aminte pre voi și pre toată turma, spre
carea pre voi vă puse Duhul Sfînt păstori, să pașteți beseareca (Adunarea
credincioșilor iaste beseareca) lui Dumnezău, pre carea o agonisi cu sîngele
Lui. Că eu știu aceasta că, după ducerea mea, vor întra lupi greu întru voi,
carii nu vor cruța turma. Şi dentre voi încă să vor scula bărbați, de vor grăi
îndărăptnicii, ca să tragă ucenici după ei. Derept aceaia, prevegheați,
aducîndu-vă aminte că trei ani, noaptea și zuoa. n-am încetat învățînd cu
lacrăme, pre fietecarele de voi. Şi acuma încă, fraților, vă dau pre voi lui
Dumnezău, și cuvîntul milei Lui, carele-i putearnic a zidi și a da voao ocină a
birui cu toți sfinții. Argintul sau aurul sau veșminte a nemurui n-am pohtit. Că
înșivă știți că trebiei meale și a celora carii-s cu mine, ceaste mîni ale meale
au căștigat. În toate arăta-voiu voao că lucrîndu să cade a agiuta pre cei
slabi, aducînd aminte de cuvîntul Domnului Iisus, că Insuși zise: Mai fericit
iaste a da, decît a luoa. Şi aceastea zicînd, puse genunchele lui la pămînt cu
ei cu toți, de să rugă. Şi fu plîns mare tuturor, și căzînd spre cerbicea lui
Pavel, sărutară pre el. Jăluindu-să mai vîrtos pentru cuvîntul carele zisease,
că mai mult ei nu vor vedea fața lui. Şi petrecură pre el la corabie. Pavel
gîndind a veni în Ierosalim. În Chesaria căută pre Filip Evanghelist. Agav
proroceaște de prinsoarea lui Pavel. Venind în Ierosalim. Întră în besearecă.
Prinsără-l jidovii. Lisie sutașul îl luo den mînile lor. Şi fu cînd am vrut
purceade despărțindu-ne de ei, mergînd derept în Cos și a doao zi în Rodos și de
acolo în Patara. Şi aflînd o corabie trecînd în Finichiia, și suind în ia,
purceasem. Şi arătîndu-ni-să Chiprul, și lăsîndu-l în a stînga, vînslăm
(Întorsura cea demult zice înotăm, iară noi am scris vînslăm, căci vînsla cu
corabiia pre apă) în Siriia, și venim în Tir, că acolo era corabiia a descărca
povara. Şi aflînd ucenicii, rămasem acolo șapte zile; carii zicea lui Pavel,
pren Duhul Sfînt, să nu sue în Ierosalim. Şi împlîndu-să acealea zile, mearsem
petrecîndu-ne pre noi toți, cu muerile și cu porobocii, pînă afară de oraș; și
îngenunchind în țărmure, ne rugăm. Şi îmbrățișînd unul pre alt, ne suim în
corabiie, iară ei să întoarsără la ai lor. Iară noi vînslirăm den Tir, agiunsem
în Ptolomaida și deaca ne închinăm fraților, rămasem o zi la ei. Iară a doaoa zi
eși Pavel și noi carii eram cu el, venim în Chesariia și întrînd în casa lui
Filipp Evanghelistul (carele era unul den cei șapte Diiaconi) rămasem la el.
Iară acesta avea patru feate vergure prorocind. Şi petrecînd acolo multe zile,
pogorî den Iudea un proroc pre nume Agav. Şi deaca veni la noi, luo brîul lui
Pavel și legîndu-și mîinile și picioarele, zise: Aceasta zise Duhul Sfînt,
bărbatul a cui e acest brîu, așa-l vor lega în Ierosalim jidovii, și-l vor da în
mînile păgînilor. Şi cum auzim aceastea rugămu-l pre el, și noi și carii era
lăcuitori într-acel loc, să nu sue în Ierosalim. Atunci răspunse Pavel și zise:
Ce faceți de plîngeți și-mi amărîți inima? Că eu nu numai a mă lega, ce și a
muri în Ierosalim, gata sînt, pentru numele Domnului Iisus. Iară deaca nu-l
putum pleca pre el, noi-l lăsăm, zicînd: Fie voia lui Dumnezău. Iară după zilele
aceastea, strîngîndu-ne unealtele, suim în Ierosalim. Veniră cu noi și nește
ucenici den Chesariia, aducînd pre Mnason chipreanin, la care am sălășluit,
ucenic de demult. Şi sosind în Ierosalim, bucuroși priimiră pre noi frații. Iară
a doaoa zi, întră Pavel cu noi la Iacov, și fură și bătrînii toți. Şi deaca-i
îmbrățișă, le spuse pre rînd toate carele făcuse Dumnezău în păgîni, pren slujba
lui. Iară ei auzind aceastea, lăudară pre Dumnezău, zicînd lui: Vezi, frate,
cîte mii de jidovi sunt de carii crezură, și toți sînt înfierbîntați cu
dragostea legiei. Şi auzit-au de tine den cuvintele altora, că tu înveți a să
lăpăda de Moisi pre toți jidovii carii sînt între păgîni, și zici că nu să cade
să-și tae împregiur feciorii lor, nece după obiceaiuri să îmble. Ce e derept
aceaia? Tot trebuiaște să să strîngă mulțimea, că vor auzi că ai venit. Derept
aceaia, fă aceasta carea zicem ție: la noi patru bărbați care s-au făgăduit
întru sine. Pre aceștia-i ia și te curățeaște cu ei, și cheltuiaște cu ei, ca să
rază capetele și vor ști toți că cealea ce au auzit de tine minciune-s, ce tu
încă îmblă ca să te arăți că ții leagea. Iară de ceia carii au crezut, den
păgîni, noi am scris și am rînduit, nemică de aceastea să păzească ei, numai să
să ferească ei de carele-s jărtvile jidovilor și de sînge și de sugrumări
(Morteciuni) și de curvie. Atuncea Pavel luînd pre acei bărbați, pre a doaoa zi,
să curăți cu ei, întră în besearecă. Vestind că s-au împlut zilele curățeniei,
pînă nu fu dusă fiete pren carele de ei jărtva lor. Şi împlîndu-să aceale șapte
zile, jidovii care venise den Asiia, văzînd pre el în besearecă, întărîtară
toată mulțimia, și pusără spre el mîinele. Strigînd: Bărbați israilteani,
agiutați, acesta-i cel omu carele împrotiva oamenilor și a legii și a cestui
loc, pre toți pretutindinea învață, și încă și pre greci au adus în besearecă,
și au spurcat acest sfînt loc. (Că văzuse pre Trofim efeseanul în oraș, cu el,
pre carele le părea că l-au adus în besearecă Pavel.) Şi se turbură derept îns
tot orașul, și fu curărea oamenilor, și prinzînd pre Pavel, trăgea-l den
besearecă și numaidecît închisără ușile. Şi căutînd ei să-l omoară, eși veaste
la căpitanul șireagului, că s-au turburat tot Ierosalimul. Iară el, numaidecît
luînd viteaji și sutași cu el, și alergă la ei, iară ei deaca văzură pre
căpitanul și viteajii, părăsiră de-a bate pre Pavel. Atuncea deaca să apropie
căpitanul, prinse pre el, și porunci să-l leage pre el cu doao lanțuri, și
întrebă cine are fi și ce au făcut. Iară alții alta striga, den mulțime; și
deaca nu putu înțeleage adevărat pentru gîlceavă, porunci pre el să-l ducă în
tabără. Iară sosind la treapte (Grădice, stepene, pre carele să sue sus, au în
foișor, au în besearecă), tîmplă-să a-l duce nește viteaji, pentru năvala
mulțimei. Că mergea după el mulțime de oameni, strigînd: ia-l pre el (Omoară-l
pre el). Şi fiind ducîndu-l în tabără, Pavel zise căpitanului: Slobodu mi-e a-ți
grăi ceva? Care zise: greceaște știi? Au nu ești tu cel eghiptean, carele
înaintea cestor zile ai scornit rădicare și ai scos în pustie patru mie de
sicari? (Sicarii sînt lotri, tîlhari). Zise derept aceaia Pavel: Eu sînt om
jidov, tarsean, pîrgariu a unui oraș nu mitiutel al Chilichiei, ce te rog,
lasă-mă să grăiascu cătră oameni. Iară elu-i îngădui. Pavel stînd pre treapte,
amenință cu mîna cătră oameni să tacă, iară fiind tăceare mare, grăi în limbă
jidovească, zicînd. Pavel dînd samă de credința lui. Pînă într-o vreame îl
ascultară jidovii. Iară strigînd ei, porunci, bătîndu-l cu nuiale, să-l
întreabe. Să spune că-i pîrgariu den Roma. Bărbați, frați și părinți, ascultați
mîntuirea mea, care grăescu acum cătră voi. (Iară auzind pre el grăind lor în
limbă jidovească, mai vîrtos încetară-să, și zise lor:) Iată eu sînt jidov,
născut în Tarsu, orașul Chilichiei, și crescut în cest oraș, la picioarele lui
Gamaliil, învățat în dereptatea legiei părinților, înfierbîntat în dragostea lui
Dumnezău, cum sînteți și voi toți astăzi. Carele această cale (Leage, știință),
goniiu pînă la moarte, legînd și dînd în temniță bărbați și mueri. Cumu mi-e
mărturie și popa cel mai mare și toți bătrînii, de la carii și cărți luând, la
frați mergeam în Damascu, să aduc și pre aceia carii era acolea legați în
Ierosalim, să-i muncească. Şi fu mie mergînd și apropiindu-mă de Damasc cătră
amiazăzi, de pripă den ceriu străluci împregiuru-mi lumină mare. Şi căzuiu la
pămînt și auziiu glas zicîndu-mi: Saule, Saule, ce Mă gonești? Iară eu răspunș:
Cine ești, Doamne? Şi zisă cătră mine: Eu sînt Iisus Nazarineanul, pre carele tu
gonești. Deci carii era cu mine văzură lumina și să spămîntară, iară glasul nu-l
auziră, carele grăiia cu mine. Şi ziș: Ce voiu face, Doamne? Iară Domnul zisă
cătră mine: Scoală-te și pasă în Damasc, și acolo ți să va zice ție de toate,
carele-s ție rînduite să faci. Şi cînd n-aș vedea, de slava luminei aceiia,
dusără- mă de mînă ceia ce era cu mine, veniiu în Damasc. Iară Ananiia, un
bărbat creștin bun după leage, avînd mărturie de toți jidovii carii lăcuiia
acolo. Venind cătră mine, și stînd, zise mie: Saule frate, ia vedeare. Şi eu
într-acel ceas văzuiu pre el. Iară el zise mie: Dumnezăul părinților noștri
te-au ales pre tine, să cunoști voiia Lui, și să vezi pre Cel Derept, și să auzi
glas den gura Lui. Că vei fi mărturisitoriu Lui la toți oamenii, de cealea ce-ai
văzut și ai auzit. Şi acum ce zăbăvești? Scoală-te de te botează, și te spală de
păcatele tale, chiemînd numele Domnului. Şi mi să tîmplă mie înturnîndu-mă în
Ierosalim, și rugîndu-mă în besearecă, fuiu răpit den minte. Şi văzuiu pre El
zicîndu-mi: Grăbeaște și eși curînd den Ierosalim, că nu vor priimi mărturiia ta
despre Mine. Eu ziș: Doamne, înșiși știu pre mine că am tras în temniță și am
bătut pren sinagoghi pre ceia ce credea întru Tine. Şi cînd să vărsa săngele lui
Stefan, a mărturisitoriului Tău, și eu încă stam acolea, și una înțelegeam cu ei
omorîrea lui, și păziiam veșmintele celora ce omorîia pre el. Şi zise cătră
mine: Pasă, că Eu între păgîni departe te voiu trimite. Şi ascultară pre el pînă
la acest cuvînt și rădicară glasurele sale, zicînd: Ia-l de pre pămînt pre unul
ca acesta, că nu i să cade lui a viia. Strigînd ei derept acea, și aruncînd
veșmintele, și prah aruncînd în aer. Porunci căpitanul să-l ducă în tabără,
zicînd, cu bătăi să întreabe pre el, ca să înțeleagă pentru ce vină așa strigară
spre el. Iară strîngîndu-l pre el cu legăturile, zise Pavel sutașului carele sta
acolea: Oare slobod e voao, omul rîmlean și nevinovat, să-l bateți? Deaca auzi
sutașul aceasta, mearse la căpitan și spuse lui, zicînd: Caută ce vei să faci,
că acest om rîmlean iaste. Şi apropiindu-să căpitanul zise lui: Spune-mi să ești
tu rîmlean? El zise: Așia iaste. Şi răspunse căpitanul: Eu cu multă șumă de preț
am agonisit orașul acesta. Iară Pavel zise: Eu-s și născut într-aceaia
(Pîrgariu). Derept aceaia, numaicît să depărtară de la el carii vrea să-l
muncească și căpitanul încă să spămîntă deaca înțelease că iaste rîmlean, pentru
ce legase pre el. Iară a doaoa zi, vrînd să înțeleagă cu adevăr, pentru ce-l
pîrăscu pre el jidovii, dezlegă pre el den legături, și porunci mai marilor
popilor să vină, și tot săboru lor, și duse pre Pavel de-l stătu înaintea lor.
Pre Pavel, dîndu-și sama. Anania porunci să-l lovească cu palmapreste obraz pre
Pavel. De hicleniia jidovilor. Căpitanul știind lucrul, îl trimease la Filix
deregătoriul. Iară Pavel, căutînd spre săbor, zise: Fraților bărbați, eu cu
toată știința bună am slujit lui Dumnezău pînă în ceastă zi. Dară Anania, mai
marele popilor, porunci celora ce sta să-l bată preste gură. Atuncea zise Pavel
cătră el: Bate-te-va pre tine Dumnezău, păreate înălbit, că tu șezi giudecînd
pre mine după leage, și împrotiva legii poruncești să mă bată. Iară ceia ce sta
zisără: Pre popa cel mai mare blastămi? Şi zise Pavel: n-am știut, fraților, că
iaste popa cel mai mare, că e scris, mai marelui oamenilor rău să nu-i grăești.
Iară înțelegînd Pavel că o parte iaste saduchei, iară alta farisei, strigă în
săbor: Bărbați, frați, eu fariseu sînt, fecior de fariseu, pentru nădeajdea și
pentru învierea morților sînt chemat în giudecată. Iară grăind el aceastea,
scorni-să îndărăpnicie în farisei și între saduchei și să răsfiră mulțimia. Că
saducheii zic că nu iaste înviere, nece înger, nece duh; iară fariseii amîndoao
le credu. Scorni-se derept îns strigare mare, și sculîndu-să cărtularii den
partea fariseilor, de să pritciia zicînd: Nece un rău nu aflăm în cest omu; iară
să i-au grăit lui duhul sau îngerul, să nu ne protivim lui Dumnezău. Iară fiind
sfadă mare, să temu căpitanul, să nu rumpă pre Pavel ei; porunci să pogoară
viteaji să-l apuce pre el den mijlocul lor, și să-l ducă în tabără. Iară în
noaptea carea veni, stînd Domnul înainte-i, zise: Încreade-te, Pavele, că cum ai
mărturisit de Mine în Ierosalim, așa ți să cade și în Roma a mărturisi. Iara
deaca să făcu zuo, strînsără-se unii den jidovi și să giurară în eiși, zicînd,
nece vor mînca, nece vor bea, pînă nu vor omorî pre Pavel. Şi era mai mulți de
patruzeci, carii făcuse acesta giurămînt. Carii mearsără la popii cei mai mari
și la bătrîni și zisără: Cu giurămînt ne-am giurat pre noi, nemică să nu gustăm,
pînă nu vom omorî pre Pavel. Acum derept aceaia, spuneți căpitanului den voia
săborului, că mîine să-l scoață la voi, cum ați vrea mai adevărat a întreba de
cealea ce-s de el; iară noi, mainte de ce să va apropiia, gata sîntem a omorî
pre el. Iară deaca auzi feciorul surorii lui Pavel hicleșugul, mearse și întră
în tabără, deade veaste lui Pavel. Iară Pavel, chemînd unul den sutași, zise: Du
pre cest voinic la căpitanul, că are oarece să-i spue lui. Iară el luîndu-l pre
el, duse-l cătră căpitanul și zise: Pavel cel legat m-au chemat de m-au rugat să
aduc pre cest voinic cătră tine, avînd oarece a-ți grăi. Şi prinzîndu-l de mînă
căpitanul, și-l duse în laturi și-l întrebă: Ce iaste carele vrei să-mi spui?
Iară el zise că jidovii s-au sfătuit să te roage ca mîine să duci pre Pavel în
săbor, ca cum ară vrea mai adevărat să întreabe ceva de el. Iară tu nu-i creade
pre ei, că-l aleșuescu dentru ei bărbați mai mulți de patruzeci, carii s-au
giurat că nece vor mînca, nece vor bea, pînă nu-l vor omorî pre el. Acuma gata
sînt, așteptînd de la tine ce veri zice. Iară căpitanul, derept aceaia, slobozi
pre voinic, poruncind nemunuia să nu spuie că i-au zis lui aceastea. Şi chemînd
pre doi den sutași, zise: Gătiți doao sute de viteaji, ca să meargă pînă la
Chesariia, și șaptezeci de călărași, și fustași doao sute, denn al treile ceas
de noapte. Şi dobitoace încă să gătească, să pue pre Pavel să-l petreacă în
pace, pînă la Filix deregătoriul. Scriind și carte, în carea așa era: Clavdie
Lisia, cinstitului deregătoriu, lui Felix sănătate. Pre acest bărbat, prinsu de
jidovi, cînd vrea să-l omoară, sosiiu cu viteajii și-l scoș, înțelegînd că e
rimlean. Şi vrînd a-i ști vina pentru ce-l pîrăscu, dus-am pre el în săborul
lor. Şi-l aflaiu că-l pîrăscu pentru întrebarea legiei lor, și nece o vină n-ară
avea, pren carea i s-ară cădea moarte au prinsoare. Iară deaca-mi deaderă de
știre că jidovii leșuescu după el, numaidecît trimeș pre el la tine, lăsînd și
pîrîșilor, să au ceva împrotivă-i spue înaintea ta. Să fii sănătos. Iară
viteajii, cum era poruncit lor, luîndu-l pre Pavel, dusără-l noaptea în
Antipatrida. Iară a doaoa zi, lăsară pre călărași să meargă cu el, ei să
întoarsără în tabără. Carii veniră în Chesariia, și deaderă cartea
deregătoriului, stătură înaintea lui și pre Pavel. Iară cetind deregătoriul
cartea, întrebă den care țînut iaste și deaca înțelease că iaste din Chilichiia,
zise: Auzi-voiu pre tine cînd vor veni și pîrîșii tăi aici. Şi porunci în
tîrnațul lui Irod să-l păzască pre el. Pîrîndu-l Tertulie, Pavel își dă sama.
Deregătoriului și muerii lui, pre Hristos Îl propoveduiaște. Nădăjduind în
deșărt Felix că-i va da Pavel bani. Eșind den deregătorie, lăsă pre Pavel
prinsu. Iară după cinci zile, pogorî popa cel mai mare, Anania, cu bătrînii și
cu un urătoriu (Carele e grăitor sau procatăr), anume Tertulie, carii stătură
înaintea deregătoriului, împrotiva lui Pavel. Iară chemîndu-l înainte, începu
a-l pîrî (Sorocind) Tertulie zicînd: Ştiind că în multă pace sîntem pentru tine,
și că multe ai îndereptat în înțelepțiia ta, în ceastă rudă, tutindinile și în
toată vreamea, cunoaștem, cinstite Felixe, cu mare mulțemită. Iară să nu te țin
cu cuvinte multe, rogu-te să ne asculți pre noi pre scurt, pentru blînziia ta.
Aflat-am pre acest bărbat veninat, carele face rădicare și gîlceavă, a toți
jidovii carii sînt preste toată lumea și mai marele eresului nazarineanilor.
Carele beseareca au ispitit să o spurce, pre carele prinzîndu-l, după leagea
noastră vream să-l giudecăm. Iară venind Lisia căpitanul, cu mare puteare îl luo
den mînile noastre. Porîncind pîrîșilor lui să vie la tine, den carele vei putea
însuți a înțeleage, să-l veri întreba, de toate acestea de carele îl pîrîm noi
pre el. Iară jidovii încă zisără: Aceastea așa sînt. Iară Pavel răspunse,
arătîndu-i deregătoriului să grăiască. Ştiind pre tine, că de mulți ani fiind
giudecătoriul limbiei aceștiia, pentr-aceaia mai cu bună voe voiu răspunde de
acealea ce-s de mine. Că tu poți ști că nu-s mai mult de doaosprăzeace zile, dă
cîndu mă suiiu în Ierosalim, să mă rog. Şi în besearecă încă nu mă aflară
pritcindu-mă cu cineva sau val făcînd în mulțime, nece în sinagoghi, nece în
oraș. Nece vor putea adevăra de cealea ce mă pîrăscu acum pre mine. Iară eu
mărturisescu ție aceasta, după cum calea ceaia carea o chiamă eres, așa slujescu
Dumnezăului părinților miei, cît crez toate carele -s scrise în leage și
proroci. Avînd nădeajde în Dumnezău, carea ei așteaptă învierea carea va să fie
a morților, derepților și nederepților. Într-aceaia mă nevoescu să aibu și eu
știință sufletească fără zminteală, înaintea lui Dumnezău și înaintea oamenilor,
pururea. Iară după mulți ani, veniiu să fac milostenie în ruda mia, și jărtve.
Între carele mă aflară pre mine curățit în besearecă, nu cu mulțime, nece cu
gîlceavă, iarăși nește jidovi den Asia. Carii au vrut trebuit să fie acicea, să
mă pîrască, să au ceva împrotiva mia. Au aceștea să spue să au aflat întru mine
vro nedereptate, cînd stam eu în săbor. Fără numai den cest glas, cu carele am
strigat întru el de învierea morților, mă chem în giudecată de voi, astăzi. Iară
auzind aceasta Filix, lăsă-i atunci zicînd: După ce voiu întreba mai bine de
acea cale, cînd va veni Lisia căpitanul, voiu socoti lucrul vostru. Şi porunci
sutașului să păzească pre Pavel și să-l slăbească den legături, și nece pre unul
dentr-ai lui să nu-l oprească a-i sluji, sau a veni cătră el. Iară după cîteva
zile, mergînd Filix cu Drosila, muiarea lui, carea era jidovă, chiemă pre Pavel
și auzi pre el de credința carea e în Hristos. Iară grăind el, de dereptate și
de opritură și de giudețul ce va să fie, spăimat Filix răspunse: Acum pasă, iară
avînd prilej, te voiu chema tine. Şi aceasta nădăjduindu împreună că-i va da
lui, Pavel, bani, ca să sloboază, derept aceaia, ades chema pre el, voroviia cu
el. Iară împlîndu-să doi ani, luo altul (Ce să zice, să schimbă deregătoriia, fu
altul deregătoriu), după el Filix, pre Porchie Fist, iară vrînd să facă pre voe
Filix jidovilor, lăsă pre Pavel legat. Fist viind în locul lui Felix. Porunci să
aducă înainte pre Pavel. Pavel mută leagea la împăratul. Fist lui Agripa craiu
spune lucrul lui Pavel. Şi-l duce înaintea lui. Să ia sama lui. Iară Fist venind
la deregătorie, după trei zile sui în Ierosalim den Chesariia. Şi stătură
înaintea lui popa cel mare și mai marii dentre jidovi, împrotiva lui Pavel, și
rugară pre el, pohtind să le facă voia împrotiva lui, să-l chiiame în Ierosalim,
puind leșuitori să-l omoară pre el, pre cale. Iară Fist răspunse să-l țînă pre
Pavel în Chesariia, că el încă curînd va mearge acolo. Şi carii pot dentre voi
să pogoară dempreună, și să iaste în cest bărbat vro vină, pîrască pre el. Lăcui
derept aceaia, la ei, nu mai mult de zeace zile, și pogorî în Chesariia; a doao
zi, șăzînd în giudecată, porunci să aducă pre Pavel. Pre carele aducîndu-l,
luară-l împregiur jidovii ce pogorîse den Ierosalim, multe și greale vine
aducînd spre Pavel, cealea ce nu le putea adevăra. Şi dîndu-și el sama, zicea
că: Nece în leagea jidovilor, nece în besearecă, nece spre împăratul, n-am
greșit. Iară Fist, vrînd să facă pre voe jidovilor, răspunzînd lui Pavel, zise:
Vrea-vei să sui în Ierosalim și acolo să te giudeci de aceastea, de mine? Şi
zise Pavel: La giudecata împărtatului stau, unde mi să cade a mă giudeca; nemică
n-am greșit jidovilor, cum și tu bine știi. Iară de am greșit, sau am făcut ceva
să mi să cază moarte, nu mă trag a nu muri; iară de nu iaste nemică de carele
aceștea mă pîrăscu, nime nu mă poate da lor; iau-mă pre împăratul. Atunci Fist
vorovindu-să cu săborul răspunse: Pre împăratul te-ai luat și la împăratul ți-e
a mearge. Iară deaca trecură cîteva zile, Agrippa craiu și Vernichie pogorîră în
Chesariia să să adune (să să închine) cu Fist. Şi trecînd multe zile acolo, Fist
spuse craiului lucrul lui Pavel, zicînd: Un bărbat iaste lăsat de Filix, în
prinsoare. De carele fiind eu în Ierosalim, venit-au înaintea mea mai marii
popilor și bătrînii jidovilor, cerînd spre el giudecată. Cărora am răspunsu că
nu iaste obiceaiul rimleanilor să dea pre vrun om la pierzare, pînă nu va avea
mainte cel pîrît, pîrîșii lui de față, pînă nu vor da și lui loc să să
îndereapte de vină. Iară deaca veniră ei acicea, fără nece o zăbavă, a doao zi
șăzînd la giudecată, poruncit-am să aducă bărbatul. A căruia pîrîș, stînd
înainte, nece o vină nu-i băga de carele gîndiiam eu. Iară numai nește
întrebături de rătăcirea lor avea spre el, și de un Iisus mort, pre carele zicea
Pavel a fi viu. Şi îndoindu-mă eu de întrebările acealea, ziș: Au vreare-are să
meargă în Ierosalim, și acolo să să giudece de aceastea? Iară Pavel luîndu-să să
să ție la giudecata împăratului, poruncit-am să-l ție pre el pînă-l voiu trimite
la împăratul. Iară Agrippa zise cătră Fist: Vreare-aș și eu să auz pre acel om.
El zise: Mîine-l vei auzi pre el. Iară a doaoa zi, viind Agrippa cu Vernichie cu
multă fălie, și întrînd în polată cu căpitanii și cu oameni mai mari ai
orașului, și porunci Fist să aducă pre Pavel. Atunci zise Fist: Agrippo craiu,
și toți carii sînteți cu noi bărbați, vedeți pre acesta pentru carele toată
mulțimea de jidovi m-au aflat pre mine în Ierosalim și acicea strigînd că nu i
să cade lui mai mult să fie viu. Iară eu înțelegînd pre el că nece o vină de
moarte n-ară fi făcut, și el încă s-au luat pre împăratul, gîndit-am să trimeț
pre el. De carele ce să scriu cu adevăr domnu-mieu n-am: derept aceaia l-am adus
pre el înaintea voastră, și mai vîrtos înaintea ta, Agrippo craiu, cum
întrebîndu-l, să știu ce voiu scrie. Că necuviință mi să pare a-l trimite legat
și vinele lui să nu le arăt. Pavel înaintea Agripei. Viiața lui den tinereațe.
Şi chemarea lui. Cu atîta destoinicie spune. Cît inima lui craiu încă o
înduplecă. Cît fără de ispravă să răsfirară domnii. Şi Agrippa lui Pavel zise:
Îngăduiaște-ți-să ție, de tine însuți să grăești. Atuncea Pavel rădicînd mîna,
începu a-și da sama: Despre toate de carele mă pîrăscu jidovii, craiu Agrippo,
mă țiiu fericit a fi, că mi-e a grăi astăzi înaintea ta. Iară mai vîrtos,
știindu-te că știi toate obiceaiurele și întrebările jidovești, derept aceaia mă
rog, cu răbdare, să asculți pre mine. Că viiața mea cea den tinereațe, carea au
fost dentîiu în ruda mea, în Ierosalim, știu-o toți jidovii. Carii mă cunoscu
pre mine mai denainte, (să vor vrea să mărturisească), că după adevărat, în
obiceaiul al legii noastre, am trăit fariseu. Şi acum, pentru nădeajdea
făgăduinței făcută părinților noștri de la Dumnezău, stau supt giudecată pus.
Întru carea doaosprăzeace rude ale noastre, noaptea și zuoa, în toată vreamia
slujind, nădăjduescu că vor agiunge, pentru carea nădeajde sînt pîrît de jidovi,
Agrippo craiu. Ce, au nu creadeți că Dumnezău vă va scula pre morți? Că eu cu
adevăr eram gîndit întru mine, spre numele lui Iisus Nazarineanul, să fac multe
împrotivă-i. Care am și făcut în Ierosalim, și pre mulți sfinți am închis în
temniță, puteare de la mai marii popilor luînd; și cînd omorîia pre ei, eu încă
am voit. Şi în toate sinagoghile, de multe ori muncindu-i pre ei, silitu-i-am să
hulească; și fără samă m-am turbat spre ei, îi goniiam și pînă în orașă streine.
Între carele, mergînd în Damasc, cu puteare și cu îngăduială de la mai marele
popilor, la amiază-zi, în cale, văzuiu, craiule, den ceriu lumină mai mare de
lumina soarelui, și mă cuprinse cu strălucirea ei, și pre ceia ce mergea cu
mine. Iară căzînd noi toți la pămînt, auziiu glas grăind cătră mine și zicînd în
limbă jidovească: Saule, Saule, ce Mă gonești? Ci greu-ți iaste a zvîrli
împrotiva strămurării. Iară eu ziș: Cine ești, Doamne? El zise: Eu sînt Iisus,
pre carele tu gonești. Ce scoală și stă în picioarele tale că pre aceasta M-am
arătat ție, să te alegu slugă și mărturisitoriu acelora carele ai văzut și întru
carele Mă voiu arăta ție. Slobozindu-te pre tine den cești oameni și den păgîni,
la carii te trimeț pre tine acum. Să deșchizi ochii lor și să să întoarcă den
tunearece la lumină, și de putearea Satanei la Dumnezău, ca să ia ertăciune de
păcate și parte între sfinți, pren credința carea e în Mine. Unde, craiu
Agrippo, nu fuiu neîngăduitoriu arătării cerești. Şi mainte cărora era în Damasc
și în Ierosalim și întru tot țînutul Iudeei, după aceaia și păgînilor povestiiu
să să pocăiască și să să întoarcă cătră Dumnezău, fapte destoinice a pocăinței
să facă. Pentru aceastea, jidovii prinzîndu-mă în besearecă, vrea să mă omoară.
Şi agiutat cu agiutoriul lui Dumnezău, pînă în ceastă zi, stau mărturisind
aceastea, a mic și mare, nemică zicînd, fără cealea ce-au prorocit prorocii și
Moisi, că vor să fie. A păți Hristos și a fi El întîiul de învierea morților, a
propovedui lumină aceștii rude și păgînilor. Aceastea grăind el și dîndu-și
sama, Fist cu mare glas zise: Nebunești, Pavle? Cărțile ceale multe te duc la
nebunie. Iară el zise: N-am nebunit, cinstite Fiste, ce adevărate și treazve
cuvinte grăescu. Că ști de aceastea craiu, la carele și eu cu îndrăznire grăesc,
că nu gîndesc c-are fi de aceastea carele n-ar ști, că nemică de aceastea în
ungheț nu s-au făcut. Crezi în proroci, craiu Agrippo? Ştiu că crezi. Iară
Agrippa cătră Pavel zise: Cu puținel de nu mă faci să fiu creștin. Iară Pavel
zise: Pohtire-aș de la Dumnezău și în puținel și în mult, nu numai tu, ce toți
cîți mă aud astăzi, să fie ca mine, fără de ceastă prinsoare încolea. Şi
aceastea zicînd, să sculă craiu și deregătoriul și Vernichiie și ceia ce șăzuse
cu ei. Şi mergînd în laturi, grăiia unii cu alți, zicînd că nece o vină de
moarte au de prinsoare n-au făcut omul acesta. Iară Agrippa cătră Fist zise:
Slobozit au vrut putea fi acest om, să nu s-au vrut luoa pre împăratul. Lui
Pavel, spuindu-i de vreame spargerea corabii, nu-i cred. În multă vreame de
vînturi, în toate părțile aruncați. Sparge-să corabiia, toți sănătoși, es la
pămînt. Iară deaca fu rînduită noao să vînslăm în Italia, deaderă pe Pavel și
pre alți, legați, sutașului anume Iulie, den șireagul împăratului. Şi suindu-ne
în corabiia den Adramiteiu, vrînd să vînslăm pre lîngă țînutul Asiei, ne
slobozim, fiind cu noi Aristarh machedon den Solun. Iară a doao zi agiunsem în
Sidona, iară Iulie, cu mare cinste țiind pre Pavel, îngădui să meargă la
priiatini, să-l grijască. Şi de acolo purcezînd, vînslăm în Chipru, pentru că ne
era vînturele împrotivă. Şi mearsem pre marea Chilichiei și a Pamfiliei, sosim
în Mira, orașul Lichiei. Şi acolo, aflînd sutașul o corabie de la Alexandriia
vînslind în Italiia, ne băgă într-însa. Iară în multe zile, vînslind cătinel, și
abiia sosim lîngă Cnida, nelăsînd pre noi vîntul, vînslim în Crit, lîngă Salmon.
Şi abiia trecînd pre lîngă ia, venim la un loc ce-l chiamă Vad bun, de carele
era aproape orașul Lasiei. Era loc de-a lega corabiia, greceaște, îl chiema acel
loc, Pulcru. Iară multă vreame trecînd, și fiind vînslarea cu perire, pentru că
și postul trecuse, îndemna-i Pavel. Grăind lor: Bărbaților, văz că cu dosadă și
cu multă pagubă, nu numai a povăriei (tărhatului) și a corăbiei, ce și capetelor
noastre va să fie vânslarea. Iară sutașul pre cîrmaci și pre corăbiiariu asculta
mai vîrtos decît cuvintele lui Pavel. Şi nefiind vadul bun a erna, mulți făcea
sfat să purcează și de acolea, cum de-are putea să agiungă în Finichiia, să
erneaze la vadul Critului, carele caută cătră Liva (Carele-i spre amiazăzi și
spre apus) și cătră Hor. Iară suflînd Austru, părîndu-le lor că vor isprăvi voia
lor, lăsîndu-să den Asson, vînslară cătră Crit. Iară nu preste multă vreame, să
lovi întru ia vînt cu vihor, carele să chiamă Euroclidon (Numele vîntului despre
răsărit, cu vicol reapede). Şi răpi corabiia și neputînd mearge spre vînt,
sloboziră-o vîntului și ne ducea. Şi ducîndu-ne într-un ostrov mic, ce să chiamă
Clavdie, abiia o putum apuca luntrea. Carea trăgîndu-o în corabie, cu măestrie
agiutorase împregiurînd corabiia, temîndu-ne să nu cază în vrun loc cu năroiu
(Volbură), sloboziră veatrile și așia mergea. Iară aruncîndu-ne foarte tare de
vicol, a doao zi făcură pagubă. Şi a treia zi, noi cu mînile noastre, lepădăm
unealtele corabiei. Iară cînd nu s-are arăta nece soarele, nece stealele, în
multe zile, și fiind vicol mare, de-acii să luase toată nădejdea vieții noastre.
Şi flămînzind mult, atuncea stînd Pavel în mijlocul lor zise: Au vrut trebui, o
bărbaților, ascultînd pre mine, să nu purceadem den Crit, și a încungiura
această dosadă și pagubă. Iată și acum rog pre voi, să fiți cu inimă bună, că
perire nu va fi nece a unui suflet den voi, ce numai corabii. Că-mi stătu
înainte, într-această noapte, îngerul lui Dumnezău al căruia sînt eu, căruia-I
slujescu, zicînd: Nu te teame, Pavle, înaintea împăratului trebue să stai, și
iată, dăruit-au ție Dumnezău pre toți carii vînslă cu tine. Derept aceaia, fiți
cu inimă bună, bărbaților; crez lui Dumnezău că așia va fi, cum mi-au grăit mie.
Şi într-un ostrov trebuiaște noao să cădem. Şi venind a patrasprăzeace noapte,
vînslind noi în Adria (În Marea Adriei), pre la miază-noapte, le păru
corăbiiarilor că să apropie la vrun țînut. Şi slobozind măsura, aflară stînjăni
doaozeci, și mai mearsără puținel, și iară slobozind măsura, cincisprăzeace
stînjăni. Temîndu-să să nu cumva cază în vrun loc prundos, den pisc aruncînd
patru mîțe (Mîțele de fier, carele țîn corabiia în loc, de nu mearge, că-s cu
unghi de fieru) pohtiia să fie zuo. Iară corăbiiarii să ispitiia să fugă den
corabie, și sloboziră luntrița în mare, pre supt cumpăt, cum ară vrea să
sloboază mîțele den pisc. Zise derept aceaia Pavel sutașului și viteajilor: Să
nu vor rămînea ceștea în corabie, voi nu veți putea mîntui-vă. Atunci viteajii
tăiară funile luntrei și o lăsară să cază. Şi într-aceaia făcîndu-să zuo, Pavel
ruga pre toți să mînînce bucate, zicînd: Că-i a patrasprăzeacea zi astăzi de
când, așteptînd, trăim nemîncați și nemică luînd (De mîncare). Derept aceaia,
rog pre voi să luați bucate, că aceasta iaste de mîntuirea voastră, și nece
unuia de voi nece un păru den cap nu-i va cădea. Şi zicînd aceastea, luo pîine,
și deade har lui Dumnezău, înaintea tuturor, și frîngînd, începu a mînca. Iară
tuturor mai viindu-le inimă și luară și ei de mîncară. Şi era în corabie, de
toți, doao sute și șaptezeci și șase de suflete. Iară deaca să săturară de
bucate, ușurară corabiia, aruncînd hrana (Au grîul) în mare. Şi cînd fu zuo,
pămîntul nu-l cunoștea, dară socotiia un sîn (Un cot de mare), avînd țărmure, în
carele socotiia de-are putea să urnească corabiia. Şi trăgînd sus mîțele,
sloboziră (Corabiia)-o mării și slăbiră funile cîrmelor, și rădicînd veatrila
cătră suflarea vîntului, siliia la țărmure. Iară nemerind în locul a doao mări
(Unde să împreuna 2 mări), să împrinse corabiia și piscul denainte să împlîntă
și sta neclătită, iară partea dendărăpt să rumpea de tăriia undelor. Iară sfatul
viteajilor le era să omoară pre cei prinși, ca să nu înoate cineva și să scape.
Iară sutașul vrînd să-l scutească pre Pavel, opri-i de sfatul lor și porunci
celora ce pot înota să să sloboadă întîiu, să iasă la pămînt. Iară alalți, unii
pre scînduri, alții pre frînturi den corabiie, și fu așa de eșiră toți la
pămînt, în pace. Omeniia varvarilor ce făcură cu ei. Pavel luo în mînă o vipere.
Şi nu-l mușcă. Pre Poplie și pre ceialalți îi vindecă. Den Milit purcezînd,
sosescu în Roma. Pavel jidovilor spune lucrul lui. Porpoveduiaște Evangheliia,
în doi ani. Şi deaca eșiră în pace, atuncea înțeleaseră că chiamă ostrovul
Milit. Iară varvarii (Proștii să chiamă varvari) făcea omenie multă cu noi,
făcînd foc, priimiră pre noi pre toți, pentru ploaia ce ne plooa (povoiu) și
pentru frigul. Şi strîngînd Pavel ceva surceale (hrasture) și puind pre foc, o
vipere eșind den căldură, năvăli spre mîna lui. Şi cum văzură varvarii
spînzurînd jivina de mîna lui, zisără unul cătră alalt: De tot iaste vrăjmaș
omul acesta, carele, mîntuindu-să den mare, vina lui nu-l lăsă să trăiască. Iară
el, scuturînd jivina în foc, nece un rău nu păți. Iară ei aștepta să să îmfle și
să cază de pripă, mort; iară șteptînd ei mult, și văzînd că nu i-are fi nece o
nevoe, întoarsără-să și-i zicea că e Dumnezău. Iară în acel loc era sălașele a
mai marelui ostrovului, anume Poplie, carele ne priimi pre noi și trei zile, cu
omenie, ne ospătă. Şi fu tatăl lui Poplie cuprinsu de friguri și de vintre (Cînd
face omul sînge, unii zic inima cea rea, aceii boale). zăcînd, la carele întră
Pavel și să rugă, și puindu-și mîinile spre el, vindecă pre el. Iară aceasta
fiind, și alții carii avea nepotințe, în ostrovul acela, veniia și să vindeca.
Carii cu multă cinste cinstiră pre noi, și purcezînd, ne pusără de ce ne
trebuiia. Iară după trei luni, vînslăm cu corabie alexandrienească, carea ernase
în ostrov, căriia-i era sămnul Dioscori. Şi sosind în Siracusi, rămasem acolea
trei zile. De acolea, încungiurînd, sosim în Righiia și preste o zi suflînd
Aostru, întru a doao zi, venim în Potiol, unde aflăm frații: rugară-ne să
rămînem la ei șapte zile, și așa venim în Roma. Şi de acolea, auzind frații de
carele era de noi, eșiră înaintea noastră, pînă la tîrgul (Piaț) Apiei, și pînă
la Trei Crîcime, pre carii văzîndu-i Pavel, dînd har lui Dumnezău, luo hrăborie.
Iară deaca venim în Roma, sutașul deade legații, mai marelui șireagului, și
îngăduită fu lui Pavel să lăcuiască deusebi, cu un viteaz carele ară păzi pre
el. Şi fu după trei zile, chemă Pavel pre cei mai mari ai jidovilor, carii deaca
veniră, zise lor: Bărbați frați, eu nemică făcînd împrotiva oamenilor sau
obiceaiurelor părinților, legat în Ierosalim fuiu dat în mînile rîmleanilor.
Carii avînd întrebătură de mine, vrură să mă sloboază, pentru că nece o vină de
moarte nu era în mine. Iară grăindu-le jidovii împrotivă, de nevoie-mi fu a mă
luoa pre împăratul, nu că aș avea ruda mea pren ceva a o pîrî, ce pentru aceasta
am chemat pre voi, să vă văz și să vorovescu, că pentru nădeajdea lui Israil, cu
aceastea lanțure sînt împregiurat. Iară ei cătră el zisără: Noi nece cărți n-am
luat despre tine den Iudea, nece viind cineva den frați ne-au dat veaste sau au
grăit de tine ceva rău. Ce ni-e voia să auzim de la tine, ce înțelegi, că știm
că acestui obiciaiu împrotivă-i grăescu tutindini. Iară rînduindu-i lui zi,
veniră la el în sălaș mai mulți, cărora mărturisindu-le, spunea Împărățiia lui
Dumnezău, îndemnîndu-i pre ei de cealea ce-s de Iisus Hristos, den leagea lui
Moisi și den proroci, de demineața pînă sara. Iară unii credea acelora ce să
zicea, iară alții nu credea. Şi fiind neasemănare între ei, eșiră, după ce
zisease Pavel cest cuvînt, că bine au grăit Duhul Sfînt pre Isaiia prorocul,
cătră părinții noștri, zicînd: Pasă cătră oameni aceștea și zi cu auzul veți
auzi și nu veți înțeleage; și văzînd veți previ și nu veți vedea. Că s-au
îngrășat inimile oamenilor acestora și cu urechile greu auziră și ochii săi
închisără, să nu cumva vază cu ochii și cu urechile să auză și cu inima să
înțeleagă, și să să întoarcă și să-i vindec pre ei. Iară în știre să fie voao că
păgînilor s-au trimes această spăsenie a lui Dumnezău, și ei vor auzi. Şi
aceastea zicînd el, eșiră jidovii, multă prigoană avînd între ei. Şi rămase
Pavel doi ani în sălașul său, și priimiia pre toți carii întra la el,
propoveduind Împărățiia lui Dumnezău, și învățînd cealea ce-s despre Domnul
Iisus Hristos, cu toată îndrăznirea, fără opreală. Sfîrșitul Faptelor Sfinților
Apostoli. PREDOSLOVIE A CĂRŢIEI LUI IACOV APOSTOL. Într-aceaste 7 cărți carele
să cheamă greceaște catoliți, ce să zice depreună. Întîi iaste cartea lui Iacov
apostol, pre rînd, de care ni să cade a ști ceaste trei lucruri: Întîiu, cine au
fost Iacov, scriitoriul aceștii cărți. A doaoa, de destoiniciia ceștii cărți, a
treia, de șuma ceștii cărți. Mulți s-au îndoit de cine-i scrisă această carte,
de Iacov apostol, au de alt Iacov; iară să iaste a lui Iacov apostol, a căruia
de ei iaste, a celui mai mare, au a celui mai mic? Că Hristos doi Iacovi au avut
în numărul apostolilor: unul Iacov, feciorul lui Zevedeiu, care să chiamă Iacov
cel mai mare, iară altul, Iacov al lui Alfeiu, pentru ca să să usebească, l-au
chemat mai mic; pre acesta-l chiamă Pavel apostol, că-i fratele Domnului, la
Galat. 1, stih 19. Doi Iacovi să chiamă frați Domnului: unul Iacov, iaste-i
porecla Iust, pre carele Epifanie l-au chemat Obliiaș, ce să zice "mut"; acesta
au fost din numărul celor 70 de ucenici, carele nu după multă vreame după suirea
lui Hristos în ceriu, l-au fost ales apostolii iepiscop besearicei în Ierosalim.
Chiematu-s-au fratele Domnului pentr-aceaia c-au fost feciorul lui Iosif,
logoditul Mariei, cu muiarea cea dentîiu și pentru aceaia-i zisără "fratele
Domnului", cum li să părea că-i și Iosif tatăl lui Iisus. Iară celalalt, Iacov
al lui Alfeiu, iaste din numărul celor 12 apostoli, el încă s-au chemat "fratele
Domnului", pentru că muma acestuia era vară premare cu Mariia, Maica lui Domnul.
Pentru aceaia unii zic că au scris această carte Iacov Oblie, carele să zice
"mut", carele au fost episcop în Ierosalim. Iară cărtularii cei mai mulți și mai
credincioși, ei zic că au scris Iacov apostol, cel mic, cum să cunoaște și din
predosloviia cărției. Şi dintr-aceasta încă să cunoaște, că nu să cuvine
episcopului a unui țînut a scrie carte tuturor rudeniilor jidovești ce-s
rășchirate pren toată lumea, ce mai vîrtos să cuveniia carele-i apostol să scrie
tuturora; nici să află cineva să-i grăiască împrotivă, nici pentr-aceasta să
poată cineva a să îndoi că n-are fi scris el această carte, că nu să chiamă
apostol, ce sluga lui Dumnezău și a lui Iisus Hristos, că încă și Pavel apostol
să chiemă sluga lui Hristos, săvai că-i apostol. Destoiniciia ceștii cărți iaste
că-i scrisă de apostol: că varece-i scris de apostoli totu-i sfînt și destoinic.
Mulți s-au îndoit de destoiniciia aceștii cărți, întîiu pentr-aceasta că în
ceastă carte scrie că omul păcătos să îndereaptă din fapte bune și nu numai din
credință, cum li să pare unora, Iacov 2, stih 24. Această învățătură li să pare
unora a fi împrotiva lui Pavel apostol, carele învață, în cărțile lui, că omul
păcătos să îndereaptă înaintea lui Dumnezău numai din credință, fără de fapte
bune, iară 3, stih 28, Galat. 2, stih 16. Şi pentru că nu le putea asămăna că le
părea că grăiaște împrotivă una alțiia, iară ei lepăda cartea lui Iacov din
cărțile sfinte, săvai că bine să tocmesc, numai să socotiți bine, că nu grăesc
amîndoi de un feal de credință și de un feal de îndereptătură; că Iacov grăiaște
de credința moartă, care n-are fapte bune, și cu aceaia zice că nu ne vom
înderepta înaintea lui Dumnezău, că fiind fără de fapte bune, iară ia nu-i
credință dereaptă, ce-i moartă. A doa oară grăiaște de îndereptătură, nu care-i
înaintea lui Dumnezău, ce carea-i înaintea oamenilor, cum arată că Avraam s-au
îndereptat din fapte bune, ce însă înaintea oamenilor s-au îndereptat, nu
înaintea lui Dumnezău. Iară Pavel apostol grăiaște de credința dereaptă carea
are în toată vreamea fapte bune și cu carea ne îndereptăm înaintea lui Dumnezău.
Că această credință iaste mîna sufletului omului creștin cu carea prinde pre
Hristos, cu toate bunătățile, de-l face al său. A doa oară grăiaște de
îndereptătura înaintea lui Dumnezău, carea-i credință fără de fapte bune; cum
zice Pavel de sine și de alți apostoli, zicînd 2, stih 16. Ştiind că omul nu să
îndereaptă den faptele legiei, ce prin credința în Hristos, pentr-aceaia am
crezut și noi în Iisus Hristos, să ne îndereptăm de credința în Hristos, și nu
den faptele legiei, pentru aceaia că, din faptele legiei, nece un trup nu să va
înderepta. Iară unii pentr-aceaia n-au vrut să priimească această carte, pentru
că nu învață credința patimeei și morției lui Hristos, nice despre alte cranguri
a credinței dereapte, ce numai ce învață de credința de obște în Dumnezău și
despre alte fapte bune. Ce aceasta lesne-i a răspunde: că varecarii cetesc
cartea lui Iacov pot vedea că nu grăiaște numai de credința de obște în
Dumnezău, ce mai vîrtos de credința ce iaste în Hristos, de carea zice că nu
poate sta cu fățărnicie. Iară de alte cranguri a credinței nu trebuiia să să
scrie, pentru că șuma cărții lui nu poftiia aceasta, că el avea lucru cu ceia ce
nu trăiia bine cu mila lui Hristos și cu sloboziia creștinească, ce trăiia în
sloboziia trupească. Pre aceștea au vrut să-i dojenească și să-i pleace spre
îngăduința credinției. A treia oară pentr-aceasta să lepăda de aceasta carte, că
pomeneaște de niște cuvinte a lui Pătru și a lui Pavel apostol: 4, stih 8,
zicînd că dragostea acoapere mulțimea păcatelor, Pavel 5, stih 17. Duhul
pohteaște împrotiva trupului; pentr-aceaste cuvinte, zicea că această carte
iaste scrisă după petreacerea apostolilor. Răspuns: aceasta nu-i destul să să
calce destoiniciia aceștii cărți, pentru că leasne au putut Duhul Sfînt, nu
numai unuia apostol, acealeași cuvinte și acealeași lucruri, ce și altora
apostoli a le da aminte. După aceastea cuvinte lui Pătru au fost scris încă mai
nainte de Pătru. Şi încă nime nu leapădă cartea lui Pătru pentru căce aduce
cuvinte din cartea lui Solomon. Unii zic că pentru ce face pomană numai de doao
ori de numele lui Iisus Hristos, pentr-acea nu să cade să o priimească între
cărțile sfinte. Răspunsu: aceasta încă nu-i destul, că în toată cartea Estireei,
nu să află să fie pomenit numele lui Dumnezău Savaot; ce încă acea carte încă au
fost priimită de toți în toată vreamea și sfântă. Și aceasta încă nu-i destul,
că Iacov pomeneaște numai de doao ori numele lui Iisus Hristos. Zic că nu o au
priimit cărtularii cei de demult, Iosebie și Eronim. Răspunsu: acealea-s cuvinte
deșarte, împrotiva lui Iosebie și Eronim, că n-au fost ei neprimitori aceștii
cărți, ce alții, de carii grăesc ei și nu le spun numele. Iară ei o au priimit
ca pre o carte sfîntă și mărturisesc că în zilele lor au fost priimită de toți.
A treia oară deregătoriia apostolilor sta în doao lucruri: în răsădirea și întru
întrămarea besearicelor lui Hristos. Una era a învăța taina credinței
creștinești, cu cuvîntul și cu scrisoarea, ca să o priimească jidovii și elinii,
ca să să pleace supt învățătura creștinească; iară alta era a îndemna pre ceia
ce era înturnați, din jidovi și den elini, spre îngăduința credinției și spre
viața creștinească, cum să cuvine cătră Evanghelie. Într-aceaste lucruri
într-amîndoao, între alalți apostoli, mai cu deadins și mai mult au ostenit
Pavel apostol, că în cărțile, mai în toate, de tainele credinției aiave și mult
să pritceaște. Iară de alte lucruri a vieției creștinești el grăiaște mai pre
scurt, iar alți apostoli a cărora li-s cărțile la noi, ei au scris de obiceaiul
vieției creștinești mai mult, iară de taina credinției mai pre scurt, cum să și
cunoaște din cărțile lor. Pătru de multe capete a credinței numai de grabă
scrisă; iară pre jidovii credincioși cu multe cuvinte-i dojeneaște și-i învață
spre viiața creștinească și spre tăriia credinției, să stea vîrtos împrotiva
învățătorilor minciunoși, așia și Ioan apostol, carele în carte de primă pre
spre tot, numai ce scrie de dragoste lui Dumnezău și a priiatenilor noștri. După
aceaia, numai pre scurt, face pomană de alesătura duhurilor. Iuda apostol totu-i
într-aceasta cuprins, cum să-i învingă pre învățătorii strîmbi și fățarnici și
pre ceia carii, supt credința creștinească, dau slobozie spre poftele trupești.
Așia face și Iacov apostol, nepriimind pre jidovi în credința creștinească, la
carii scrie, pînă nu-i dojăneaște, și-i învață mainte de aceaste doao lucruri:
mai întîiu de scîrbe și de patime, a răbda pentru Hristos, după aceaia, de viața
creștinească și de mărturiia credinției, într-aceastea să să cuprinză. Dintru
aceastea aiave să arată, pentru ce scrie pre scurtu de tainele credinției, și
împle toată cartea de îndemnături spre multe lucruri, că el jidovilor înturnați
n-au vrut să le tîlcuiască credința, ce destul i-au îndemnat spre viiața
creștinească. Săva că din toți apostolii, firea credinței dereapte, nice unul nu
o au tîlcuit mai chiar de Iacov, arătînd că nu să poate despărți credința
dereaptă de dragoste, și carea-i fără dragoste, nu-i dereaptă, ce-i moartă. După
aceastea învață de ispitele din lăuntru și dinn afară, arată că nu-i Dumnezău
vina păcatului, ce-i pofta omului și pentru slăbiciunea firei omenești, nu ne
putem birui pre limba noastră, și nime nu-i nemic să poată împlea poruncele
legiei, că o poruncă călcînd, iale-s călcate toate. De aceastea și de alte
lucruri ca aceastea, n-au scris nime mai aiave decît Iacov. Că în această carte
a lui, pre toți-i îndeamnă spre tăriia credinței creștinești și-i dojeneaște, să
aibă cu ia depreună și viiață creștinească; că credința ce-i în Hristos, fără
viiață creștinească, ia-i deșartă și moartă. Pentr-aceaia roagă pre toți să
îmble întru fapte bune și să rabde toate scîrbele, pentru Hristos, și să învingă
pohtele trupești; să asculte cuvintele lui Dumnezău, cu îngăduință și înțelepție
făcînd rod bun și fiecine să-și înfrîneaze limba sa și să să ferească de svade,
de mînii și de toate lucrurile reale, carele-s împrotiva legiei lui Dumnezău.
CARTEA LUI IACOV APOSTOL. Grăiaște de răbdare. De credință. Dojăneaște pre
bogați. După aceaia arată că ispitele spre rău nu-s de la Dumnezău. Că Dumnezău
pre nime nu ispiteaște spre rău, că El îi dator a tot binele. Spune cum
trebuiaște a priimi cuvîntul vieției. Iacov, sluga lui Dumnezău și a Domnului
Iisus Hristos, a 12 semențe rășchirate, închinăciune. Mare bucurie să aveți,
frații miei, cînd cădeți în multe fealuri de ispite, știind că ispita credinței
voastre lucrează răbdare. Iară răbdarea să aibă lucru desăvîrșit, ca să fiți
desăvîrșiți și întregi, întru nemică. Iară să iaste cineva lipsit de
înțelepciune să o ceară de la Dumnezău, carele o dă tuturora den destul, fără
înfruntare, și da-i-să-va lui. Ce să cearăcu credință, neîndoindu-să nemică, că
cine să îndoiaște asamănă-să valului măriei, carele să clăteaște și să aruncă de
vînturi. Să nu gîndească omul acela că va luoa ceva de la Domnul. Că bărbatul cu
inimă îndoită neașezatu e întru toate căile sale. Iară fratele smearit să să
laude întru mărirea sa. Iară bogatul întru smereniia sa; că va treace ca floarea
erbiei. Că răsărind soarele cu căldură, uscă iarba și-i cade floarea și-i piiare
frîmseața; așia și bogatul întru căile sale să veștejeaște. Ferice de bărbatul
ce rabdă ispită; că fiind ispitit, luoa-va corona vieții, carea au făgăduit
Domnul celora ce-l iubăscu pre El. Nime, cînd are ispită, să nu zică că-l
ispiteaște Dumnezău, că Dumnezău nu-i ispititoriu spre rău, și El pre nime nu
ispitiaște. Iară fiecine să ispiteaște cîndu-l trage pofta sa, și să otrăveaște.
După aceaia pofta dacă zămisleaște, naște păcat, iară păcatul săvîrșindu-să
naște moarte. Nu rătăcireți, frații miei iubiți. Toată darea bună și tot darul
desăvîrșit de sus iaste, carele pogoară de la Părintele luminării, la carele nu
iaste schimbare, sau umbrirea schimbăriei. Carele din voia Lui născu pre noi, cu
cuvîntul adevărăriei, ca să fim pîrga faptelor Lui. Derept aceaia, frații miei
iubiți, tot omul să fie ager întru ascultare și pestit a grăi, pestit spre
mînie. Că mîniia bărbatului nu lucrează dereptatia lui Dumnezău. Derept aceaia,
lepădînd toată spurcăciunea și rămășițele răotăției, cu blîndeața priimiți
cuvîntul cel oltoit, carele poate spăsi sufletele voastre. Iară fiți făcătorii
cuvîntului, și nu numai ascultători, ca să nu vă înșelați. Că cine-i
ascultătoriu cuvîntului și nu-i făcătoriu, acela să asamănă bărbatului ce-și
veade firea vieții sale în oglindă. Că văzîndu-să pre sine, și să duce, și
numaidecît s-au uitat cum au fost. Iară cine caută în leagea desăvîrșit a
slobozireei, și va rămînea întru ia, pentru că nu-i ascultătoriu uitătoriu, ce-i
făcătoriu lucrului, acela e fericit în lucrul său. Iară de i se pare cuiva între
voi că e credincios, neînfrînîndu-și limba sa, ce amăgindu-și inima sa, acestuia
deșartă-i credința lui. Credința curată și lămurită înaintea lui Dumnezău și
înaintea Părintelui, aceasta e, a socoti săracii și văduole în scîrba lor, și a
să ținea curat de lume. Cunteneaște să nu fie credința cu fățărie. Nu-i destul a
arăta credința cu cuvintele, ce și cu faptele milostenii și dragostei. Arată cu
pilda lui Avraam. Frații miei, să n-aveți cu fățărnicie credința Domnului nostru
Iisus Hristos cel slăvit. Că să va întra cineva în soborul vostru, avînd inel de
aur și îmbrăcat în haine luminoase și va întra și sirumanul în veșmînt prost. Şi
să veți căuta pre cela ce poartă veșmînt luminat și veți zice lui: Şezi tu cicea
bine; iară surumanului veți zice: Stă tu colea sau: Şezi cicea sub răzimarea
picioarelor meale. Au n-ați făcut usebitură între voiși și sînteți făcuți
giudecători cugetelor strîmbe? Ascultați, frații miei iubiți, au n-au ales
Dumnezău surumanii ceștii lumi să fie bogați în credință și moșteani Împărății
carea e făgăduită celora ce-l iubescu pre El? Ce voi micșurați pre surumani. Au
nu bogații cu putearea lor vă nădușesc pre voi și vă trag pre voi la leage? Au
nu hulescu pre cel nume bun despre carele-i chemat spre voi? Şi să țineți leage
crăiască după Scriptură "iubeaște priiatenul tău ca însuți pre tine", bine
faceți. Şi iarăși să veți căuta în fățărie, păcat faceți și veți fi certați de
leage, ca și călcătorii ei. Că varecine va ținea toată leagea, și într-una să va
poticni, în toate-i vinovat. Că cine au zis "nu curvi", aceala încă au zis "nu
omorî"; că să nu veri curvi, ce vei omorî, făcutu-te-ai călcătoriu legiei. Așia
grăiți și așia faceți, ca și c-ați fi, prin leagea sloboziei, giudecați. Că
giudecată fără milă va fi celuia ce nu face milă; și să laudă mila împrotiva
giudecăției. Că ce folosu-i, frații miei, de va zice cineva că are credință,
iară fapte n-are? Au poate-l credința spăsi pre el? Iară de vor fi fratele sau
sora goli, și în toate zile vor fi lipsiți de hrană. Şi le va zice cineva dintru
voi: Pasă în pace, încălzeaște-te și te satură, și nu le va da lor de carele le
lipsescu trupului, ce folos va fi? Așia și credința, să nu va avea fapte,
moartă-i întru iași. Ce poate zice cineva: Tu ai credință, și eu am fapte;
arată-mi credința ta fără faptele tale, și eu încă-ți voiu arăta, din faptele
meale, credința mea. Tu crezi că-i unul Dumnezău. Bine faci. Dracii încă credu
și să cutremură. Iară au vei să știi, o oame deșiarte, că credința fără fapte
moartă iaste. Avraam, părintele nostru, au nu s-au îndereptat din fapte, cîndu
rădică pre Isaac, fiiul său spre oltariu? Vezi că credința arată faptele lui, și
din fapte, credința s-au săvîrșit. Şi s-au împlut Scriptura zicînd: "crezut-au
Avraam lui Dumnezău, și s-au menit Lui în dereptate, și s-au numit priiatin lui
Dumnezău". Vedeți derept aceaia, că din fapte să îndereptă omul, și nu din
credință numai. Așijdere și Rahava curvarea, au nu din fapte-i îndereptată,
priimind iscoadele și pre altă cale îndereptîndu-i? Că cumu-i trupul, fără
suflet, mort, așia și credința, fără fapte, moartă iaste. Dojeneaște pre omul
creștin să-și oprească limba cu frîul credinței și a dragostei sfinte. Aduce
înainte carele să fac pentru limbă. Spune ce-i înțelepțiia omenească. Şi cum să
osebeaște de cea cerească. Nu fireți mulți dascali, frații miei, știind că mai
grea judecată veți lua. Că întru multe ne poticnim toți, ce carele în cuvînt nu
să sminteaște acela e bărbat deplin, putînd cu frîul a-și înderepta tot trupul.
Iată, cailor le punem zăbală în gură, să ne îngăduiască noao, și tot trupul lor
(înturnăm încătruo ni-i voia). Şi iată, corabiile cîtu-s de mari, și de vînturi
tari să învăluesc, ce încă cu o cîrmă mică, cârmaciul le întoarce încătruo i-i
voia. Așia și limba, mic mădulariu-i, și cu mari să făleaște; iată puținel foc,
mare pădure aprinde. Limba focu e, și-i lumea nedereptăției. Așia e tocmită
limba între mădulările noastre, carea spurcă tot trupul și, aprinsă de Gheenna,
tot împregiurul nașterei noastre aprinde-l. Că toată firea fierilor și păsărilor
și jivinelor și celor din mare să îmblînzăsc și să biruesc de firea omului. Iară
pre limbă, nece un om nu o poate potoli: răul ce nu-l poți ogoi, plinu-i de
veninul morției. Cu aceaia, lăudăm pre Părintele Dumnezău, și cu aceaia
blăstămăm pre oameni, carii-s făcuți pre chipul lui. Din același rost iase
blagoslovenie și blăstăm. Nu să cade, frații miei, așia să fie. Au poate izvorul
izvorî dinn aceaiași fîntînă apă dulce și amară? Au poate, frații miei,
smochinul face masline sau vița smochine? Așia nice un izvor nu poate da apă
sălcie și dulce. Carele-i înțelept și știutoriu între voi? Arate-și din bună
viiața lui faptele sale, cu blînziia înțelepciuneei. Să aveți pizmă amară și
zavistie întru inimile voastre, nu vă lăudareți, nece fireți minciunoși
împrotiva adevărului. Că această înțelepciune nu e pogorîtă de sus, ce e
pămîntească și trupească și drăcească. Că unde-i pizma și mîniia, acolea-i
netocmire și tot lucrul rău. Iară care înțelepciune iaste de sus, întîi-i
curată,după aceasta-i împăcătoare și blîndă, îngăduitoare și plină de
milostivnicie și de rodure bune, fără osîndire și fățărie. Iară rodul
dereptăției samănă-să în pace, celora ce fac pace. Numără lucrurile reale carele
nasc din faptele trupului. Arată smereniia inimiei. Opreaște făliia. Şi opreaște
clevetele. Zice să nu ne uităm de slăbiciunea noastră. De unde războae și
răzmiriți între voi? Au nu de-aicea din poftele voastre, carele să luptă întru
mădularile voastre? Poftiți și nu veți avea, rîvniți și pizmiți și nu veți putea
dobîndi; luptați și oștiți și nu veți izbîndi, pentru că nu ceareți (de la
Dumnezău). Ciareți și nu veți luoa, pentru că ciareți rău, să le amistuiți pre
poftele voastre. Curvarii și curvarele, au nu știți că prieteniia ceștii lumi
iaste vrajbă lui Dumnezău. Derept aceaia varecine va vrea să fie priiatin
lumiei, pizmaș va fi lui Dumnezău. Au pare-vă-să că în deșărt grăiaște
Scriptura, spre urgie să pleacă duhul ce viiază întru noi? Ce mai mare milă
făgăduiaște, că zice (Scriptura) "Dumnezău, făloșilor le stă împrotivă, iară
smeriților le dă mila Sa". Plecați-vă lui Dumnezău și stați împrotivă diavolului
și va fugi de la voi. Apropiiați-vă cătră Dumnezău și Să va apropiia cătră voi;
curățiți-vă inimile, îndoiților cu inima. Milcuiți-vă și jeliți și plîngeți, că
rîsul vostru să va întoarce întru jale, și bucuriia voastră, întru amărăciune.
Smeriți-vă lui Dumnezău și vă va înălța pre voi. Nu clevetireți, fraților, unul
pre alalt, că cine-și clevetiaște fratele sau giudecă pre fratele său, leagea
clevetiaște și leagea huleaște, iară să veri cleveti leagia, nu ești țiitoriu
legiei, ce-i ești giudecătoriu. Unulu-i dătătoriul legeei, carele poate piiarde
și poate izbăvi; iară tu cine ești, de giudeci pre altul? Ni acum carii ziceți:
Astăzi au mîne vom mearge în cel oraș și vom petreace acolo un an, și vom tîrgui
și vom dobîndi. Carii nu știți ce vă să va întîmpla a doaoa zi. Că ce-i viiața
voastră? Aburu-i carele să arată neșchit și apoi piiare. Pentru c-au vrut trebui
să ziceți: să va vrea Dumnezău și să vom fi vii, face-vom ceasta sau ceaia. Iară
acmu vă lăudați întru făliile voastre, toată fala aceasta, rea iaste. Derept
aceaia, cine are ști face bine și nu face, păcatu-i. Spune bogaților că-i va
giudeca Dumnezău vîrtos și ceartă hvăliia lor. Îndeamnă pre surumani văzîndu
perire bogaților. Să rabde scîrbele cu inima încetată. Ca și Iov. Cîndu-s
bolnavi, încă să rabde. Ni, acmu, bogaților plîngeți văetîndu-vă de scîrbele
ce-s venitoare spre voi. Bogățiile voastre au putrezit, veșmintele voastre le-au
mîncat moliile. Aurul și argintul vostru s-au rugenit, și rugina lui va
mărturisi împrotiva voastră, și va topi trupurile voastre, ca focul; strîns-ați
comoară în zilele de apoi. Iată plata lucrătorilor carii au săcerat ținuturile
voastre, ținută-i de voi, strigă: și strigarea celora ce au săcerat întrat-au în
urechile Domnului Savaot. În dezmierdăciune ați trăit pre pămînt și v-ați
desvătat, hrănit-ați inimile voastre, ca într-o zi de uspăț. Dosădit-ați,
omorît-ați dereptul, nestîndu-vă împrotivă. Derept acea, fraților, fiți
răbdători pînă la venirea Domnului; iată plugariul aștiaptă bun rod al
pămîntului, cu răbdare așteptîndu-l, pînă va priimi ploae timpurie și tărzie.
Fiți și voi răbdători și întăriți inimile voastre, că să apropie venirea
Domnului. Nu suspinareți unul pre alalt, să nu fiți osîndiți; iată giudețul
înaintea ușii vă stă. Luați pildă, frații miei, scîrba și răbdarea prorocilor
carii au grăit în numele Domnului. Iată, zicem că-s fericiți răbdătorii;
răbdarea lui Iov auzit-ați, și la săvîrșeniia ce i-au dat Domnul, că milostiv
Domnul și miluitoriu. Iară mainte de toate, frații miei, nu giurareți nece pre
cer, nece pre pămînt, nece cu alt giurămîntu, iară cuvîntul vostru fie așia: "ce
e i, ce nu e nu-i", ca să nu cădeți în giudecată. Mîhnitu-i cineva între voi?
Roage-să. Veaselu-i cineva? Cînte. Bolnavu-i cineva întru voi? Cheame preoții
besearecii și să roage pentru el, ungîndu-l cu oloiu, în numele Domnului. Şi
rugăciunea credinței mîntui-va bolnavul și-l va rădica pre el Domnul, și să va
fi făcut păcate, erta-i-să-vor. Ispovediți-vă păcatele voastre, unul cătră
alaltu și vă rugați unul pentr-altu, ca să vă vendecați, că mult foloseaște
rugăciunea străbătătoare dereptului. Ilie era om supt patime, ca și noi, și ceru
cu rugăciune să nu ploao spre pămînt, și nu ploo în 3 ani și 6 luni. Şi iară
rugă, și cerul deade ploae, și pămîntul deade rodul său. Frații miei, să au
rătăcit cineva dintru voi de la adevăr și-l va înturna pre el cineva. Să știe că
cine l-au înturnat pre păcătos din calea rătăciturii lui, mîntui-va sufletul lui
de moarte și-i va acoperi mulțimea păcatelor. Sfîrșitul cărții Sfîntului Iacov.
PREDOSLOVIE 1 A CĂRŢIEI LUI PĂTRU APOSTOL. În ciastă predoslovie a cărții lui
Pătru, dintîiu, trebuiaște să știm aciaste lucruri: cine au scris această carte;
cărora au scris; despre ce și în ce vreame au scris; șuma cărții și părțile. De
lucrul dintăiu, de scriitoriul cărției: toată Scriptura Sfîntă iaste de la
Dumnezău, cum zice Pavel apostol, 2, Timotei 3, stih 16. Că din Duhul Sfînt
îndemnați, au scris oameni sfinți a lui Dumnezău, a doaoa carte a lui Pătru, cap
întîiu, stih 21. Pentru aceaia, fără îndoitură, scriitoriul ceștii cărți încă au
fost îndemnat de Duhul Sfînt a scrie, cum să arată la începeniia cărții, zicînd
Pătru apostol. Numele i-au fost Simon, ce să zice jidoveaște "ascultătoriu".
Tată-său au fost Ioan, ce să zice pre scurt Iona, Matei 16, stih 17, Ion 1, stih
43, 21, stih 15. Frate-său au fost Andreiu, amîndoi păscari din Vitsaida, orașul
Galileei, Ion 1, stih 45. Simon ce să chiamă pre poreclă Pătru, acel nume de la
Hristos l-au luoat. Unii întreabă cîndu i l-au dat Hristos acel nume? Au cînd
l-au luat de la frate-său de la Andreiu, Ion 1, stih 43. Au atunci cîndu-l chemă
de la păscărie, zicînd lui și frățîni-său: Veniți după mine, Matei 4, stih 19.
Au cîndu-l alease den numărul ucenicilor cu cei 11, de-l făcu apostol, Marcu 3,
stih 16; Luca 6, stih 10. Au după aceia, cînd zise Hristos lui Pătru,
mărturisind de El, c-are fi Fiiul a viului Dumnezău, zicîndu-i: Tu ești Pătru,
Matei 16, stih 17. La aceastea putem răspunde așia: cînd l-au chemat de la
fratele său Andreiu, Ion 1, stih 43, Hristos atunci încă nu-i pusease numele
Pătru, ce numai îi făgăduise zicînd: Tu te vei chema (cuvine-se a ști după
puținea vreame) Chifa, ce să zice greceaște și latineaște "stîncă" au "piatră",
arătînd că va fi stătătoriu, și făgăduindu-i mila carea era a-i da lui. Că după
chemarea dintîiu, n-au mărsu numaidecît după Hristos, ce au înturnat la
păscărie; ce încă trecîndu cîtăva vreame cu frate-său, cu Andreiu, lăsîndu-și
mrejile la păscărie, după acea mearsără și fu ucenic lui Hristos, unde Matteiu
îi zice numele Pătru, săva că tîrziu după acea, l-au chemat Pătru, cînd l-au
ales apostol, că în multe locuri, Evangheliștii lucrurile de apoi le pun înainte
și ceale denainte apoi. Marcu 1, stih 16: Şi puse lui Simon numele Pătru; Luca
6, stih 14; Pre Simon îl chemă Pătru. După mărturiia ce mărturisi de Hristos, îl
chemă Pătru, zicîndu-i: "Tu ești Pătru" cum iară zice: "Cu ceastă mărturie ce-ai
mărturisit de Mine, cu adevăr le arăți că ești Pătru, cum ți-am zis mainte că
vei fi: că pre Mine, piatra cea adevărată spre carea n-au porțile iadului
puteare, M-ai mărturisit”. ” Şi spre această piatră să va întemeia de-aicea
încolea biserica mea". Deregătoriia lui au fost apostolie, ce să zice solie, că
era trimiși în lume soli, să împace oamenii cu Dumnezău; pentr-aceaia să chiamă
apostolii lui Hristos. În rînd să chiamă mai mare de alalți apostoli, nu c-are
fi fost în cinste mai mare de alalți apostoli, ce pentru c-are fi mărturisit mai
aiave de Hristos. Nu-i mai mare în credință, ce în rînd, cum zice Amvrosie.
Cărora au scris aceasta cartea? Scrisu-o-au nemernicilor rășchirați în Pontu, în
Galatiia, în Cappadochiia, în Asiia, în Vittaniia? Așia zic mulți. Ce încă mai
vîrtos, jidovilor înturnați cătră Hristos, carii-s rășchirați în Asiia, cum să
arată în doao, ca atunci din multe țără, anume din Cappadochiia și din Pont și
din Asiia, să strînsără în Ierosalim la praznic. Despre aceale doao lucrure să
zic: întîiu că au fost bărbați derepți și credincioși, a doa oară auzind
propovedaniia lui Petru, să mîhniră întru inimă și să pocăiră și să botezară în
credința lui Hristos și să adausără cătră beseareca lui Hristos, la trei mii de
oameni. La acești jidovi făcuți creștini au scris, carii să înturnară din
Ierosalim la locurile lor. De prilej, de vreame, de șumă și de părțile cărției.
Prilejul aceștii cărți să cunoaște den carele am grăit, c-acei jidovi nemearnici
carii să înturnară din Propovedaniia lui Pătru și să botezară, fiind creștini de
nou și slabi, pățiia multe scîrbe, pentru Evangheliia lui Hristos de alalți
jidovi și păgîni. Aciastea auzind Pătru, ca un părinte bun sufletesc pre fii lui
(pre carii mai nainte era născutu-i în Evanghelie) vru să-i întărească în
credința lui Hristos și împrotiva scîrbelor. Pentr-aceasta au scris, cum să
veade din poslaniia lui, 1 Pătru 5, stih 12; 2 Pătru 3, stih 1. Şuma: îndeamnă
într-această carte Pătru, pre credincioși, să stea vîrtos în credință și în mila
lui Hristos, pre carea o laudă și o înalță înaintea tuturora. După aceastea,
arată lucrure bune în carele să îmble, îndeamnă-i iară de faptele și de poftele
reale să să ferească. După aciastea, mîngîie-i de scîrbe și-i îndeamnă spre
așteptarea vieței de vecie. Această carte să arată a avea 8 părți. 1
Mărturiseaște de credința adevărată creștinească, aduce înainte bunătățile
sufletești, anume: credința, nădeajdea, dragostea lui Hristos, bucurie din
credință și viiața de vecie. 2 Îndeamnă-i spre slujbă dumnăzăiască și spre
viiață creștinească. 3 Dojeneaște surumanii cum să asculte de domni și de
deregători. 4 Şi domnii și deregătorii cum să să poarte cătră slugi și cătră
surumani; așia și muerile cătră bărbați și bărbații cătră mueri. 5 Îndeamnă pre
toți spre dragoste frățească și spre răbdarea scîrbelor: dojeneaște-i să rabde
dosada, pentru mărturiia lui Hristos: de la 12 stih, cap 3, pînă în svîrșit. 6
Roagă pe preoți să poarte grijea turmei. 7 Îndeamnă-i cu cuvinte scurte spre
trezvie și spre prevegheare și spre întărirea credinței și spre răbdarea
dosăzilor din 8 stih pînă 9. 8 Săvîrșiaște cartea, lăudînd numele Domnului și
pohtindu-le sănătate. Aciastea fie destul, despre preadosloviia dintîiu a cărții
lui Pătru. CARTEA LUI PETRU APOSTOL. Foarte înalță mila lui Dumnezău în Hristos.
Care să ia cu credință și să biruiaște cu nădeajde. Deaca au prorocit prorocii
de acolea-i îndemnă. Să zică împrotiva lumiei. Şi să să asemeneaze lui Dumnezău
cu viiață sfîntă. Pătru, apostol al lui Iisus Hristos, nemearnicilor și
răsfiraților în Pont, în Cappadochiia, în Galațiia, în Asiia și Vitaniia.
Aleșilor din știința dintîiu a părintelui Dumnezău, spre sfințiia Duhului, prin
ascultarea și prin stropirea sîngelui lui Hristos, milă și pace, mulțească-să
voao. Blagoslovit Dumnezău și părintele Domnului nostru, a lui Iisus Hristos,
carele, după multă mila sa, ne-au născut pre noi den nou, spre nădeajde vie,
prin scularea lui Iisus Hristos din morți. Spre moștenie nepieitoare și
nespurcată și neveștijitoare, carea să ține voao în ceriure. Carii cu putearea
lui Dumnezău sînteți păziți prin credință, spre spăsenie, gătită a să arăta în
vreamia de apoi. În carea vă bucurați puținel acmu (de să cuvine așia), scîrbiți
întru multe fealuri de năpăști. Ca ispitirea credinței voastre, carea e mai
scumpă de aurul pieitoriu, carele să ispiteaște prin foc, să să afle voao întru
laudă și în cinste și în slavă, întru arătarea lui Iisus Hristos. Carele
nevăzîndu, Îl iubiți; în carele acmu încă nevăzîndu-L creadeți și veseliți
sînteți cu bucurie nespusă și slăvită. Priimind plata credinței voastre,
spăsenia sufletelor. De care spăsenie au cercat și au întrebat prorocii; de mila
venitoare întru voi au prorocit. Ispitind în carea și în ce vreame are arăta
întru ei Duhul lui Hristos, mainte vestind chinurile ce era venitoare spre
Hristos, și slavă după acealia. Cărora-i arătat că nu Sieși, ce noao au slujit
acealia carele acmu s-au vestit voao, pentru ceia carii au vestit voao
Evangheliia, prin Duhul Sfînt, ce e trimis din ceriu, întru carea și îngerii au
dorit să privască. Pentr-aceia încingeți mijloacele înțelepciunii voastre,
treazvi deplin nedejduiți spre mila ce vă să dă voao, din arătarea lui Iisus
Hristos. Ca feciorii ascultării, neînchipuindu-vă poftelor dentîiu a neștiinței
voastre. Ce cumu-i cela ce v-au chemat, Sfînt, voi încă fiți sfinți în toată
viața. Pentru că iaste scris: Fiți sfinți că Eu încă-s Sfînt. Şi să chemați
Părinte pre acela ce giudecă fără fățărie, căruiași după lucrul lui, cu frică să
petreaceți în vreamia viețieei voastre. Ştiindu că nu cu lucruri pieitoare, cu
aur au cu argint, sînteți răscumpărați din viiața voastră cea deșeartă dată de
părinți. Ce cu scump sîngele, ca a mielului curat și nespurcat, a lui Hristos.
Ştiuți mainte din temeliia lumii și arătați în vremile de apoi pentru voi. Carii
pentru El creadeți în Dumnezău, carele L-au sculat pre El din morți și I-au dat
slavă Lui, cum credința și neadeajdea voastră să fie în Dumnezău. Inimile
voastre curățind întru ascultarea adevărului prin Duh, în dragostea frățească,
nefățarnică, din inimă curată, iubiți unii pre alții, cu deadins. Născuți de
nou, nu din sămînță putredă, ce neputrezitoare, prin cuvîntul viu a lui
Dumnezău, carele rămîne în veaci. Că tot trupul iaste ca iarba și toată slava
omului, ca floarea erbiei, uscă-să iarba și-i cade floarea. Iară cuvîntul
Domnului rămîne pînă în veaci. Acesta e cuvîntul cel vestit întru voi. Îndeamnă
pre credincioșii născuți den noou din cuvîntul lui Dumnezău să petreacă viiață
ce să cuvine nașterii lor. Şi să nu să îndoiască de credința lor; spune ce e
propoveduit de Hristos. Roagă-i să asculte pre deregători. Şi să rabde scîrbele
cu mulcomire, cu pilda lui Hristos. Derept aceaia, părăsind toată răutatea și
toată înșălăciunea și fățăriile și zavistiile și toate clevetele. Ca pruncii
născuți de acmu, pohtiți cel lapte al cuvîntului curat, ca pentr-acela să
creașteți întru spăsenie. De-ați gustat că-i bun Domnul. La carele venindu la
piatra cea vie carea de la oameni-i lepădată, iară de la Dumnezău, e aleasă și
cinstită. Voi încă ca pietrile vii, zidiți-vă casă sufletească, preoție sfîntă,
aduceți jărtve sufletești dragi lui Dumnezău, prin Iisus Hristos. Pentru că
iaste scrisă în Scriptură: Iată puiu în Sion piiatră, temelie unghiului, aleasă
și cinstită, și cine va creade întru ia, nu să va rușina. Derept aceaia, voao
carii creadeți, de cinste vă e, iară necredincioșilor, piiatră carea o lăpădară
ziditorii, aceasta fu capul unghiului și piiatră poticnealeei și piiatra
smintealiei. Celora ce să poticnescu în cuvînt și nu cred pre carea-s și puși.
Iară voi, rudă aleasă, preoție împărătiască, rudă sfîntă sînteți, oameni
agonisiți Şieși, ca să vestiți puterile Aceluia care v-au chemat pre voi întru
minunată lumina Sa. Carii oarecînd erați oameni, iară acmu, oamenii lui
Dumnezău, carii nu dobîndiset milă, iară acmu ați dobîndit milă. Iubiților,
rogu-vă ca pre nemearnici și streini, să vă răbdați de poftele trupești carele
vitejescu împrotiva sufletului. Să aveți viiața voastră bună între păgîni ca,
din aceia ce au grăit pre voi ca pre niște făcători de rău, din faptele bune ce
vor vedea, să proslăvască pre Dumnezău, întru zuoa socotințeei. Derept aceaia,
plecați-vă a toată deregătoriia omenească, pentru Domnul, săveri lui craiu, ca
unul mai mare. Săveri deregătorilor, ca trimișilor de la dinsu, spre pedeapsa
făcătorilor de rău și spre lauda făcătorilor de bine. Că așia iaste voia lui
Dumnezău, ca bine făcînd, să astupați gura neștiințeei oamenilor nebuni. Ca
slobozii, și nu ca ceia ce au prin scutul răutățieei sloboziia, ce ca slugile
lui Dumnezău. Pre toți cinstiți; fîrtățiia îndrăgiți; de Dumnezău teameți-vă;
pre craiu cinstiți. Slugi, plecați-vă cu toată frica domnilor voștri, nu numai
bunilor și blînzilor, ce și năsilnicilor. Că aceasta-i iubită înaintea lui
Dumnezău, să va răbda cineva pentru știința lui Dumnezău scîrbă, dosădit fără de
vină. Că ce laudă iaste că veți răbda bătae fiind greșiți? Ce făcînd bine,
răbdați dosadile, că aceasta e drag lui Dumnezău. Şi în aceasta sînteți chemați,
că și Hristos au răbdat pentru noi, lăsînd noao pildă ca să meargem pre urma
Lui. Carele n-au greșit, nece s-au aflat în rostul Lui vicleșug. Carele,
ocărîndu-L, pre nime nu ocăriia și cîndu răbda, pre nime nu certa: și-Şi da
giudecata celuia ce giudecă derept. Carele păcatele noastre El le rădică în
trupul Lui, pre lemnu, ca să murim păcatelor și să viem dereptățieei, cu a
căruia rane ne-am vindecat. Că erați ca oile rătăcite, ce v-ați înturnat acmu
cătră Păstoriul și Socotitoriul sufletelor voastre. Să nu urască muerile
creștine pre bărbații săi, batîr c-ară fi streini de la Evanghelie. Arată
înainte pilda muerilor credincioase. Dă-le înainte multe fealiuri de porunci.
Îndeamnă să suferească cu inimă bună, scîrbele. Şi să răspunză cu hrăborie de
credința sa. Cu agiutoriul lui Hristos. Așijdere și muerile să să pleace
bărbaților săi, săva de n-ară îngădui cineva cuvîntului pentru viiața muerilor
curată, fără cuvîntu să să dobîndească. Socotind cu frica lui Dumnezău, viiața
voastră curată. Cărora podoaba din afară să nu fie întru împletitura părului,
împrejurîndu-să cu aur sau îmbrăcarea veșmintelor. Ce omul cel ascunsu al
inimiei pus întru neputregiunea duhului blînd și lin carele iaste înaintea lui
Dumnezău drag. Așia oarecînd, ceale mueri sfinte carele nădejduiia în Dumnezău,
să podobiia, plecîndu-să bărbaților săi. Ca Sarra îngăduiia lui Avraam,
chemîndu-l pre el giupîn, a căriia sînteți fiate, să veți face bine și nece de o
frică nu vă veți spămînta. Așijderea și bărbații depreună să viiaze cu muerile
sale, cumu să cuvine știutorilor, muerilor ca vasului mai slab dîndu-le cinste,
pentru că împreună cu iale sînteți moștenitorii vieției mileei, ca să nu să
smintească rugăciunea voastră pînă la sfărșit. După aceaia, fiți toți depreună,
răbdînd supărările cu dragostea fîrtăției, milostivi, smeriți și plecați
(Greceaște, așea-i cest verș). Nedîndu rău pentru rău sau blăstăm pentru
blăstăm, ce împrotivă, îi blagosloviți, că spre aceasta sînteți chiemați ca
blagoslovenia să moșteniți. Că cine va vrea să iubască viiața și să vază zile
bune, să-și oprească limba sa de rău și cu buzele sale să nu grăiască
înșelăciune. Ferească-să de rău și să facă bine; caute pace și să îmble după ia.
Că ochii Domnului, spre derepți și urechile Lui, spre rugăciunea lor, iară fața
(Mînioasă și va piiarde de pre pămînt numele lor) Domnului, spre ceia ce fac
rău. Şi cine va strica voao, de veți îmbla după bine? Iară să veți păți ceva
pentru dereptate, fericiți veți fi; iară de frica lor nu vă teamereți, nece vă
turburareți. Ce pre Domnul Dumnezău sfințiți întru inimile voastre, iară fiți
gata pururea, a răspunde, săvai cui, luînd samă nădeajdei ce-i întru voi, cu
blîndeațe și cu frică. Avîndu știință bună, ca din ce vor grăi rău de voi, ca de
nește făcători de rău, să să rușineaze carii hulescu bună viiața voastră ce-i
întru Hristos. Că mai bine iaste de va fi voia lui Dumnezău a păți rău, decît
rău făcînd. Că Hristos deodată, pentru păcate au răbdat, derept pentru
nederepți, ca să ne aducă pre noi lui Dumnezău, mort în trup, iară viu întru
duh. Prin carele sufletelor carele era în temniță, mergîndu, popovedui-le. Carii
oarecînd era îndărăptnici, pre carii aștepta-i odată îndelung răbdarea lui
Dumnezău în zilele lui Noe, cîndu să gătiia corabiia întru carea puțineale (ce-s
opt) suflete izbăviră-să de apă. A căruia lucru acmu închipuindu-să botezul, pre
noi încă ne izbăveaște, nu cu carele să spală necurățiile trupului, ce cu
întrebarea științei bune la Dumnezău, pentru înviiaria lui Iisus Hristos. Carele
e de-a dereapta lui Dumnezău, suindu-Să în ceriu, plecîndu-I-să îngerii,
împărățiile și puterile. Aduce pilda lui Hristos. Spre înfrînarea trupului.
Laudă dragostea. Îndeamnă spre răbdare. Trebuie să să înceapă scîrbele din
beseareca lui Dumnezău. Derept aceaia, răbdîndu Hristos cu trupul pentru noi,
voi încă cu același cuget vă întrarmați, că cine au răbdat cu trupul s-au
părăsit de păcate. Să nu viiaze mai mult poftelor omenești, ce vreriei lui
Dumnezău, ce mai iaste a viia (în trup). Că destul ni-e noao că vreamia trecută
a vieției noastre viitu-o-am după voia păgînilor, îmblînd în desfătări, în pohte
reale, în beții, în ospeațe, în băuturi (Greceaște, așea-i cest verș), în hîlpii
și în slujba idolilor cea spurcată. Pentru că nu vă s-au tîmplat voao în aceiași
desfătare a viia (cu păgînii) părutu-mi-s-au a fi streini, hulindu-i. Care înși
vor da sama Celuia ce e gata a giudeca vii și morții. Pentru ceaia, și morților
propoveduită au fost Evangheliia, ca să să păgubească după oamenii în trup și să
viiaze după Dumnezău, în suflet. Iară svîrșeniia tuturora aproape-i: fiți derept
aceaia treazvi și vă prevegheați întru rugăciuni. Iară mainte de toate, să aveți
dragoste unul cătră alalt, neîncetat, că dragostea acoapere mulțimea păcatelor.
Fiți ospătători unii cătră alalți, fără mustrare. Fiecarele cumu au luat darul,
așia împărțind unul altuia, ca vistearnicii buni a milei lui Dumnezău, de multe
feliuri. Să grăiaște cineva, grăiască ca cuvinte lui Dumnezău. Să slujiaște
cineva, slujască ca din vîrtutea ce i-au dat Dumnezău, ca să Să slăvească întru
toate Dumnezău, prin Iisus Hristos, căruia-i slava și ținearea în veacii de
veac, amin. Dragilor, nu vă spămîntareți ca streinii, de ispita aceaia carea e
cu foc întru voi, spre ispita voastră, cum vă s- ară tîmpla a vedea ceva strein.
Ce mai vîrtos că simteți soți scîrbelor lui Hristos, bucurați-vă, ca să vă
bucurați veselindu-vă, cînd să va arăta slava Lui. Iară să veți fi ocărîți
pentru numele lui Hristos, fericiți sînteți, că slava și Duhul lui Dumnezău spre
voi să va odihni, carele de ceia să huleaște, iară de voi să slăveaște. Iară
nime dintre voi să nu rabde ca vrăjmașu sau ca furul sau ca tîlhariul sau
pohtitoriu lucrurilor streine. Ce ca creștin, să nu să rușineaze, ce mai vîrtos
să să slăvească numele lui Dumnezău, într-această parte. Că vreame iaste să
înceapă judecata (Au bătaia) din casa lui Dumnezău; iară să va înceape întîiu
din noi, dară cum va fi svîrșeniia celora ce nu îngăduescu Evanghelieei lui
Dumnedzău? Şi să direptul abiia să va spăsi, dară nedereptul și păcătosul unde
să va ivi? Derept aceaia, carii pat rău din voia lui Dumnezău, ca făcătoriului
lor cel credincios dea-și sufletele sale, bine făcînd. Dojeneaște pe preoți, să
nu domnească spre besearica lui Dumnezău. Celor tineri le dă înainte să fie
smearini și plecați bătrînilor. Roagă-i să fie trezvi și să să preveaghe de
pizmașu. Pre bătrîni carii-s între voi, eu încă bătrîn, depreună rog și
mărturisitoriul patemelor lui Hristos și soțul ceii slave ce va să să arate.
Pașteți turma lui Dumnezău carea e între voi, socotindu-o nu den silă, ce
bucuroși, nece pentru dobîndă necuviincioasă ce cu inimă gata. Nice domnindu-vă
spre besearica lui Dumnedzău (Sau pre preoții cei mai mici), ce să fiți pilde
turmeei. Şi cînd Să va arăta mai marele păstorilor, lua-veți cia coronă
neveștezită a slavei. Așijderea și tinerii, plecați-vă bătrînilor, și toți unul
cătră altul vă plecați; fiți podobiți denlăuntru cu smerenie, că Dumnezău stă
împrotivă măreților, iară smeriților le dă mila Sa. Plecați-vă drept aceaia,
supt putearnică mîna lui Dumnezău, ca să vă rădice pre voi în vreame. Toată
grija voastră aruncînd spre Dîns, că Lui-i grije de voi. Fiți treazvi,
prevegheați-vă, că pizmașul vostru, diavolul, ca un leu răcnind încungiură,
căutînd pre cine are înghiți. Căruia îi stați împrotivă vîrtoși în credință,
știindu că acealeași scîrbe de la fîrtățiia voastră carea-i în lume să vor
împlea. Iară Dumnezăul a toată mila, carele au chemat pre noi în slava Sa cia de
vecie, în Hristos Iisus, voi carii sînteți neșchit dosădiți, Acela vă va
întregi, întări-vă-va, învîrtoșia-vă-va, întemelui-vă-va. Aceluia-i și putearea
întru veacii veacului, amin. Prin Siluan, al vostru frate credincios, cum mi să
pare, neșchit am scris, îndemnînd pre voi și mărturisind c-aceasta-i mila cia
adevărată a lui Dumnezău în carea stați. Închină-să voao besearica carea-i în
Vavilon cu voi aleasă, și Marco, fiiul mieu. Închinați-vă unul cătră altul, cu
sărutarea dragostei. Pace voao tuturora carii sînteți în Hristos Iisus, Amin.
Sfîrșitul cărții 1 lui Pătru Apostol. PREDOSLOVIIA, CARTE 2 A LUI PĂTRU APOSTOL.
În ceastă carte a lu Pătru apostol învață pre jidovii credincioși la carii scrie
de lucrul spăseniei de vecie, întîiu întăreaște pre ei cu cuvinte scurte, de
nădejdea darurilor ce-au luat de la Dumnezău și-i îndeamnă pre ei să crească în
credință, din zi în zi, și de alte fapte bune creștinești. Şi depreună spune
Pătru ce-i dojeniaște pre ei de aceaste lucruri. După aceaia-i îndeamnă să stea
vîrtos în credință și întru adevărarea învățăturiei caria le-au dat apostolii și
împrotivă le dă înainte să să păzească de învățători strîmbi, carii să sculasă
atunce în besearica lui Hristos și după aceaia, încă zicea că să vor scula.
Pentr-aceaia-i roagă să să păzească de ei, să nu cumva să-i amăgască; depreună
arată-le năravele, pentru careale să-i cunoască. După acestea, dojeneaștie-i să
să ferească de amăgitura ocarnicilor ce să chiamă epicurei, carii zic că nu va
veni Hristos la giudecată și c-astă lume nu va peri. Împrotiva acestora arată
pentru apostoli că Hristos, cu adevărat, va veni la giudecata de apoi; și
depreună arată cum va fi săvîrșitul lumiei, arzînd la vreamea de apoi, 3 cap,
stih 12. CARTEA A 2-A A LUI PĂTRU APOSTOL. Dă-le înainte bunătatea lui Dumnezău.
Şi bunătatea credințeei. Îndeamnă-i spre viiață sfîntă. Şi aceaia să o facă
vîrtos. Zice că el i-aproape de moarte. Spune că elu-i mărturisitoriu
adevăratului Hristos, carele L-au văzut și cu ochii. Simon Pătru, sluga și
apostol lui Iisus Hristos, acelora carii, aseamenea cu noi, au luat credința cea
cinstită, pentru direptatea Dumnezăului nostru și Ispăsitoriului Iisus Hristos.
Milă voao și pace să să înmulțască pentru cunoștința lui Dumnezău și a lui
Iisus, a Domnului nostru. Cumu ne-au dăruit noao putearea Lui cia dumnezăiască
toate carele-s despre viiață și despre slujba dumnezeiască, pentru cunoștința
celuia ce ne-au chemat pre noi și spre slavă și spre fapte bune. Pentru mari
lucrure și scumpe ce ne-au dăruit noao ca cu aciastia să fiți părtași firiei
dumnezăești, fugind de putregiunea poftei care-i în lume. Iară voi, cu tot
deadinsul, nevoiți ca să adaogeți credinței voastre lucru bun, iară lucrului
bun, știință. Iară științeei (să adăugați) țineare, iară țineareei, răbdare,
răbdarei, bună curăție, Iară buneei curății, dragoste frățească, libov. Că să
vor fi aciastia întru voi și să vor spori, nu vă vor face pre voi deșerți sau
fără de rod, întru cunoștința Domnului nostru Iisus Hristos. Iară întru cine nu
sîntu aciastia, orbu-i, nemică văzînd departe, uitatu-s-au că s-au curațit de
păcatele lui ciale de demultu. Pentru aceaia, fraților, mai vîrtos nevoiți-vă a
întări chemarea și alesătura voastră, că să veți face aceastia, nececîndu nu vă
veți poticni. Că așia de îndestul vă să va da voao a întra în Împărățiia de
vecie a Domnului nostru și a Ispăsitoriului Iisus Hristos. Derept aceaia, nu mă
voiu părăsi a îndemna pre voi spre aciastia, săva că sînteți știutori întru
adevărul ce-i aiave. Iară mi să pare derept a fi pînă voiu fi într-acest cort,
să vă deștept pre voi, dojenindu-vă. Ştiind că curund mi-i a pune cortul (Cortul
iaste trupul; înțeleage că va muri) mieu, cumu mi-au arătat mie Domnul nostru
Iisus Hristos. Iară sili-mă-voiu ca să puteți voi, după eșirea mea, pomeni
despre aciastia. Că nu îmblînd după basne cu măestrii, am arătat voao putearea
și venirea Domnului nostru, a lui Iisus Hristos, ce singuri am prăvit acia
mărire a Lui. Că luase de la Părintele Dumnezău cinste și slavă, glas ca acesta
dat la Dîns de la mărita slavă. "Acesta iaste Fiiul Mieu cel iubit, întru carele
bine vruiu". Şi acest glas din ceriu l-am auzit pogorînd, fiindu cu El în cia
măgură sfîntă. Şi avînd cuvînt vîrtos de prorocie, căruia bine faceți că-l
ascultați, ca luminei ce străluciaște în loc întunecat, pînă să va lumina zuoa
și va răsări luciafărul întru inimile voastre. Să veți cunoaște întîi aceasta,
că toată prorocestviia Scripturiei nu iaste dintru iași. Că nu din voia
oamenilor au fost dată cîndva prorocestviia, ce dintru îndemnarea Duhului Sfînt
au grăit oamenii sfinți a lui Dumnezău. Spune căce le-au dat mainte aceastea,
pentru să să ferească de învățători strîmbi. A cărora le scrie mîndriile lor
ceale strîmbe și perirea acelora. Asămănîndu-i fierilor. Și izvoarălor fără de
apă. Pentru că pre oamenii sfințiți de Dumnezău, tragu-i spre necurățiia cea
dintîi. Fost-au derept aceaia și proroci menciunoși între oameni, cum vor fi și
între voi învățători minciunoși, carii vor aduce eresuri păgubitoare, tăgăduind
încă și pre Domnul, pre carele i-au răscumpărat, aducîndu-și loru perire
îndegrabă. Şi mulți vor mearge după păgubitura lor, pentru carii să huleaște
calea adevărului. Şi pentru hîlpie, cu cuvente amăgitoare, vă vor vîna; a cărora
perire nu adurmitează. Că n-au cruțat Dumnezău îngerilor carii au greșit, ce
i-au aruncat în beznă, legați cu lanțurile întunearicelor, țiindu-i spre
păgubitură. Şi să n-au cruțat lumiei dentîiu, ce pre Noe al optul (Fost-au 8
inși în corabie; al optul, Noe), propoveduitoriul dereptăției, izbăvitu-l-au,
aducînd potop spre lumia nedereptăților. Şi orașăle sodomleanilor și a
gomoreanilor iară, făcîndu-le cenușe, le-au prăpădit și le făcu pildă celora ce
viețuiescu fără de leage. Şi pre Lot dereptul, dosădit de viiața aprinșilor în
necurăție, izbăvi-l. Că fiind el derept și petrecînd între ei, din dzi în dzi,
sufletul lui cel derept văzînd și auzindu faptele ceale reale să trudiia. Şi
Domnul izbăvi derepții din năpaste, iară nederepții a-i ținea în dzuoa
giudecatei, spre osîndire. Iară mai vîrtos ceia ce îmblă în poftele necurăției
trupești năprasnice, urîndu-și domnii, în voia loruși îmblînd și nu să vor sfii
a huli spre cei mai mari. Unde nece îngerii, fiind cu puteare și cu tărie mai
mare, împrotiva domniilor înaintea lui Dumnezău, nu grăescu hulă cu blăstăm.
Iară aceaștea, ca nește dobitoace fără înțelepciune, purtate de firea lor și
făcute spre perire, prinse spre perire, hulind pre cealia ce nu știu, în
putregiunea lor vor peri. Luînd plata nedereptăției carii țin mai mare
ferecăciunea, dezmierdăciunele din toate zilele, spurcăciunele și necurățiiile,
carii să dezmiardă întru vicleniile sale, desfătîndu-să cu voi. Fiindu-le ochii
plini de curvie și carii nu știu înceta din păcate, amăgindu-și sufletele sale
nețiitoare, avîndu inimă pornită spre hîlpie, fii blăstămului. Carii lăsînd
calea dereaptă, rătăciră, mărgînd spre calea lui Valaam, fiiu lui Vosor, căruia
îi plăcu plata nedereptății. Ce păți certarea greșialei sale, că asinul, învățat
supt povară, grăi cu rost omenesc și opri nebuniia prorocului. Aceastea-s
izvoară fără de apă, nuori purtați de vînt cărora să țin ceața întunearecelor de
vecie. Că grăind fălie deșartă, amăgind pre ei cu poftele trupești și desfătate,
carii cu de-adinsu fugise de viețuitorii în rătăcitură. Făgăduindu-le slobozie,
fiind ei sînguri slugile putregiunei, că cine de cine iaste biruit, aceluia
slujieaște. Că după ce au fugit din spurcăciunea lumiei, pentru cunoștința
Domnului și Mîntuitoriul nostru Iisus Hristos și iară într-acealiași învăluiți,
biruiți-s de iale și vor fi lor ceale de apoi, mai reale decît ceale dentîi. Că
mai bine au vrut fi lor să nu fie cunoscuți calea dereptăției, decît, după ce au
cunoscut, a să înturna înapoi, din poruncă sfîntă ce le-au fost dată lor. Ce
s-au tîmplat lor ce să zice în pildă dereaptă: cîinele s-au întorsu la borîtura
sa și porcul spălat, la mocirla sa. Arată că nu aduce în deșert aciastia
înainte. Că de multe ori trebuia să să deșteapte, pentru perirea care-i
venitoare de la batgiocuritori, derept aceaia dojeneaște pre credincioșii, să nu
socotească zuoa Domnului dintru înțelepciunea trupască. Ce să socotească cum ară
fi aiave. În carea învățătură face pre Pavel apostol soție șie. Iată iubiților,
aceasta a doao carte scriu voao, pentru carea deșteptu cu dojană înțeleaptă
mintea voastră. Ca să vă pomeniți de cuvintele ce-s grăite de sfinții proroci și
de porunca noastră, carii sîntem apostoli Domnului și Mîntuitoriului. Întîiu
aceasta știind că vor veni, în zilele de apoi, batgiocuritori, îmblîndu în
poftele lor. Şi zicînd: Unde-i făgăduita venirei Lui? Că de cîndu au adurmit
părinții, toate așia au rămas din-nceputul zidiriei, toate așia petrec. C-aceaia
din voia loruși nu știu că ceriurile de demult pren cuvîntul lui Dumnezău sînt,
așia și pămîntul din apă și spre apă stă. Derept aceaia și lume de atunci,
înecîndu-să cu apă, peri. Iară ceriurile și pămîntu carele-s acmu, cu același
cuvîntu-s puse și să țin spre foc, spre zuoa giudecății și a perirei oamenilor
necredincioși. Iară una, aceasta să știți, iubiților, că o zi la Domnul iaste ca
o mie de ani și o mie de ani ca o zi. Nu va pesti Domnul făgăduința, (cum le
pare unora că va pesti), ce-i răbdătoriu noao, nevrîndu să piară nime, ce să fie
toți cătră pocăință. Însă va veni ca furul noaptea, zuoa aceaia a Domnului,
întru carea ceriurile vor treace cu tresnire, iară stihiile, de căldură, să vor
topi. Derept ceaia, topindu-să aceastia toate, cumu să cade voao a fi întru
sfinte viețile voastre și în slujbe dumnezeești? Așteptîndu și grăbind spre
venirea zileei lui Dumnezău, întru carea ceriurile arzînd să vor răsipi și
stihiile, încălzindu-să, să vor topi. Însă așteptăm ceriure noao și pămîntu nou,
după făgăduința Lui, întru carele lăcuiaște dereptatea. Pentr-aceaia, iubiților,
așteptînd aceastea, nevoiți-vă să vă afle curați și nespurcați și cu pace. Şi
îndelungă răbdare a Domnului nostru spre ispăsenie să o aveți; ca și fratele
nostru, iubitul Pavel, pentru înțelepciunea ce-i dată lui, au scris voao. Cum
mai în toate cărțile sale au grăit de-aceastia întru carele simt unele ce nu e
lesne a le înțeleage, pre carele oamenii neînvățați și neîntăriți le întorcu ca
și alalte Scripturi, spre perirea lor. Iară voi, dragilor, știind aceastea mai
nainte, feriți-vă de rătăcitura acelor fără de leage întru carele ați fostu
trași, să nu cădeți din vrătutea voastră. Ce creașteți întru mila și întru
conoștința Domnului nostru și a Mîntuitoriului Iisus Hristos, aceluia slava,
acum și în vreamia din veci, amin. Sfîrșeniia 2 carte a lui Pătru Apostol.
PREDOSLOVIE 1 A CĂRŢIEI LUI IOANN. Întru începutul ceștii cărți, să cuvine a ști
4 lucruri: Cine iaste scriitoriul ceștii cărți; Cărora au scris; Pentru ce s-au
îndemnat a scrie și despre ce lucrure au scris. Scriitoriul aceștii cărți
cine-i, să arată numaicît zicînd cartea lui Ioan apostol, de unde să veade că
nu-i săva a căruia Ioann, ce-i a lui Ioan apostol. Şi n-au fost nece un apostol,
a căruia ară fi fost numele Ioan, numai acela Ioann, care au fost născut din
tată-său Zevedeiu și maică-sa Salomiia; și frate-său au fost Iacov. Amîndoi au
fost mai nainte păscari, născuți din păscari; după aceaia amîndoi fură chemați
de Hristos la apostolie. Cu numele dintîiu Ioann să usăbeaște de alalți
apostoli; iară cu celalalt nume, apostol, să usăbeaște de alalți preoți a
beseareciei, carii nu să chiamă apostoli, ci preoți. Cu aceaste două nume să
arată cît de mare și iubit scriitoriu au fost a Duhului Sfînt, că numele lui
Ioann, în limbă jidovească, să chiamă iubit și drag lui Dumnezău, pentru că
acest nume iaste din doao cuvinte: din cuvîntul ”lui Dumnezău” și din cuvîntul
”dragostei”. Al doilea nume iaste "apostol", care deregătorie era mai mare în
Legea noao, că pre aceștea-i alesease Hristos să întremeadze besearica Lui în
lume. Acestu nume "apostol" iaste cuvîntu grecescu și face ”trimes să vestească
bine”; mainte de toți au fost Hristos apostol, trimes de Tatăl a vesti bine;
după aceaia Hristos au dat această destoinicie celor 12 apostoli, cum zice Ioann
în 17, stih 18: "Cum M-au trimes pre Mine Tatăl, așia și eu vă trimeț pre voi".
N-au făcut derept acia altă, Hristos, făcîndu-i pre ei apostoli, ce numai ce
Şi-au împărțit destoiniciia și deregătoriia Sa cu ei. Din trei lucruri să arată
destoiniciia apostolilor că-i mai mare de toți Evanghelistii și preoții și
învățătorii carii-s în beseareca lui Hristos. Întîiu, dentr-aceasta că apostolii
nu de la oameni, nece pentru oameni, ce sînguri, de la Hristos, era aleși, cum
zice Pavel de sineși. Pentr-aceasta, apostolii după suirea lui Hristos în ceriu,
vrînd să aleagă unul în locul Iudei, nu cutezară pre cineva anume chema, ce
pusără înaintea Domnului și așteptară să să arate cu soarte, pre carele dinn
acei doi au ales, în locul Iudei. Iară alți învățători și preoți nu să aleg în
toată vreamia așia; ci săva că-i de la Dumnezău și chemarea lor încă, ei pentru
oameni să aleg, cum ne învață Deania apostolilor. Pavel și Varmava făcia preoți
prin orașe, rădicîndu-și oamenii mînile în sus, iară ei alegia și-i
blagosloviia. Al 2-lea, apostolii au fost dăruiți de Hristos cu înțelepciune
cerească. Pentr-aceaia înțelesul și adevărarea Scripturiei Sfinte înțelegia și
fără mărturiia Scripturilor și știia cu adevăr că întru învățătura lor nu să vor
rătăci: că simțiia întru eiși lăcuind duhul adevărăriei, ca și cum cine are
suflet întru sine, cu carele viiază, acela ști și fără mărturiia altora că elu-i
viu. Derept ceaia Pavel zice să fie blăstămat cine va propovedui într-alt chip,
de cum au propoveduit el; și Ioan, începeniia aceștii cărți, nu zice că el au
cetit, ce zice că au văzut și au previt și au pipăit de cuvîntul vieței despre
carele scrie această carte. În aciaste cuvinte au vrut să arate că el și alți
apostoli, și fără de mărturiia Scripturilor, știut-au cu adevărat că li-e
dereaptă învățătura, carea povestiia besearecilor. În Ioan 21, stih 24 zice: Şi
știm că iaste adevărată mărturiia lui; și acest dar au fost dat numai
apostolilor, nu și altora, c-alalți preoți toți și învățători trebuiaște să o
înveațe din Scripturi și să o aducă iară la Scripturi, să o ispitească ca la o
piatră de cercare, și așia vor ști că-i dereaptă învățătura lor. După aceaia,
apostolii cu știința lor, numaidecît putea înțelege înțelesul, au tîlcul
Scripturiei, deșchizîndu-le lor Hristos mintea și înțelepciunea, să înțeleagă
Scripturile, cum zice Luca în cap 4, stih 32. Aceasta încă au fost numai
apostolilor dăruită, carii luase Duhul Sfînt. Iară alalți preoți și învățători
trebuie să cetească multu din Scripturile Sfinte și să înveațe cu multă nevoință
și să să roage lui Dumnezău să le deșchiză mintea, și așia vor putea înțeleage
Scripturile Sfinte. Pentr-acia îndeamnă Pavel pre Timoteiu să cetească dintru
tinereațe Scripturile. A 3-lea, cu aceasta încă să usăbescu apostolii de alalți
preoți și învățători, că ei necăiri n-au avut loc adevărat de-a lăcuirea, ce le
era a îmbla în toată lumea și a propovedui Evangheliia lui Hristos, cum le
poruncise lor Hristos, Matei 28, stih 19. "Păsați în toată lumea". Derept aceaia
luoase destoinicie și puteare de la Hristos, a învăța în toate lucrurile și pren
toate limbile. Iară alalți preoți și învățători au avut și au loc adevărat de a
lăcuirea. Dentr-aceastea să arată destoinciia ceștii cărți că-i mare, fiind
scrisă de apostol plin de Duhul Sfînt, chemat și învățat de Hristos și de carele
au fost mai drag lui Hristos, cum să chiamă el însuși, la Evanghelie: "Ucenicul
cela ce pre însu îl iubiia Iisus și pre acesta și lăsă Maica Sa să o
socotiască". Şi acesta să plecă la pieptul lui Iisus, de unde mare taină au
învățat, cum zic mulți cărtulari, și pre-acesta Hristos l-au chemat Voanerghes,
ce să zice "fiiul tunetului", căce-i ca un tunet carele să aude peste toate
locurile; așia și învățătura lui Ioan era să să auză în toate locurile, pren
toți păgînii. Şi cu adevăr era ca un tunet învățătura lui. Care tunetu-i acesta?
Întîi era cuvîntul. De acestu tunet să cutremurară toți ereticii, încă și
porțile iadului să răsipiră. Acesta e Ioan, carele nu e numai apostol, ce-i
depreună și Evanghelist și proroc. Apostolu-i în ciastă carte care au scris la
toți, la toate besearecile; Evanghelistu e întru Evanghelie în carea au scris;
iară prorocu-i în Apocalipsis. Evsevie arată stema celor 4 Evanghelisti, lui
Matei îi dă stemă chip de om, lui Marcu leu, Luca vițăl, iară lui Ioan vultur,
că el au zburat mai sus, pînă la Tatăl, începînd a scrie de firea dumnezăiască,
iară alalți au scris de firea omenească. Tertulie (carele au viiat după
înălțarea lui Hristos, 210 ani) scrie că Ioan apostol, în zilele lui Neron
împărat, au venit în Roma și acie, pentru mărturisitura lui, au fost aruncat
într-o cadă de oloiu fierbinte, de Neron împărat. După aceaia, Domentian împărat
l-au izgonit în ostrovul Patmosului, cum scrie și alți cărtulari, și acolea au
scris Apocalipsisul. După aceaia, în zilele lui Nerva împărat, au fost chemat
înapoi din pribegie și au venit în Asiia, și acolea au învățat și au tocmit
besearecile. Dintru aceasta să cunoaște că n-au fost apostol numai jidovilor, ce
și păgînilor. Lăsat-au în Asiia, în locul lui, învățători pre Ignat și pre
Policarp și pre alți bărbați învățători. Doroteiu scrie că Ioan au petrecut 120
ani; aceasta cu adevăr să ști că au viiat mai mult de 100 de ani, și au murit și
e îngrupat în Efes. De unde și la carii au fost scrisă această carte? Mai toți
cărtularii depreună scriu că Ioan Apostol, Evangheliia sa au scris în Efes;
numai unul, Doroteiu, zice că au scris în ostrovul Patmosului Evangheliia și
Apocalipsis. După Evanghelie să veade c-au scris această carte încă în
bătrîneațele lui, în Asiia. Iară la carii o au scris, nimică de aceasta scris nu
să află. Putem creade, derept aceaia, că au scris la toate besearecile, mai
vîrtos celora ce era în Asiia. După aceaia și acelora carii era rășchirați;
derept aceaia să chiamă greceaște "catolică", că nu la oameni anume au scris, ca
Pavel apostol la Timoteiu, nice anume la o besearecă sau la vrun oraș, cum au
scris Pavel la rimliani, la corinteani, ce la toate besearecele, mai vîrtos
carii era în Asiia, cărora le purta grijia mai vîrtos decît altora. Pentru ce și
de unde s-au îndemnat a scrie această carte? Întîiu îndemnatu-l-au pre el să
scrie ereticii și amăgitorii carii să sculase atunci, de carii zice el în 2 în
Epistoliia dintîiu, stih 26: "Aceastea am scris voao, de ceia carii amăgescu pre
voi; și auzit-ați că Antihristu iaste venitoriu și acmu încă mulți antihristi
sînt". Carii au fost aceia antihristi de carii grăiaște Ioan? Epifanie pre
aceaștia-i numără: simoniianii, carii era de la Simon Magno, ce să zice
vrăjitoriu; al 2-lea: menandrianii, de la Minandru, ucenicul lui Simon Magnu;
șaturnilianii, de la ucenicul lui Simon, de la Minandru; al 4-lea: vasilianii de
la Vasilie; al 5-lea: niculiiani, de la Niculae, de la unul din cei 7 diiaconi.
Al 6-lea: gnoșniți, carii să chema ștrastioții; al 7-lea: carpocrațianii, de la
Carpocrat în Asiia. Împrotiva acestuia anume, au scris această carte, că învăța
acela că trebuiaște omului să greșască și să facă voia tuturor dracilor, că
aimentrea nu vor putea mearge în ceriu. Pentr-aceaia i-au scris împrotivă,
zicînd: "Să nu greșiți". Al 8-lea au fost țerintiianii, de la Ţerint chemați,
carii tăgăduiia dumnezăirea lui Iisus Hristos și zicea că n-au fost Hristos
mainte de Mariia. Al 9-lea: hebionii de la Hebion, carii așijdere învăța că
Hristos n-au fost mainte de Mariia; al 10-lea: nazarei, carii învăța leage lui
Moisi. Acește toți au fost în zilele lui Ioan; pentr-acea au scris împrotiva
lor, întărind pre credincioși și arătînd că Hristos iaste adevărat Dumnezău și
om adeverit, împrotiva lui Ţerind și lui Hebion A 2-a oară să au îndemnat a
scrie pentru credincioși, că în aceaia vreame mulți era în besearecă, carii cu
bucile pline, să lăuda că cunoscu pre Dumnezău și au credință dereaptă, săva că
nu viețuiia creștineaște, să lepăda de leagia lui Moisi și îmbla în poftele
trupului. Pentr-aceaia să huliia numele lui Dumnezău între ei; văzînd aceastia
le scrie împrotivă și le arată că nu poate fi cine are împreunare cu Dumnezău în
lumina credințeei, să n-aibă viiață sfîntă și fapte bune. Pentr-acea zice în cap
1: "Dumnezău lumină iaste și nece un tunearec întru el nu iaste". Dintr-aceastia
ce am scris, să cunoaște despre ce lucruri-i scrisă această carte: întîiu
îndeamnă pre credincioși să ție credința dereaptă și cunoștința adevărată a lui
Iisus Hristos și toată învățătura carea au luat de la apostoli, și să rămîe
vîrtoși în credință, într-aceaia împrotiva ereticilor. A 2-a scrie împrotiva
acelor carii cu numele creștinescu viețuiia trupiaște. Acesta e șuma aceștii
cărți. CARTEA LUI IOANN APOSTOL I. Arată pre Hristos că-i cel cuvîntu în veaci,
în carele e viiața și lumina. De care mărturiseaște. Zice că Dumnezău-i milostiv
și va erta păcatele, și carii simțescu greotatea păcatelor sale să să pleace
cătră mila lui Dumnezău. Carele era dintîiu, carele am auzit, carele am văzut cu
ochii noștri, pre carele am previt, și mînule noastre L-au pipăit despre cel
Cuvîntu al vieției. (Că viiața arătată-i și o văzum și o mărturisim și o vestim
voao, viiața cea de veaci, carea era la Părintele și e arătată noao.) Carele am
văzut și carele L-am auzit, pre Acela vestim voao, ca să aveți și voi împreunare
cu noi; și împreunarea noastră iaste cu Părintele și cu Fiiul Lui, cu Iisus
Hristos. Şi aceastea scriem voao, ca să fie deplin bucuriia voastră. Şi aceasta
iaste porunca ci-am auzit de la El și o spunem voao, că Dumnezău lumină iaste și
întru Dânsul nece un tunearecu nu iaste. Să am zice că avem împreunare cu El, și
vom îmbla într-un tunearecu, mențim și nu facem adevăr. Iară de vom îmbla întru
lumină, cumu-i și El întru lumină, avăm împreunare cu El, și sîngele lui Iisus
Hristos, a Fiiului Său, ne curățeaște pre noi de tot păcatul. Să am zice că
păcat n-avem, singuri ne prilestim și adevărul nu iaste întru noi. Iară să vom
ispovedi păcatele noastre, credincios-i și derept, ca să ne iarte noao păcatele
și să ne curățească de toată spurcăciunea. Iară să vom zice că nu greșim,
minciunos facem pre El, și cuvîntul Lui nu iaste întru noi. Arată-le pre Hristos
că-i împăcător. Zice că viiața sfîntă iaste iubită la Dumnezău, și dintră aceaia
să arată cunoștința lui Dumnezău. Spre aceaia îndeamnă pre tot fealiul de om, și
să rămîia în Hristos. Îndeamnă-i să urască lumea. Să să ferească de Antihrist.
Şi să rămîie în cunoștința adevărată. Fii miei, aceastea scriu voao, ca să nu
greșiți, iară cine va greși, grăitoriu (Împăcător) avăm la Părintele, pre Iisus
Hristos cel derept. Şi Elu-i mîngîitoriu (El, jărtvă mîngîitoare) pentru
păcatele noastre, și nu numai pentru ale noastre, ci pentru a toată lumea. Şi
pentr-aceasta știm că-L cunoaștem pre El, să vom ținea poruncile Lui. Cine zice
că-L cunoaște pre El și poruncile Lui nu le ține, menciunosu-i și întru el nu-i
adevăr. Iară cine ține cuvîntul Lui, într-acela cu adevăru-i deplin dragostia
lui Dumnezău; pentr-aceasta știm că sîntem întru El. Cine zice că lăcuiaște
întru El, așia trebue să îmble, cum au îmblat El. Fraților, nu poruncă de noou
scriu voao, ce poruncă veache, carea ați avut dintîi, altă poruncă veache iaste
cuvîntul ce ați auzit dentîi. Iară scriu voao poruncă noao, carea-i adevărată
întru El și întru voi, că întunearecele au trecut și lumina cia adevărată
străluciaște. Cine zice că elu-i în lumină și-și ureaște pre fratele său. întru
întunearecu-i pînă acmu. Iară cine iubeaște pre fratele său, întru lumină
petreace, și sminteală întru el nu-i. Iară cine-și ureaște pre frate-său, întru
întunearec iaste, și în tunearec îmblă, și nu ști unde mearge, că i-au orbit
întunearecile ochii lui. Scriu voao, coconilor, că s-au iertat voao păcatele
pentru numele Lui. Scriu voao, părinților, că cunoașteți pre cela carele-i
dintîi; scriu voao, tinerilor, că ați biruit pre vicleanul, scriu voao,
pruncilor, c-ați cunoscut pre Părintele. Scris-am voao, părinților, c-ați
cunoscut cel dintîi, scris-am voao tinerilor, că sînteți tari și cuvîntul lui
Dumnezău lăcuiaște întru voi și ați biruit pre vicleanul. Nu iubireți lumea,
nice cealea carele sînt în lume, că cine iubeaște lumea nu iaste dragostea
Părintelui întru el. Că tot ce-i în lumea, pohta trupului iaste, și desfătarea
ochilor și făliia viețeei nu-i din Părintele, ce din lumea iaste. Şi lumea va
treace și pohta ei, iară cine va face voia lui Dumnezău rămîne-va în veaci.
Coconașilor, vremea de apoi iaste și cum ați auzit că va veni Antihrist, acmu
încă mulți antihristi începură a fi; de unde știm că vreamea de apoi iaste.
Dintre noi eșiră, ce nu era din noi, că de-au vrut fi fost din noi, cu noi au
vrut rămînea, ce eșiră dintre noi, ca să să arate că nu-s toți din noi. Însă voi
unsoare (Unsoarea, să înțeleage darul Duhului Sfînt) aveți de la Cel Sfînt și
știți toate. Nu pentru aceaia am scris voao, cum n-ați ști adevărul, ce pentru
că știți și că nice o minciună nu-i de la adevăr. Cine-i minciunos, fără numai
cela ce tăgăduiaște pre Părintele și pre Fiiul. Varecine tăgăduiaște pre Fiiul,
nece Părinte n-are; iară cine mărturiseaște pre Fiiul și Părinte are. Derept
aceaia ce-ați auzit voi dentîi, să rămîie întru voi, și să va rămînea întru voi
ce-ați auzit dintîi, voi încă întru Fiiul și întru Părinte veți rămînea. Iară
aceasta-i făgăduința carea ne-au făgăduit El noao, viiața de vecie. Acestia am
scris voao, de aceia carii amăgescu pre voi. Ce unsoarea carea ați luat de la El
să rămîe întru voi și nu veți avea lipsă să vă înveațe cineva pre voi; ce cum
învață pre voi unsoarea aceaia despre toate, care-i și adevărată și nu-i
minciunoasă, și cum v-au învățat pre voi, într-aceaia veți rămînea. Derept
aceaia, acmu, porobocilor, rămîneți întru El, cum cînd Să va arăta să avăm
îndrăznire, și să nu ne rușinăm de El, întru venirea Lui. Să știți că Elu-i
derept, să știți că cine face dereptate de la Elu-i născut. Arată cîtu-i cinste
mare că ne-au priimit pre noi Dumnezău, pentru Hristos, feciori. Trebue să
arătăm viiață noao din fapte bune; învață că viiața noao să cunoaște din
dragoste. După aceaia aduce înainte îndrăznire. Şi chemarea de la Dumnezău.
Vedeți ce dragoste ne-au dat noao Dumnezău, ca să ne numim fii lui Dumnezău.
Pentr-aceaia lumea nu cunoscu pre voi, pentru că n-au cunoscut pre El. Dragilor,
acmu sîntem fii lui Dumnezău, și încă nu s-au arătat ce vom fi: iară știm că
deaca să va arăta El, ne vom asămăna Lui, că vom vedea pre El cum iaste. Şi
varecine are această nădeajde întru El, curăți-să-va pre sine, cumu-i și Acela
curat. Că varecine face păcat, și leagia calcă, că păcatulu-i călcarea legeei.
Şi știți că El S-au arătat ca să ia păcatele noastre și nu iaste păcat întru El.
Varecine rămîne întru El, nu greșiaște; iară varecine greșiaște, nu L-au văzut
pre El, nece L-au cunoscut pre El. Fiilor, nime pre voi să nu vă amăgească, că
cine fac dereptate dereptu-i cum și El îi drept lucru. Iară cine face păcat, de
la diiavolul iaste, că diiavolul dintîi greșiaște; pentr-aceasta S-au arătat
Fiiul lui Dumnezău, ca să zdrobască lucrurile diiavolului. Că tot cine-i născut
de la Dumnezău nu face păcat, că sămînța Lui întru el lăcuiaște, și nu poate
greși, pentru că născut de la Dumnezău. Dintr-aceasta să arată fii lui Dumnezău
și fii diavolului: tot cine nu face dereptate, nu-i de la Dumnezău și cine nu
iubeaște pre fratele său. Care aceasta-i porunca ce ați auzit dintăiu, să ne
iubim unii cu alții. Nu cum Cain, carele era de la vicleanul și omorî pre
frate-său. Iar pentru ce-l omorî pre el? Pentru că era faptele lui reale, iară a
frate-său, dereapte. Nu vă mirareți, frații miei, de vă ureaște pre voi lumea.
Noi știm c-am trecut din moarte la viiață, că ne iubim frații, că cine nu-și
iubește fratele, în moarte rămîne. Că tot cine-și ureaște pre fratele său,
vrăjmașu-i și știți că nece un vrăjmaș n-are viața de veci întru sine. Dintru
aceasta cunoaștem dragostea lui Dumnezău, că El Şi-au pus viiața Sa, pentru noi;
derept aceaia trebuiaște și noi să punem viețile noastre pentru frați. Iară cine
are bunătate lumească și veade pre fratele său lipsit și-și închide inima sa
cătră dînsu, cum va rămînea dragostea lui Dumnezău întru el? Fii miei, să nu
iubim cu cuvîntul și cu limba numai, ce cu faptul și cu adevărul. Şi pentru
aceasta cunoaștem că noi sîntem dintru adevăr, înaintea Lui hrăborim (Smerim)
inimile noastre. Că de ne păgubeaște pre noi inima noastră, mai putearnicu-i
Dumnezău decît inima noastră și toate le ști. Dragilor, să nu ne păgubeaște pre
noi inima noastră, îndrăznire avăm cătră Dumnezău. Şi varece vom pohti,
priimi-vom de la El, că păzim poruncile Lui și facem carele-I plac Lui. Şi
aceasta e porunca Lui ca să creadem întru numele Fiiului Său, a lui Iisus
Hristos, și să ne iubim unii cu alții, cum ne-au poruncit noao. Că cine păzeaște
poruncile Lui, întru El lăcuiaște și Acela întru el, și pre acesta-L vom
cunoaște că lăcuiaște întru noi, din Duhul ce ne-au dat noao. Porunceaște-le să
ispitească duhurele, că unii din lume (grăesc). Unii de la Dumnezău grăesc.
Grăiaște de dragoste. Îndeamnă-i cu pilda lui Dumnezău, spre dragostea
frățească. Iubiților, nu creadereți a tot duhul, ce ispitiți duhurile, au de la
Dumnezău sînt; că mulți proroci menciunoși veniră în lume. Dinn aceasta să
cunoaște Duhul lui Dumnedzău: tot duhul carele mărturiseaște că Iisus Hristos au
venit în trup, de la Dumnezău iaste. Şi tot duhul carele nu mărturiseaște pre
Iisus Hristos că au venit în trup, nu iaste de la Dumnezău, ce acesta e
Antihrist, carele ați auzit că iaste venitoriu și carele-i acmu în lume. Voi
sînteți de la Dumnezău, fiilor, și ați biruit pre ei; că mai putearnic iaste
cela ce-i întru voi, decît cela ce-i în lume. Ei-s din lume; pentr-aceaia de
ceale lumești grăescu, și lumea-i ascultă pre ei. Noi de la Dumnezău sîntem,
cine cunoaște pre Dumnezău ascultă pre noi, carele nu-i de la Dumnezău, nu
ascultă pre noi. Dinn aceasta cunoaștem duhul adevărării și duhul rătăcireei.
Iubiților, să ne îndrăgim unul cu alalt, că dragostea de la Dumnezău iaste și
tot carele iubeaște, de la Dumnezău-i născut și cunoaște pre Dumnezău. Iară cine
nu iubeaște, nu cunoaște pre Dumnezău, că Dumnezău dragoste iaste. Dintr-aceasta
s-au arătat dragostea lui Dumnezău întru noi, că Fiiul Său, unul născut,
trimesu-L-au Dumnezău în lume, să viem pentru El. Într-aceasta iaste dragostea,
nu c-am iubit noi pre Dumnezău, ce că ne-au iubit El noi și au trimis Fiiul Său,
să fie jărtvă împăcătoare, pentru păcatele noastre. Iubiților, de ne-au iubit
pre noi Dumnezău, așia trebuiaște să iubim și noi unul pre altu. Pre Dumnezău,
nime, necedănăoară, nu L-au văzut, iară să ne vom iubi unul pre alalt, Dumnezău
întru noi lăcuiaște și dragostea Lui deplinu-i întru noi. Pentru aceasta
cunoaștem că noi lăcuim întru El și El întru noi, că din Duhul Său ne-au dat
noao. Şi noi am previt și mărturisim că Părintele au trimes Fiiul, Spăsitoriul
lumiei. Varecine va mărturisi că Iisus iaste Fiiul lui Dumnezău, Dumnezău întru
el lăcuiaște și el întru Dumnezău. Şi noi am cunoscut și am crezut dragostea ce
are Dumnezău întru noi. Dumnezău dragoste iaste și cine rămîne în dragoste,
întru Dumnezău rămîne, și Dumnezău întru el. Pentru aceasta s-au săvîrșit
dragostea cu noi, ca să avem îndrăznire în ziua giudecatei; pentru că cumu-i
acela, așia și noi sîmtem în lume. Frică nu-i întru dragoste, dragostea deplin
afară scoate frica; că frica are chip, iară cine să teame nu-i deplin în
dragoste. Noi iubim pre El, că El au iubit mainte pre noi. Să va zice cineva,
iubescu pre Dumnezău, și pre fratele său ureaște, menciunos iaste. Că cine nu
iubeaște pre fratele său, pre carele îl veade, cum poate iubi pre Dumnezău, pre
carele nu-l veade? Şi această poruncă avem de la El, cum cine iubeaște pre
Dumnezău să iubască și pre fratele său. Arată că dragostea frățească și credința
creștinească sînt lucruri împreunate. Nime nu poate creade în Dumnezău, carele
nu creade în Hristos. Pentru aceaia trebue să chiame pre Hristos într-agiutoriu.
Ca să folosească rugăciunele noastre și fraților. Tot cine creade că Iisus iaste
Hristos, de la Dumnezău-i născut și varecine iubeaște pre cela carele au născut,
iubeaște și pre cela carele-i născut. Pentr-aceasta cunoaștem că iubim pre Fiiul
lui Dumnezău, cînd iubim pre Dumnezău și poruncile Lui ținem. C-aceasta e
dragostea lui Dumnezău, să ținem poruncile Lui; și poruncile Lui nu-s greale. Că
au ce-i născut de la Dumnezău biruiaște lumea și aceasta iaste izbînda carea
învenge lumea, credința voastră. Cine-i carele biruiaște lumea, fără numai cela
ce creade că Iisus iaste Fiiul lui Dumnezău? Acesta e carele au venit cu apă și
cu sînge; Iisus Hristos nu numai cu apă, ce cu apă și cu sînge și Duhul iaste
carele mărturiseaște, că Duhul iaste adevăru lui. Că trei sintu carii
mărturisescu în ceriu: Părintele, Cuvîntul și Duhul Sfînt; și acești trei
într-una sîntu. Şi trei sintu carii mărturisescu pre pămîntu: Duhul și apa și
sîngele; și cești trei într-una sîntu. Să să priimeaște mărturiia oamenilor,
mărturiia lui mai mare iaste; c-aceasta-i mărturiia lui Dumnezău, carea au
mărturisit despre Fiiul Său. Cine creade în Fiiul lui Dumnedzău are mărturie
întru sine; cine nu creade lui Dumnezău, menciunos face pre El, că n-au crezut
mărturisituriei carea mărturisi Dumnezău despre Fiiul Său. Iară aceasta e
mărturiia, că ne- au dat noao Dumnezău viiața de veaci și aceasta viiață iaste
întru Fiiul Lui. Cine are Fiiul, are viiață; iară cine n-are Fiiul lui Dumnezău
n-are viiață. Aceastia am scris voao, carii credeți în numele Fiiului lui
Dumnezău; ca să știți că voi aveți vieața de veaci și să creadeți în numele
Fiiului lui Dumnezău. Şi aceasta iaste îndrăznirea ce avăm cătră El, că ce vom
ceare, după voia Lui, ne va asculta pre noi. Şi de știm că ne va asculta pre
noi, au ce vom ceare, știm că vom avea de la El ce poftim. Să veade cineva pre
fratele său greșind cu greșală carea nu-i spre moarte, să să roage și-i va da
viiață greșiților carii nu-s spre moarte; iaste păcat de moarte, nu zic să vă
rugați pentr-acela. Toată strîmbătatea păcatu-i, însă iaste păcat carele nu-i
spre moarte. Ştim că cine-i născut de la Dumnezău nu greșiaște; ce cine-i născut
de la Dumnezău păzeaște-să pre sine și vicleanul nu să atinge de el. Ştim că noi
simtem de la Dumnezău și toată lumea întru răutate zace. Ce noi știm că Fiiul
lui Dumnezău au venit și au dat noao minte să cunoaștem pre cel adevărat; și
sîntem într-acel adevăr în Fiiul Lui, în Iisus Hristos, că acesta e Dumnezăul
cel adevărat, și viiața de veaci. Fiilor, feriți-vă pre voi de idoli, Amin. A
2-A CARTE A LUI IOAN APOSTOL. Scrisă-i această carte unii mueri cinstită, care
avea feciori crescuți în frica lui Dumnezău. Pre aceasta roagă să rămîe în
dragostea creștinească. Să nu cază întru antihristi. Ce mai vîrtos să-i
încungiure pre ei. Preazviter (Cărstnic au țîrcovnic) a aleaseei giupunease și
feciorilor ei pre carii eu cu de-adinsu îi iubăscu și nu numai eu, ce toți carii
cunoscu adevărul. Pentru adevărul ce lăcuiaște întru noi și întru noi va fi în
veaci. Fie milă cu voi, milostivnicie, pace de la Dumnezău, Părintele, și de la
Domnul Iisus Hristos, Fiiul Părintelui, cu adevăr și cu dragoste. Bucuratu-m-am
foarte că am aflat din feciorii tăi îmblînd întru dereptate, cum am luat poruncă
de la Părintele. Şi acmu te rog pre tine, giupîneasă, nu scriindu ție poruncă
noao, ce cum am avut poruncă dintîi, ca să iubim unul pe alalt. Şi aceasta iaste
dragostea ca să îmblăm după poruncile Lui, aceasta e porunca, cum ați auzit
dintîi, ca să îmblați întru ia. Că mulți amăgitori au întrat în lume, carii nu
mărturisescu că Iisus Hristos au venit în trup; acesta e amăgitoriu și
antihrist. Păziți-vă ca să nu piiardem ce-am lucrat, ce să luom plată deplin. Că
varecine să despartă și nu rămîne în învățătura lui Hristos n-are Dumnezău, iară
cine va rămînea întru învățătura lui Hristos, are și pre Părintele și pre Fiiul.
Varecine va veni cătră voi și nu va aduce aceasta învățătură, nu-l priimireți
pre el în casă, și de mulțemire nu-i grăireți. Că cine-i zice lui bineațe să
face părtaș în faptele lui cele reale. Multe aș avea a scrie voao, ce n-am vrut
pre hîrtie și cu cerneală, ce am nedeajde să viiu cătră voi și să grăescu, rost
cătră rost, ca să fie bucuriia noastră deplin. Spuneți închinăciune feciorilor
surorii tale ceii alease, Amin. A 3-A CARTE A LUI IOANN BOGOSLOV. Laudă pre Gaie
că-i priimitoriu la oaspeți. Şi bagă vină lui Triofie pentru că-i fălos.
Îndeamnă pre Gaie să fie stătătoriu în fapte bune. Mai de-apoi laudă pre
Dimitrie. Preazviterul (Bătrînul), iubitului său, lui Gaie, pre carele eu cu
adevăru-l iubesc. Iubite, întîi pohtescu să te sporești și să-ți fie bine, cum
să sporeaște inima ta. Bucuratu-m-am foarte de venirea fraților și de
mărturisitura adevărăriei tale, cum îmbli tu întru adevăr. Mai mare bucurie ca
aceasta n-am, ca cînd auzu feciorii miei îmblînd întru adevăr. Iubite, bine faci
au ce faci cu frații și striinii. Carii au mărturisit de dragostia ta înaintea
beseareciei; pre carii bine faci să-i vei priimi cumu să cuvine lui Dumnezău. Că
pentru numele Lui au eșit, nepriimind nemică de la păgîni. Iară noao ni să
cuvine să-i priimim pre unii ca aceștea, ca să fim agiutoriu adevărului.
Scris-am besearicii, ce carele iubeaște dintru voi a fi mai mare, Deotrif, nu
priimeaște pre noi. Derept aceaia, să voiu veni aduce-i-voiu aminte faptele
ce-au făcut, cu cuvinte vicleane ocărîndu-ne pre noi; căruia nesosindu-i lui
aceastia, el încă nu priimeaște frații, și pre ceia ce-are vrea să-i priimească,
opreaște-i și din besearecă îi leapădă. Iubite, nu rîvni ce-i rău, ce ce iaste
bun, că cine face bine, de la Dumnezău-i, iară cine face rău n-au văzut pre
Dumnezău. Despre Dumitru mărturisescu toți încă și adevărătura; încă și noi
mărturisim, și știți că mărturiia noastră iaste adevărată. Multe aș avea a-ți
scrie, ce n-am vrut cu cerneală și cu condeiu să scriu ție. Însă nădăjduescu că
te voiu vedea curund și vom grăi fățiș unul cu alt. Pace ție. Închină-ți-să ție
priiatenii; spune închinăciune priiatinilor anume, Amin. Sfîrșitul a 3-a carte
lui Ioann. PREDOSLOVIIA CĂRŢIEI LUI IUDA APOSTOL. Trei lucrure să dau înainte
ști despre ceastă carte. Întîiu destoiniciia, a doaoa, scriitoriul ceștii cărți.
A treia, despre ce lucru-i scrisă. Aicea ni să dă înainte două întrebături:
întîiu ciastă carte iaste scriptură sfîntă au ba? A 2-a, de unde să poate ști
că-i scriptură sfîntă? De întrebătura dentîiu, mulți s-au îndoit de destoiniciia
ceștii cărți și au zis că nu-i scriptură sfîntă, pentru aceastea lucruri: că
Iuda apostol să zice pre sine că-i slugă lui Hristos, nu-i apostol, și știm că
toate cărțile Legiei noao sîntu scrise de apostoli, iară această carte iaste
scrisă de sluga lui Hristos, de Iuda, pentru aceaia nu e carte apostolească. Ce
lesne-i a răspunde de aceasta, săva că s-au chemat sluga lui Hristos, ce apostol
încă au fost; așia și Pavel apostol s-au chemat sluga lui Hristos, ce încă
pentr-aceaia nu putem zice că n-au fost depreună și apostol. Şi cu aceasta vină
am putea lepăda și cărțile lui Pavel, la filipiseani și Filimon, și cartea lui
Iacov și a lui Ioan, în care cărți să cheamă slugile lui Iisus Hristos, nu să
chiamă apostoli. Zic că Iuda au scris de acealea lucruri de carele au fost
scrise mainte de alți apostoli, pentru acea nu-i apostol. Aicea răspundem: că
Iuda după vreamea lui Pavel și a lui Pătru, carii era apostoli depreună cu Ioan
au viiat; pentr-aceaia să cuviniia, după moartea celora, să scrie de carele
propoveduise ceialalți apostoli. A 3-lea: zic că aduce acătare lucru înainte,
care nu să află necăiri în leagea veache, cumu s-au luptat Mihail arhanghel cu
Satana, pentru trupul lui Moisei; așia zice și de Enoh că au fost al 7-lea, de
la Adam, care scriptură nu să știe de unde o au luat. Răspunsu: pentr-acesta de
ară trebui să să leapede vro carte, să ară lepăda cartea lui Pavel, că acolea
pomeneaște Pavel de cuvintele unui filosof, anume Epimenie: și întîia carte
corinnteani 15, stih 33, pomeneaște Pavel de Minandru filosof, carele n-au fost
nice apostol, nice proroc și în denie grăiaște Pavel, de Arat filosof, 17, stih
21, săva că acealea nu-s lucrure sfinte, nice din carte sfîntă, ce încă acealea
cărți nu să leapădă pentr-aceaia. Alții zic ceastă carte a Iiudei iaste scrisă
din cartea lui Pătru, pentru că de-acealeași lucruri grăiaște, ce-s în cartea
lui Pătru, derept aceaia zic că n-au scris Iiuda, ce un ucenic al lui. Răspunsu:
cu aceasta nu să micșurează destoiniciia ceștii cărți, că așia să ară lepăda
depreună și cărțile lui Samoil și cărțile Crailor și Paralipomen, că lucrurile
ce-s într-acealea cărți încă-s luate din lucrurile den afară a țăriei. Derept
aceaia de-au putut scrie acealea în cărțile sfinte și să priimescu ca niște
lucruri sfinte, dară Iiuda apostol, că ce n-au vrut putea scrie cartea sa din
carte sfîntă? Noi lăsăm aciaste opăcituri și credem, și cu adevărat zicem cu
besereca lui Dumnezău, cum cartea Iiudei iaste carte apostolească și scriptură
sfîntă, cum au priimit-o toți creștinii. Întreabă-să de unde cunoaștem că-i
scriptură sfîntă? Răspunsu: din 2 lucruri: întîi cunoaștem că iaste carte
sfîntă, pentru lucrurile ce simtu într-însa, despre care lucruri, prorocii și
apostolii să asamănă, ca și despre alalte scripturi sfinte. Să cunoaște
dintr-aceasta, că aceasta încă-i scrisă din demnătura Duhului Sfînt. De
scriitoriul aceștii cărți. Aicea ni-i a vedea 2 lucruri: unul, numele Iudei, a
2-lea: deregătoriia lui. Numele i-au fost Iuda, cu care nume să chema doi
ucenici a lui Hristos: unul au fost Iuda, feciorul lui Alfeiu, și frate lui
Iacov din frații lui Hristos: acesta iaste scriitoriul ceștii cărți. Iară alt
Iudă era carele vîndu pre Hristos, feciorul lui Simon din Scariot. Numele Iudeei
în limbă jidovească să chiamă "lăudătoriu pre Dumnezău". Deregătoriia lui au
fost aceasta c-au fost slugă lui Hristos, în lucrurile sufletești, să
propoveduiască Evangheliia ca și alalți apostoli. Despre ce au scris? Iuda
apostol într-aceasta carte scrie de 3 lucrure: Întîiu îndeamnă Iuda pre toți
creștinii să fie vîrtoși în credință și să rămîe întru învățătura creștinească.
Roagă-i să să ferească de învățătorii minciunoși și amăgitori de carii întrase
între ei. Scrie păgubitura și perirea învățătorilor minciunoși. CARTEA LUI IUDA
APOSTOL. Dojeneaște pre credincioși să să ferească de oamenii aceia. Carii din
mila lui Hristos iau desfătare spre lucrurile trupești. De carii zice că fără de
osîndă nu vor fi, pentru ce au urît mila lui Hristos. Şi arată în trei zile.
Spune prorociia lui Enoh. Arată credincioșilor cum să cuvine să petreacă, ca să
dobîndească mila lui Hristos și viiața de veac. Iuda, sluga lui Iisus Hristos și
frate lui Iacov, chemaților de la Părintele Dumnezău, sfințiților și ținuților
de Iisus Hristos. Milostivnicie voao și pace și dragoste să vă mulțească.
Iubiților, cu toată nevoința am silit a scrie voao, despre spăsenia voastră
depreună. Lipsă mi-au fost scrie voao să vă îndemnu să vă luptați pentru
credința ce e dată deodată sfinților. C-au întrat unii din oameni pre supt
cumpăt, carii era de demult scriși spre ceastă păgubitură, necredincioșii, carii
mila Dumnezăului nostru o întorcu spre desfătare și pre cel Dumnezău, singur
moștenitoriu și Domnul nostru Iisus Hristos tăgăduescu-L. Iară voia mi-e să vă
dojenescu pre voi, pentru că știți o dată aceasta, că Domnul cîndu au izbăvit
oamenii săi din Eghipet, iară îi pierdu pre ceia ce nu crezură. Şi pre îngeri
carii nu ținură destoiniciia sa, ce-și lăsară locul său, spre giudecata ceii
zile mari, cu legăturile de vecie, să țin întru întunearec. Ca Sodomul și
Gomorul și orașele ce-s în vecinătate acelora, depreună cu acialea curvind și
îmblîndu trupește, puse fără pildă, să reabde osînda focului de vecie. Așijdere
și aceștiia adormiți trupulu-și spurcă, domniia liapădă-o și destoiniciia
hulesc. Iară arhanghel Mihail, luptîndu-să cu Satana și pricindu-să despre
trupul lui Moisi, nu îndrăzni a-l blăstăma pre el, ce-i zise: Certe-te pre tine
Domnul. Iară aceștea carele nu știa acialea, hulescu, iară pre carele din fire
le știu, ca dobitoacele mute, într-acealia putrezescu. Vai acelora, c-au întrat
în calea lui Cain, și cu rătăcirea platei cu carea au fost amăgit Valaam s-au
despărțit și periră în sfadă, ca și Corie. Şi aceștea, în ospeațele voastre,
sintu ca nește zgaibe, ospătîndu-să cu voi, îngrășîndu-să fără de frică, nuori
fără de apă, învăluiți de vîntu, arburi veșteziți fără de rod, de doao ori
morți, dezrădăcinați. Valurile măriei groaznici, aspumîndu-și necurățiile lor,
steale rătăcitoare, cărora le ține ceața întunearecelor în veac. Iară de aceștea
au prorocit și Enoh, al 7-lea de Adam, zicînd: Iată vine Domnul cu multe mii de
sfinți ai Lui. Ca să facă giudecată spre toți și să-i cearte pre toți carii-s
nederepți, pentru faptele nedereptăției lor ci-au făcut fără dereptate, și de
toate cuvintele ci-au grăit cei păcătoși strîmbi împrotiva lui. Aceștea-s
ocarnici mustrători, îmblînd în poftele lor, și rostul lor grăiaște fălie,
cinstind pre oameni pentru dobînda. Iară voi, dragilor, aduceți-vă aminte de
cuvintele ce v-au grăit voao întîiu apostolii Domnului nostru Iisus Hristos.
Carii zicea voao că în vreamia de apoi vor veni batgiocoritori, îmblînd în
poftele necurăției lor. Aceștea-s carii s-au despărțit (De la săborul
credincioșilor) trupeaște, neavînd duh. Iară voi, dragilor, întrămîndu-vă spre
credința voastră cea sfîntă, rugîndu-vă prin Duhul Sfînt. Ţiindu-vă pre voi în
dragostea lui Dumnezău, așteptînd mila Domnului nostru Iisus Hristos, spre
viiața de vecie. De unii, alegîndu-i, fie-vă milă. Iară pre alții, cu certare
țineți-i, răpindu-i din văpaia focului, urîndu încă și veșmîntul carele s-au
spurcat de atingerea trupului lor. Iară Cela ce vă poate ținea pre voi fără
păcat și nevinovați, și Cela ce vă poate pune pre voi înaintea slavei Lui întru
veselie. Singur înțeleptului Dumnezău, Mîntuitoriului nostru slavă și mărire,
tărie și puteare, acmu și întru toți veacii, amin. Sfîrșitul cărții Iiudei
Apostol. PREDOSLOVIIA DE PAVEL ŞI DE CĂRŢILE LUI. Aicea trebuiaște să știm 6
lucruri: Cine au fost Pavel. A 2-lea: Despre destoiniciia cărților lui. Al
3-lea: Pentru ce ispravă au scris aceaste cărți. Al 4-lea: Despre cuvintele lui,
cu ce cuvinte au scris. Al 5-lea: De numărul și de rîndul cărților. Al 6-lea: De
lucrurele ce-au scris rîmleanilor și de părți și de hasna lor. Pavelu-i
scrietoriul acestor cărți a tuturora, cum să arată den cărți, că în toate-i
scris numele lui, fără de în cartea evreilor numai nu-i scris numele lui; aceaia
încă nu o au făcut fără înțeles, că numele lui era ovreailor urît, și de-au vrut
pune numele lui la începutul cărții, văzîndu-i numele, s-au vrut zminti și nu o
au vrut priimi. Derept aceaia i s-au părut lui ca să nu-și pue numele, ca să-i
îmblînzească s-o priimească cartea. Aicea ară putea întreba cineva, pentru ce
și-au pus Pavel numele lui, la începutul cărților lui? Cum nece Moisi, nece
prorocii cari au fost mainte de el, în Leagea veachie, nece în Leagea noao
Evanghelisti Matei, Marcu, Luca, Ion, n-au pus numele lor la începeniia cărților
lor. Răspunde Hrisostom: Pentr-aceaia n-au scris, că ei scriia celora ce era de
față, iară Pavel, celora ce era departe. Pavel cît au fost de cărtulariu mare,
de scrisorile lui aiave arată historiia faptelor sfinților apostoli, de la al
noaole cap, pînă în sfărșit, ne învață. De unde să înceape viiața lui, mainte de
înturnarea lui, să chema Saul, îmblînd în leagea fariseilor, cu toată nevoința,
hulind pre Hristos și gonind credincioșii. Iară după înturnarea lui, de Serghie
Pavel, mai marele ostrovului, pre carele îl întoarse la credință, să chemă
Pavel. Cum scrie la deanie cap 13, stih 12. Zice-să apostolul lui Hristos și
învățătoriu păgînilor, că învățînd, scriind și răbdînd, mai mult au lucrat decît
alalți toți, cum mărturiseaște el sîngur, den Iudea pînă la Erihon și pînă în
marginele Ispanii, pre toată Asiia și Evropa, o au împlut cu propovedania lui.
Minunata înturnarea lui la credința lui Hristos și chemarea la apostolie, cu
carea să făcu din lup, oae, și din răsipitoriu, păstoriu, scris-au Luca în
deanie cap 9, și el, dîndu-și sama la jidovi, în deanie 22. Şi la galateani au
spus, cap 1. Înturnarea lui zic c-au fost după suitul în ceriu, la al treilea
an, la al doaozecile an a lui Tiverie împărat. Fost-au mare în arătăturile
dumnezeești și în darurele sufletești prespre alalalți, știutoriu legii și
înțelepciunelor ominești și cuvios în cuvinte, cum să veade den scrisorile lui
și din propovedanii făcute într-acela ceas, la jidovi și la filosofi, pentru
carea-i zicea că-i Mercurie, urătoriul dumnezeilor, la deanie, 14, stih 12. În
anul apostolii lui la 23, carele au fost la al doile an a împărății lui Neron,
prinsu pentru Evanghelie, fu dus în Roma, unde fu în doi ani supt paza
rîmleanilor. Şi cum scrie Eronim și alții, s-au slobozit de acolea (c-au fost în
cei cinci ai a lui Neron dentîiu, în carei era împărat lăudat) și au îmblat pre
Ispaniia și în Asiia, învățînd; după aceaia, pentru numele lui Hristos, iară-l
trasără în Roma, în prinsoare (întru carea an nu să ști). Dela Neron, cu
măcenicie fu cununat, și cum scrie Eronim, în calea ce să chiamă Ostiia, iaste
îngrupat, la al patrusprăzeace an a lui Neron, carele au fost mai înapoi în anii
apostoliei lui în 34, după înălțarea lui Iisus Hristos 37 de ani, den nașterea
lui, șaptezeci de ani. Cărți a scris șapte, den prinsoare. Despre destoiniciia
cărților lui. Despre cărțile lui Pavel, că n-ară fi Scriptură sfîntă, săva că
n-au fost îndoitură neceodată între cărtulari, încă iejuviții, vrînd pre
Antihristu a-l pune spre apostoli și spre Scriptura sfîntă, nu li-e rușine a
întreba astăzi, de unde știm că-s cărțile lui Pavel Scriptură sfîntă;
pentr-aceasta trebue să înțeleagem. Noi, cărțile lui Pavel și alte Scripturi
sfinte, știm că-s scripturi sfinte. Întîiu, den adevărătura prorocilor carele
s-au împlut. De minunată asămănare carii au scris Scripturile sfinte, cum s-au
unit scriptura lor, cum ară fi fost tot într-un loc. A treia, den giudețul lui
Dumnezău cu carele și-au izbîndit pre acela ce n-au ascultat pre această
Scriptură sfîntă. A patra, dentr-aceaiași Scriptură căriia, de sînt adevărate
prorocestviile de lucrurile venitoare, carele cu împlearea lor s-au adevărat,
căce n-ară fi adevărate mărturiile lucrurelor știute mai denainte. Derept zice
dară David, 2, 23, "Duhul Domnului grăit-au pren mine" și Zaharia, Luca 1, "Cum
au grăit prin mine" și Pavel la 2 Timoteiu, 3 "Toată scriptura-i de la
Dumnezău". A cincea, den minunele dumnezeești scrise în Scripturi sfinte, carele
au făcut în toate vremile în adevărătura acelor lucruri sfinte carele-s scrise.
Iară cărțile lui Pavel a fi a lui să cunoscu din doao lucruri: întîiu, că toate
cărțile lui au numele lui, la începeniia lor. A doa oară toate epistoliile lui
să pecetluescu cu acest cuvînt: "Mila Domnului nostru Iisus Hristos să fie cu
voi toți, amin". Cum zice el c-au sămnat toate poslaniile cu aceste cuvinte 2,
că soluneani, 3, stih 17. Pentru ce ispravă au scris aceastea cărți și de ce?
Întîi pentr-aceasta, că ce învățase el de față, cu cuvinte, înaintea adunărilor
credincioșilor, acealea lucruri au vrut să le aducă lor, den cărți, aminte pre
scurt. A doa oară, carele zisease de taină, mai închise și mai întunecoase,
despre credința, au nu le spusease unele, după aceaia, cu scriptura lui cea
sfîntă, le-au arătat aiave, cu de-adinsu și mai luminos, și pentru ceastea, că
în unele locuri iaste agiutor adunării credincioșilor, ca să nu fie amegiți de
proroci minciunoși cîndva. Uneori apără apostoliia sa de hula prorocilor
minciunoși; uneori greșalele și năravurele ce era în adunarea credincioșilor, cu
ceartă, le înderepta; iară alteori învață de deregătoriia popilor și de
obiceaiul săboarălor, cum să să rînduiască. Mai strîns pentru aceastia 7 lucruri
au scris: 1, Învață de învățătura credinței, să creadem. 2, Greșealele și
zmintealele le ceartă, crezînd să nu rătăcim din dereptate, au să luăm
strîmbătatea în locul dereptății. 3, Ceartă strîmbătățile și răutățile, să nu
mîniem pre Dumnezău, cu viiață grea, și să nu punem zminteală priiatinului
nostru, cu viiața noastră cea rea. 4, Dojăneaște în dereptate, despre viiața
creștinească, să ne purtăm cum să cuvine Evanghelii, și cu curățiia vieței să
lăudam pre Tatăl carele-i în ceriu. 5, Să întreameaze slabii, să nu cază den
credință. 6, Îndeamnă credincioșii să crească în credință și în milostenie. 7,
Mângâiarea surumanilor să nu cază în năpaste. Despre cuvintele lui cu ce cuvinte
au scris: den scriptura lui să arată cuvintele lui că n-au scris cu cuvinte
măiastre, carele nu să cuveniia Evangheliei, ca să nu stea credința noastră în
măestriia cuvântului, au în cuvinte amăgitoare den măndriia oamenilor, și să
slăbească credința ce e în Hristos. Nece așa prost și netocmit au fost, ce întru
toate cum s-au cuvenit întru învățătura destoinică; carele cu învățătura și cu
cuvintele cuviincioase, au întrecut pre alalți pre toți, și toate poslaniile lui
le-au scris în limba grecească, De numărul și de rîndul cărților lui Pavel.
Pavel are 14 cărți. Scris-au mai multe de acealea, au ba? Aceastea le-au țânut
Dumnezău pre hasna besearecii, și-s destule; rândul cărților lui stă în doauă
lucruri. Întâiu cumu-s puse pre rând în leagea noauă. A doaoa oară carele-s
scrise de el una mainte de alaltă? Trebuiaște să știm că nu-s scrise așia de
Pavel, cumu-s puse pre rînd una după alta, că Atanasie, ceale șapte cărți a
celoralalți apostoli le-au pus înaintea celor 14 cărți ale lui Pavel, carele-s
puse aici în rînd, mainte de ceale șapte și pre ceaia ce-i scrisă ovreailor o
numără a zeacea, înaintea celor doao ce-s scrise La Timoteiu, carea aici în
rîndu-i a 14. De rîndul scrisorii care-i scrisă mainte una de alaltă, nu să
arată aiave de poslanii, nece den historii, derept aceaia unde nu zice
scriptura, nece noi nu vom grăi. Mai întîiu de toate să pare c-au scris cea
dintîiu la soluneani, den Atina, pre Tihic, cum scrie la deanie 17, în anii
apostolii sale 17, iară ai lui Clavdie împărat 9 ani, iară de la răstignirea lui
Hristos 19 ani; în carele au fost săborul la Ierosalim, cum scrie Eronim.
Ceaialaltă carte la soluneani iară o a scris în acela an, rămîind în Atina,
iarăși pre Tihic o a trimis. A treia carte, pre rînd, să veade a fi poslaniia
întîiu a lui Timoteiu, scrisă în Leodichiia Frighiei a Pacaonii, pre Tit
diaconul, cîndu să înturnă a doao oară den Ierosalim și îmblă prin ținutul
Frighiei și a Galatiei, cum iaste scris la deanie cap 18, stih 23, mainte de cum
ară fi venit în Efes în deanie 19, stih 1. 1 Timoteiu 3, stih 14, zice lui
Timoteiu că curundă vreame va veni acolo, cum să veade în al 19 ani de
înturnarea lui, iară a lui Clavdie împărat în al 2-lea, iară după moartea lui
Hristos în 21. În al patrul loc să veade scris a fi 1 corinteani, scrisă în
Efes, în acei doi ani în care i-au șăzut acolo, la deaniia 19, stih 9 (grecii
zic că-i scris den Filipus, de carea vom vedea cînd vom sosi acolo), în anul al
27-lea a înturnării lui, iară în anul Domnului 6l, a lui Neron, 6. După aceaia
nu multă vreame au scris ceaialaltă, la corinteani, din Filipus, după gîlceava
ce fu cu Dumitru, lăsînd Efesul să dusă în Machedoniia, îmblînd în aceale părți,
cumu-i la deanie 20. Aceasta-i a cincea în rînd. În aceaia vreame, au scris și
poslaniia la Tit îmblând în părțile Makedoniei, carea-i a șasea pre rând. A
șaptea-i aceasta, carea au scris la rîmleani în anul înturnării lui 29, a lui
Neron 8, a lui Hristos 63; și aceasta-i scrisă mai înapoi de amîndoao de
carele-s scrise corinteanilor. Scrisu-o-au din Corint, pre Feben. Aceaste șapte
le-au scris afară de Roma, iară cealealalte șapte, toate le-au scris în orașul
Romei, den prinsoare. Dentr-aceaste șapte denapoi ce iaste a 8-a, întîiu
poslaniia la evrei, carea să zice și din Italia că-i scrisă. A 2-a
dentr-aceastea carea e scrisă în Roma, în rînd iaste scrisă a 9-a, poslaniia la
galatiani, la carii au scris, că el poartă seamnele lui Hristos în trupul lui,
ce să zice lanțurele și prinsorile lui, galateeni, 6, 17. A 3-a ce să zice pre
rînd a zeacea au scris la efeseani, unde face iarăși pomeană de legătura
lanțurelor cap 6, stih 20. A 4-a, carea-i a 11-a, la filipiseani, cărora le
scrie închinăciune, cu numele unora cărora sînt den curtea împăratului, cap 4,
stih 29. A 5-a, ce-i a 12-a pre rînd, scrie la colaseani, carii îi roagă să-și
aducă aminte de prinsoarea lui, cap 4, stih 18. A 6-a, carea-i pre rînd a 13-a,
o au scris la Filimon, la bătrîneațe, fiind în prinsoare, în care-l roagă să-i
gătească sălaș; ce lui Dumnezău I-au plăcut almintrea, că nu după multă vreame,
cunună-l cu măcenic, în anii apostolii 35, a lui Neron 14, a lui Hristos 37. A
șaptea și mai de apoi de toate, carea-i a 14-a, scrisu-o-au a 2 la Timoteiu, că
era aproape de moarte, la cap 2, Timoteiu 4, stih 6. Aicea ară putea întreba
cineva că ce-i pusă ceasta carea-i scrisă la rîmleani înaintea celoralalte,
nefiind scrisă întîiu? Răspunsu: Pentr-aceasta: Să dea destoiniciia orașului
Rîmului, carele era scaunul împărății și capul lumii; pentr-aceasta-i pusă în
locul dentîiu. A 2-a pentru că-i mai mare și mai lungă. Așa și cartea Isaii
prorocul, căci că-i mai mare și mai lungă ia, iaste pusă mainte de ceia proroci
mai mici. A 3-a: Pentru lucrurele ce-s scrise în această carte, ce-s de
întemeiatul credinței creștinilor, că mai toate sînt întru ia. De lucrurele
ce-au scris rimleanilor și de părțile și de hasna lor; În ceastă poslanie ce-i
la rimleani, iaste învățătura credinței creștinească, împărțită în patru părți.
Întîiu învață de îndereptătura omului păcătos. După aceaia învață de sfințitură.
De alesătură. Mai apoi, de fapte bune. Că învață pre omul păcătos a să înderepta
înaintea lui Dumnezău numai sîngură pren credința carea-i în Iisus Hristos. Şi
așia a să înderepta omul, numai den mila lui Dumnezău, nu pentru destoiniciia
faptelor, batîr că să cuvine să facem fapte bune, fără carele credința dereaptă
nu poate fi, cum zice poslaniia lui Iacov. Ce pentru aceaia zice, numai pren
credința a să înderepta, că credința dereaptă iaste mîna omului creștin, cu
carea prinde pre Hristos. Iară faptele bune sînt poamele credinței, carele dăm
priiatinilor noștri. Cuprinsătura acestor cuvinte ce-s scrise în cartea aceasta,
pre scurt, sînt aceastea: Jidovii și păgînii depreună toți-s păcătoși și toți
împreună să îndereaptă fără fapte, cu credința lui Hristos; depreună la
sfințitura vieței și la dragostea priiatenilor, cu mila lui Hristos leagă-să.
Derept aceaia nu trebuiaște a să protivi și a să pritci unul cu alalt. Această
poslanie să împarte în 2 părți. Partea dentîiu învață despre îndereptarea omului
păcătos înaintea lui Hristos și înfrînge înțelesul celora ce învăța numai den
fapte bune a să înderepta omul, cap 1, 2, 3, pînă în 21 de stihu. Şi le arătă
împotrivă că omul creștin numai cu credința în Hristos să va înderepta în
Hristos cum scrie cap 3 și în 4. Şi de poamele aceștii îndereptătură, carea
iaste pacea sufletului și mare nădeajdea credinței cap 5. Despre înnoirea și
sfințeniia vieții, cap 6. De blăstămul legii și de silitura legii de carele
ne-au slobozit Hristos, cap 7. De răbdarea în scărbe și arămînearea în credință,
cap 8. După aceastea, de taina a alesăturiei credincioșilor și de lăpădarea
necredincioșilor și de chemarea păgânilor la mila lui Hristos, 9, 10, 11. În a
doao parte, dă porunci de viiața creștinească și de dragostea frățească, cap 12,
și cu ce să ține au ce-i deatoriu omul creștin crailor, deregătorilor, 13 cap.
Şi cum să să poarte cătră cei slabi, cap 14, stih 15. După aceastea toate, o
sfîrșaște cu rugăciunea den 14 stih pînă la cap 15 și în 16. Această carte, cu
adevăr, să zice temeiul Legii noao. CARTEA LUI PAVEL APOSTOL LA RÎMLEANI, CAP 1.
Începînd den chemarea lui la apostolie. Laudă Evangheliia. Pren carea Dumnezău
arată putearea Lui. Ispăsind pre oameni cu credința. În necredincioși arată
mîniia lui Dumnezău să va turna spre ei pentru că fac toate răutățile. Pavel,
sluga lui Iisus Hristos, chemat apostol, ales în Evangheliia lui Dumnezău. Care
o făgăduise mainte, pren prorocii Lui, întru Scripturile ceale sfinte. Despre
Fiiul Lui (carele fu den sămînța lui David trupeaște). Arătat Fiiul lui Dumnezău
în puteare, după duhul sfințiturii, prin înviiarea den morți în Iisus Hristos,
Domnul nostru. Pentru carele am luat mila și apostoliia, întru ascultarea
credințeei întru toate limbile, pentru numele Lui. Între carii sînteți și voi,
chemații a lui Iisus Hristos. Tuturor cărora sînteți în Roma, celor dragi ai lui
Dumnezău, chemați sfințiților, milă voao și pace de la Dumnezău, Tatăl nostru,
și de la Domnul Iisus Hristos. Şi dentîiu dau har Dumnezăului mieu Iisus
Hristos, pentru voi toți, că credința voastră să vesteaște în toată lumea. Că
mărturie-mi iaste Dumnezău, căruia slujesc cu duhul mieu, în Evangheliia Fiiului
Lui, că neîncetat fac pomeană de voi. În toată vreamea, întru rugăciunele meale
rugînd să mi s-ară da mie cale bună, de voia lui Dumnezău, să viu la voi. Că
jăluescu să văz pre voi, ca să împarțu voao vrun dar sufletescu, să vă întăriți.
Ce-i aceasta ca să mă mîngîiu în voi, pentru credința carea e depreună, a
voastră și a mea. Iară nu voiu să știți, fraților, că eu de multe ori m-am
gîndit să viu cătră voi, cum și între alte limbi. Şi grecilor, și varvarilor,
înțelepților și neînțelepților, deatoriu sînt. Derept aceaia, au ce iaste în
mine, gata-s și voao, cărora sînteți în Roma, să vă propoveduescu. Că nu mi-e
rușine de Evangheliia lui Hristos, că putearea lui Dumnezău iaste întru spăsenie
săva cui căruia creade, jidovului mainte și grecului. Că dereptatea lui Dumnezău
pentru ia să arată, den credință în credință, cumu-i scris, iară dereptul den
credință viiază. Că aiave iaste mîniia lui Dumnezău den ceriu spre toată
necurățiia și nedereptatea oamenilor carii țin adevărul întru nedereptate. Că ce
să poate înțeleage de Dumnezău aiave-i întru ei, că Dumnezău au arătat lor. Că
ceale nevăzute ale Lui, den temeiatul lumii, den fapte înțelease să văd,
putearea Lui den veac și Dumnezeirea, ca să fie fără de răspunsu. Că înțelegînd
pre Dumnezău, nu ca pre Dumnezău Îl proslăviră, nece-I deaderă har, ce să
deșărtară întru cugetele lor și să întunecă neînțelegătoare inima lor.
Grăindu-să a fi înțelepți, nebuni să făcură. Că schimbară slava
neputredzitoriului Dumnezău, întru asămănarea chipului a omului putreditoriu, și
a pasărilor și a celor în patru picioare și a jivinelor. Pentru aceaia-i deade
pre ei Dumnezău întru pohtele inimii lor, în necurăție, ca să să spurce
trupurile lor între eiș. Ceia ce schimbară dereptatea lui Dumnezău întru
minciună și cinstiră și slujiră faptelor, mai vîrtos decît Făcătoriului, carele
iaste blagoslovit întru veaci, amin. Derept aceasta, deade pre ei Dumnezău în
pohtele necurății că și muerile lor schimbară lucrul firei lor, întru carele-i
împrotiva fireei. Așijdere și bărbații, lăsînd lucrul firei ce-i cu muiarea, să
aprinsără cu pohta lor, unul spre alalt, bărbați cu bărbați, spurcăciune făcînd,
și în plata (care să cădea) rătăcireei lor, întru eiși primind. Şi cum nu s-au
văzut lor pre Dumnezău să-L țină în cunoștință, așa-i deade Dumnezău pre ei
întru minte fără de giudecată, a face cealea ce nu să cad. Plini de toată
nedereptatea, de răutate, de curvie, de hiclenie, de scumpie, plini de pizmă, de
vrăjmășie, de sfadă, de înșălăciuni, de năravuri reale. Şoptitori, clevetnici,
urîcioși pre Dumnezău, dosăditori, măreți, lăudăroși, aflători de răutăți,
părinților neîngăduitori, Nebuni, stricătorii păcii, nedrăgostoși, nețiitori
giurămîntului, nemilostivi. Carii dereptatea lui Dumnezău înțelegînd (că ceia ce
fac aceastea, destoinici sînt morții) iară nu numai aceastea fac, ce și celora
ce fac să bucură. Pre toți îi duce la giudecata lui Dumnezău. Păgînilor le ia
mîntuirea. Pentru că n-are cunoaște pre Dumnezău. Strînge pre jidovi cu leagea
scrisă. În carea să lăuda. Îi face aseamenea pre ei întru eiși. Pentru aceaia
nemîntuit ești, o ome, au cine osîndești pre altul că în ce giudeci pre altul,
pre tine osîndești, că acealea faci tu carele giudeci altul. Iară știm că
giudecata lui Dumnezău iaste după dereptate, spre ceia ce fac unele ca aceastea.
Dară cugeți aceasta, o ome, carele osîndești pre ceia ce fac unele ca aceastea,
și tu faci acealea, că vei scăpa de giudecata lui Dumnezău? Au bogățiile
bunătăției Lui și răbdăriei și blînziei lăpăda-le-vei, neștiind că, cu bunătatea
Lui, Dumnezău te-au adus spre pocăință? Iară pentru împietrirea ta și inima
neînturnată, aduni ție mînie în zuoa mîniei și arătării dereptului giudeț a lui
Dumnezău. Carele va plăti fiecăruia după lucrul lui. Iară acelora ce-s stătători
cu răbdare lucrului bun, slavă și cinste și neputredire caută în viața veacilor.
Iară sfadnicilor și neîngăduitorilor dereptăției ce îngăduescu strîmbătăției,
urgie și mînie. Scîrbă și strimteală spre tot sufletul omului făcătoriului rău,
jidovului mainte și grecului. Iară slavă și cinste și pace tuturora care face
bine, jidovului mainte și grecului. Că nu iaste la Dumnezău aleagere de față. Că
cîți fără leage greșiră, fără leage vor peri; și cîți în leage greșiră, cu leage
să vor giudeca. Că nu-s ascultătorii legii derepți înaintea lui Dumnezău, ce
făcătorii legii să vor înderepta. Că și limbile cealea ce n-au leage, cu firea
fac carele sînt a legiei, aceștea neavînd leage, ei înșiși își sînt leage. Carii
arată lucrul legiei scris întru inimile lor, mărturisind depreună știința
sufletului lor și cugetele lor între ialeși părîndu-să au mîntuindu-să. În zuoa
cînd va giudeca Dumnezău ascunsele oamenilor, după Evangheliia mia, pren Iisus
Hristos. Iaca tu, jidov te chemi și te odihnești în leage și te lauzi în
Dumnezău. Şi cunoști și voia Lui și alegi carele să usăbescu, învățat în leage.
Iată te nădăjduiești a fi purtătoriu orbilor și lumină celor den tunearec.
Învățătoriu celor fără minte, dascal coconilor, că ai învățătura cunoștinței și
a dereptăți leage. Derept aceaia, carele înveți pre altul, pre tine nu te
înveți? Cela ce propoveduești să nu fure, tu furi? Carele zici să nu curvească,
tu curvești? Carele te scîrbești de idoli, frîngi leagea? Carele cu leagea te
lauzi, cu călcarea leagiei pre Dumnezău batgiocurești? Că numele lui Dumnezău
pentru voi să huleaște între păgîni, cumu-i scris. Că tăiarea împregiur
foloseaște, de vei ținea leagea, iară de veri fi călcătoriu legiei, tăiarea ta
împregiur va fi netăiare împregiur. Derept aceaia, cel netăiat împregiur, de va
ținea dereptatia legiei, netăiaria lui împregiur, au nu tăiare împregiur se va
socoti? Şi carea e den fire netăiare împregiur, de va ținea leagea, osîndi-te-va
pre tine carele pren scrisoare și prin tăiarea împregiur ești călcătoriu legiei?
Că nu e acela jidov, carele să arată den afară; nece e aceaia tăiare împregiur
care e la arătare în trup. Ce carele e întru ascunsu jidov și tăiaria împregiur
a inimiei, în duh, nu în scrisoare; căruia nu-i e lauda de la oameni, ce de la
Dumnezău. Îngăduiaște jidovilor că au ceva destoinicie. Pentru legătura păciei.
Că aceaia stă numai în mila lui Dumnezău. Arată pre jidovi și pre păgîni că-s
într-un chip păcătoși. Aceasta o întăreaște cu mărturie den Scriptură. Arată
hasna legiei. Arată den Scriptură că den credință ne vom înderepta. Ce e, derept
aceaia, destoiniciia jidovului sau ce e hasna tăierii împregiur? Multă în tot
chipul, iară întîiu aceasta, că pre dînșii au încrezut Dumnezău cuvintele Sale.
Că ce e, s-au și fost unii necredincioși, au necredința acelora va face în
deșărt credința lui Dumnezău? Să nu fie aceaia, mai vîrtos fie Dumnezău derept
și tot omul minciunos; cum iaste scris ca să te dereptezi întru cuvintele tale,
și să învingi cînd vei giudeca. Iară să arată nedereptatea noastră, pre
dereptatea lui Dumnezău, ce vom zice? Au doară nedreptu e Dumnezău, carele aduce
mînie? (ca omul grăescu.) Că de să sporeaște dereptatea lui Dumnezău pentru
minciuna mea, spre slavă Lui, eu că ce-s osîndit ca un păcătos? Şi nu-i (cum
hulescu și cum zic unii de noi) să facem rău ca să vie bine? A cărora osînda
dereaptă iaste. Ce e dereptu aceaia? Întreace-i-vom pre ei? Nicecum, că mainte
arătăm pre jidovi și pre greci, toți supt păcat a fi. Cum iaste scris, că nu
iaste derept nece unul. Nu iaste cine-are înțeleage, nu iaste cine să caute pre
Dumnezău. Toți să plecară în laturi împreună, și netreabnici fură; nu iaste cine
face bine, nu iaste pînă la unul. Mormînt deșchis, grumazul lor, cu limbile lor
grăescu înșălăciune, venin de aspidă, supt buzele lor. A căror gura, de blăstăm
și de amărăciuni, plină-i. Grabnici picioarele lor a vărsa sînge. Sfărîmare și
scîrbă întru căile lor. Şi calea pacei nu cunoscură. Nu iaste frica lui Dumnezău
înaintea ochilor lor. Şi știm, derept aceaia, că ce zice leagea, acelora zice,
carii sînt în leage, ca să să astupe toată gura și să fie vinovată toată lumea,
osîndei lui Dumnezău. Derept aceaia, den lucrul legiei nu să dereptează nece un
trup înaintea Lui, că pren leage-i cunoașterea păcatului. Iară acum, fără leage,
dereptatea lui Dumnezău s-au arătat, întărită cu mărturiia legiei și a
prorocilor. Iară dereptatea lui Dumnezău, pren credința lui Iisus Hristos, în
toți și spre toți ceia ce cred, nu-i usebitură. Că toți greșiră și li-e lipsă de
slava lui Dumnezău. Să să îndereapte în dar pren mila Lui, pentru descumpărarea
carea e în Iisus Hristos. Pre carele rîndui Dumnezău jărtvă mîngîietoare, pren
credință în sîngele Lui, întru arătarea dereptăției Lui, pentru ertăciunea celor
păcate carele fură mainte, răbdînd acealea Dumnezău. Să arate dereptatea Lui în
vreamea de acum, să fie El derept și îndereptînd pre cela ce e den credința lui
Iisus. Dară unde-i derept aceaia lauda? Lăpădată-i pren ce leage au prin fapte?
Ba nu: ce pren leagea credinței. Derept aceaia, adevărăm că cu credință să
îndereaptă omul, fără faptele legiei. Au Dumnezău e al jidovilor numai? Au nu-i
și al păgînilor? Adevăr și al păgînilor. Că unulu-i Dumnezău, carele
îndereptează tăiarea împregiur den credință și netăiaria împregiur pren
credință. Jidovul, să înțeleage tăiarea împregiur, iară netăiarea împregiur,
păgînii. Iară leagea netreabnică o vom face pren credință? Departe să fie, ce
mai vîrtos leagea întărim. Ce zise mai înainte de credință, cu pilda lui Avraam.
Şi cu mărturiia Scripturii adeverează: și de zeace ori acest cuvînt ni să spune
noao în cest cap. Dară ce vom zice că Avraam, părintele nostru, au dobîndit după
trup? Că de s-au îndereptat Avraam den fapte, are laudă, ce nu la Dumnezău. Că
ce grăiaște Scriptura? Crezu Avraam lui, și i să puse (Meni) lui întru
dereptate. Iară celuia ce lucră plata nu i să pune în dar, ce pentru deatorie.
Iară celuia ce nu lucrează și creade în cela ce îndereaptă pre cel strîmbu,
pune-i-să credința lui în dereptate. Cum și David zice că-i fericit omul căruia
Dumnezău îi pune dereptatia fără fapte. Fericiți cărora s-a ertatu strimbătățile
și cărora li să acoperiră păcatele. Fericit bărbatul căruia nu-i pune (Nu i-l
bagă în samă) Domnul păcatul. Iară fericirea aceasta, în tăiare împregiur numai,
au și în netăiarea împregiur cade? Că zicem că i s-au pus lui Avraam credința
întru dereptate. Dară cum i s-au pus? Întru tăiaria împregiur, au în netăiaria
împregiur? Nu întru tăiarea împregiur, ce în netăiarea împregiur. Şi luo sămnul
tăierii împregiur, peceatea dereptății a credinței luate întru netăiarea
împregiur, ca să fie el părinte tuturor credincioșilor netăiaților împregiur, ca
să să pună și lor în dereptate. Şi părintele tăerii împregiur, nu numai celora
ce să tae împregiur, ce și celor ce îmblă în urma credinței și a părintelui
nostru Avraam, ce era întru netăiarea împregiur. Că nu e pren leage dată
făgăduința lui Avraam sau seminții lui, să fie el moștean lumiei, ce prin
dereptatia credinței. Că de sînt cei den leage moșteani, credința-i în deșărtu
și făgăduita încă-i în deșărt. Că leagea mînie aduce, că unde nu iaste leage,
neci greșală nu iaste. Derept aceaia, den credință-i ca den milă să fie tare
făgăduita a toată sămînța, nu numai a celuia ce-i den leage, ce și a celuia
carele iaste den credința lui Avraam, carele-i părinte noao tuturor. (Cum iaste
scris, că Părinte a multor limbi te puș) înaintea lui Dumnezău, căruia crezuși,
carele înviiază morții și chiamă carele nu sînt, ca și cealea carele sînt.
Carele împrotiva nădeajdei întru nădeajde crezu, să fie el părinte a multe
limbi, după cumu e zis lui: Așa va fi sămînța ta. Şi neslăbit cu credința, nu
socoti trupul lui c-au slăbit, fiind mai de o sută de ani den nașterea lui, și
de slăbiciunea zgăului Sarrei. Şi într-această făgăduință a lui Dumnezău, nu să
îndoi cu necredința, ce să întări în credință, dînd slavă lui Dumnezău. Şi cu de
tot crezu că ce i-au făgăduit, putearnic iaste să și facă. Pentru aceaia să puse
lui aceasta în dereptate. Şi nu scrie pentru el numai că i s-au fost pus lui
aceasta. Ce și pentru noi cărora ni să va pune, celora ce cred întru Cela ce-au
sculat pre Iisus Domnul nostru den morți. Carele-i dat pentru greșalele noastre
și S-au sculat pentru îndereptarea noastră. Arată cu pilde dereptatea lui Iisus
Hristos, carea o luom cu credință. Datu-i pentru slabi și păcătoși. Face
asemenință între Adam și între Hristos. Între moarte și viiață. Leage cu harul.
Îndereptați derept aceaia, den credință, pace avem cătră Dumnezău, pentru Domnul
nostru Iisus Hristos. Pentru carele sîntem aduși cu credință în ceastă milă,
întru carea stăm și ne lăudăm întru nădeajdea slavei lui Dumnezău. Şi nu numai
aceasta, ce ne lăudăm și în scîrbe, știind că scîrba răbdare aduce. Iară
răbdaria, ispită, iară ispitiria, nădeajde. Iară nădeajdia nu rușinează, că
dragostia lui Dumnezău s-au vărsat întru inimile noastre, pren Duhul Sfînt
carele e dat noao. Că Hristos încă, fiind noi slabi, în vreame de treabă, pentru
păcătoși muri. Că încă pren cel derept abiia moare cineva, săva că pentru derept
ară și muri cineva. Iară Dumnezău Şi-au arătat dragostia Lui, într-aceasta cătră
noi, că, încă păcătoși fiind noi, Hristos pentru noi muri. Iară acum îndereptați
cu sîngele Lui, mai vîrtos acum ne vom spăsi den mînie, pentru El. Că fiind
pizmași, ne-am împăcat cu Dumnezău, cu moartia Fiiului Lui, cu mai mult fiind
împăcați, vom fi ținuți pentru viiața Lui. Şi nu numai (Aceaia), ce ne și lăudăm
întru Dumnezău, pentru al nostru Iisus Hristos, pren carele acum împăcare am
luat. Derept aceaia, cum întră păcatul în lume pentru un om, și pentru păcat,
moartea, și așia moartea întru toți oamenii veni, întru care toți greșiră. Că
pînă la leage, păcatul era în lume, iară păcatul nu să socoteaște nefiind
leagea. Ce domni moartea, de la Adam pînă la Moisi, și spre aceia carii nu
greșise după chipul greșealei lui Adam, carele iaste chip Aceluia ce era
venitoriu. Ce nu ca greșala, așia-i și darul, că de muriră mulți pentru greșala
unuia, cu mult mai vîrtos mila lui Dumnezău și darul, pren mila a unui om, a lui
Iisus Hristos, întru mulți s-au sporit. Ce nu-i cumu-i greșala așa și darul, că
vina îi dentru unul, întru osîndire, iară mila, den multe greșale întru
dereptare. Că de să domni moartea, pentru greșala unuia, pren unul, cu mult mai
vîrtos carii bunătatea milei și darului dereptăției priimescu, vor domni întru
viiață, pentru unul Iisus Hristos. Cum pentru greșala unuia, întru toți oamenii
întră osîndire, așa și pentru dereptarea unuia, întru toți oamenii întră
dereptarea vieții. Că cum pentru neascultarea unui om, fură mulți păcătoși, așa
și pentru ascultarea unuia, înderepta-să-vor mulți. Iară leagea întră ca să să
înmulțească greșala, iară unde s-au înmulțit păcatul, acolea cu mult s-au
înmulțit mila. Ca, cum au domnit păcatul spre moarte, așa și mila să domnească
pentru dereptate, spre viiața de vecie, pren Iisus Hristos, Domnul nostru.
Pogoară în sfințitură fără carea învață că nime nu să poate îmbrăca în
dereptatea lui Iisus Hristos. În tăriia den botez. De acolea ia îndemnătură la
curățeniia vieției. Şi pre scurt face pomeană de obiceaiurile legiei carele s-au
ștersu. Dară ce vom zice derept acea? Rămînea-vom în păcat, ca să să înmulțească
mila? Să nu fie; carii am murit păcatului, cum încă să viem în el? Au nu
înțeleageți că varecîți ne-am botezat întru Iisus Hristos, întru moartea Lui
ne-am botezat? Derept aceaia, îngrupatu-ne-am cu El, pentru botegiune în moarte,
ca cum S-au sculat Hristos den morți, în slava Tatălui, așa și noi întru viiață
noao să îmblăm. Că de ne-am oltuit întru El cu asămănarea morții Lui, cu adevăr
și în asămănarea învierii Lui unii vom fi. Aceasta știind, că omul nostru cel
vechiu cu El să răstigni, ca să să răsipească trupul păcatului, cît de acum să
nu mai slujim noi păcatului. Că cela ce au murit s-au mîntuit de păcatu. Iară să
am murit cu Hristos, creadem că vom fi și vii cu El. Carii știm pre Hristos
sculat den morți și nu va mai muri și moartea pre El mai mult nu va domni. Că ce
muri păcatului muri deodată, iară că ce viiază, lui Dumnezău viiază. Așia și voi
gîndiți c-ați murit păcatului și viiați lui Dumnezău, pentru Iisus Hristos,
Domnul nostru. Derept aceaia să nu domnească păcatul în trupul vostru muritoriu,
ca să îngăduiți păcatului în pohtele trupului. Nece dareți părțile trupului
vostru, arme nedereptății păcatului, ce vă arătați pre voi lui Dumnezău, ca den
morți înviiați, și părțile trupului vostru, arme dereptății lui Dumnezău. Că
păcatul pre voi nu va domni, că nu sînteți supt leage, ce supt milă. Dară ce-i?
Greși-vom căce nu sîntem supt leage, ce supt milă? Departe fie. Au nu știți că
celuia ce v-ați dat pre voi slugi întru ascultare, slugile aceluia sînteți, pre
carele ascultați, sau păcatului, spre moarte, sau ascultăriei, spre dereptate?
Iară har lui Dumnezău, că iată ați fost slugi păcatului, ce-ați ascultat dentru
inimă, în chipul învățăturii întru carea sînteți dați. Şi mîntuiți de păcate, vă
deadeț slugi dereptăției. Ca oamenii grăescu, pentru slăbiciunea trupului
vostru, derept aceaia, cum ați dat mădularele voastre, slugi necurăției și
strîmbătăției spre strîmbătate, așa acum dați părțile trupului vostru, slugi
dereptăției spre viiață sfîntă. Căci cînd erați slugi păcatului, atunci erați
slobozi de dereptate. Dară ce folos ați avut de acealia de carele acum vă
rușinați, că sfîrșeniia acelora e moartea. Iară acum, după ce vă sloboziț de
păcat, și fiind slugi lui Dumnezău, aveți rodul vostru întru sfinție, iarăși
sfârșeniia, viața veacilor. Că plata păcatului e moartia, iară darul lui
Dumnezău iaste viața de vecie în Iisus Hristos Domnul nostru. Spune ce-i a nu fi
mai mult supt leage. Luînd pildă den cunoștința legiei. Şi aceaia nu zice spre
băsăul legiei. Şi pentru vina noastră. Să cază în moarte. Carele era dată în
viață. De acolea treace la arătarea luptei ce-i între trup și între suflet. Au
nu înțeleageți, fraților, (că celora ce știu leagea grăescu), că leagea
domneaște spre om, pînă viază? Că muiaria dată supt biruința bărbatului,
trăindu-i bărbatul, legată iaste legiei, iară deaca moare bărbatul ei, să
dezleagă de leagea bărbatului. Iară fiindu-i bărbatul viu, curvă să chiamă să va
fi muiare altui bărbat, iară deaca moare bărbatul ei, slobodă iaste de leage, ca
să nu fie ia curvă, să va fi altui bărbat (Muiare). Derept aceaia, frații miei,
și voi sînteți morți legiei în trupul lui Hristos, ca să fiți voi altuia,
Aceluia carele S-au sculat den morți, ca să aducem rod lui Dumnezău. Că fiind în
trup, patimele păcatelor carele era pren leage viia întru părțile trupului
nostru, ca să facă roadă morției. Iară acum ne-am slobozit de leage, murind El,
întru carea eram ținuți să slujim noi întru noirea duhului și nu întru vechitura
scripturiei (Pre scrisoare înțeleage-să păcatul). Iară ce vom zice: au leagea
păcatu e? Ba nu; încă păcatul n-am știut, fără numai pren leage, că pohta n-am
vrut ști (Că-i păcat), să n-au vrut leagea zice, să nu pohtești. Ce păcatul,
luînd prilej pentru poruncă, făcu întru mine toată pohta. Că fără leage, păcatul
era mort, iară eu eram viu fără leage oarecînd, iară venind porunca, păcatul
învie, iară eu muriiu. Şi să află acea poruncă carea era spre viiață, aceasta-mi
căzu spre moarte. Că păcatul luînd în prilej, pentru cea poruncă, mă amegi pre
mine, și cu aceaia mă omorî. Derept aceaia, leagea e sfîntă și porunca aceaia
încă e sfîntă și dereaptă și bună. Derept aceaia, ce e bun îmi fu mie moartea?
Departe fie; ce încă păcatul mie moarte-mi fu să să arate păcatul mie, că pentru
cel ce-i bun mie-mi făcu moarte, ca să fie păcatul în mine foarte mare, pentru
acea poruncă. Că știm că leagea iaste sufletească, iară eu trupescu sînt, vîndut
supt păcat. Că ce fac nu înțeleg, că nu fac carea voesc, ce carea urăscu aceia
fac. Iară de fac carea nu voiu, laud leagea că-i bună. Acum, derept aceaia, mai
mult nu fac eu aceaia, ce păcatul ce viiază întru mine. Că știu că nu viețuiaște
întru mine (ce să zic în trupul mieu) ce e bun; că voe am spre bine, iară a-l
isprăvi, nu pociu. Că nu fac binele carele aș vrea, ce răul carele nu voiu acela
fac. Iară de fac eu aceasta caria nu voiu, nu fac eu aceaia, ce păcatul carele
viețuiaște în mine. Derept aceaia, aflu în mine, vrînd a face bine, pusă ceastă
leage că de mine s-au lipit rău. Că mă bucur legiei lui Dumnezău, după omul cel
denlăuntru. Ce văz derept aceaia altă leage, întru închieiturile meale, oștind
împrotiva legiei minței meale și dînd pre mine rob legiei păcatului, care e
întru mădulările meale. O, eu om nevolnic, cine mă va izbăvi pre mine de trupul
morții aceștiia? Dau har lui Dumnezău, pentru Iisus Hristos, Domnul nostru;
derept aceaia eu, cu mintia mia, slujescu legiei lui Dumnezău, iară cu trupul,
legiei păcatului. Închide acum cuvintele ceale den sus și zice că n-au nece o
osîndă unii carii sînt în Hristos oltuiți pren Duhul Lui. Batîr că sînt
îngreuiați în păcate, încă nu le strică nemică. Că cu cel Duh viiază. A căruia
mărturiia. Toată îndoitura o ia. Şi nevoile toate le iușorează. Acum, derept
aceaia, nece o osîndire nu iaste într-aceia ce sînt în Iisus Hristos, nu celora
ce îmblă după trup, ce după duh. Că leagea Duhului vieții întru Hristos Iisus
m-au slobozit den leagea păcatului și a morției. Căce era nepotință legiei,
fiind slabă pentru trup, Dumnezău pre Fiiul Lui trimețînd, întru chipul trupului
păcătos, și pentru păcatu, osîndi păcatul în trup. Ca acea dereptate a legiei să
o împle întru noi, carii nu îmblăm după trup, ce după duh. Că ceia ce sînt după
trup în ceale trupești să înțelepțescu, iară carii după duh, în ceale
sufletești. Că înțelepțiia trupească moarte iaste; iară înțelepțiia duhului,
viiață și pace. Căce înțelepțiia trupului, pizmă-i împrotiva lui Dumnezău, că
legiei lui Dumnezău nu să pleacă, că nece-și poate. Iară ceia ce sînt în trup nu
pot fi dragi lui Dumnezău. Iară voi nu sînteți în trup, ce în duh, că Duhul lui
Dumnezău viiază întru voi, iară de n-are cineva Duhul lui Hristos acela nu iaste
al Lui. Iară deaca iaste Hristos întru voi, săva că moare trupul pentru păcate,
iară duhul viiață iaste pentru dereptate. Iară să lăcuiaște întru voi Duhul
Aceluia carele au învis pre Iisus den morți, înviia-va și trupurile voastre
ceale muritoare, pentru Duhul cela ce lăcuiaște întru voi. Deci pentru aceaia,
fraților, deatori sîntem, nu trupului, ca să viețuim după trup, ce duhului. Că
de veți viia trupeaște, muri-veți; iară să veți omorî cu duhul faptele trupului,
viia-veți. Că varecîți de Duhul lui Dumnezău să poartă aceia sînt fii lui
Dumnezău. Că n-ați luat duhul slujiturii spre teamere, ce ați luat duhul a
fiilor, pre carele strigăm: Avva, Părinte. Care duh mărturiseaște depreună cu
duhul nostru că sîntem fii lui Dumnezău. Iară să sîntem fii și moșteani, adică
moșteani lui Dumnezău, într-o moștenie cu Hristos, să vom răbda cu El, depreună
cu El ne vom și slăvi. Că gîndescu, caria păţim în ceastă vreame, nu să asamănă
slavei ce să va arăta întru noi. Că faptele lumiei, încă cu socotință. așteaptă
arătaria fiilor lui Dumnezău. Că faptele lumiei supt îndeșărtare îs puse, nu de
voia lor, ce pentru cela ce le-au pus. Spre nădejde, cum și iale să vor slobozi,
den slujiria putregiuniei, întru sloboziia slavei a fiilor lui Dumnezău. Că știm
că toată făptura suspină depreună, cu dureare, pînă acum. Şi nu numai acealia,
ce și noi carii avem pîrga Duhului și noi înșine întru noiși suspinăm, așteptînd
făgăduința fiiască, ce să zice răscumpăraria trupului nostru. Că cu nădeajdea
ne-am mîntuit, iară nădeajdea văzută nu e nădeajde, că cine veade ceva, că
ce-ară nădăjdui? Iară deaca nădăjduim pre care nu vedem, cu răbdare așteptăm.
Așijderea și Duhul agiutorează slăbiciunile noastre, că ce ară trebui să cearem
nu știm; ce însă Duhul să mîlcuiaște pentru noi cu suspinări negrăite. Iară cela
ce ispiteaște inimile, știe ce iaste pohta sufletului, că după Dumnezău roagă
pentru sfinți. Şi știm că celora ce iubescu pre Dumnezău, toate le sînt spre
bine, carii după rînduiala Lui sînt chiemați. Că pre carii știu dentîiu i-au și
rînduit să-i seamene chipului Fiiului Lui, cum să fie El născut întîiu, între
mulți frați. Iară pre carii i-au rînduit, pe aceia i-au și chemat și pre carii
i-au chemat, pre aceia i-au și îndereptat, și pre carii i-au îndereptat pre
aceia i-au și slăvit. Dară ce să zicem cătră aceastea? De iaste Dumnezău cu noi,
cine e împrotiva noastră? Carele nu cruță tocma pre Fiiul Său, ce pentru noi
toți deade pre El, dară cum nu ne-are da cu El depreună, toate? Cine va pîrî pre
aleșii lui Dumnezău? Dumnezău-i cela ce îndereaptă. Cine-i carele osîndeaște?
Hristosu-i carele au murit și carele au și învis, carele e de-a dereapta lui
Dumnezău, carele Să și milcuiaște pentru noi. Cine pre noi ne va despărți de
dragostia lui Hristos? Au scîrba, au greimea, au gonirea, au foamea, au
goliciunea, au nevoia, au arma? (Cum iaste scris, că: Pentru Tine ne omor, în
toate zilele, și sîntem ca oile rînduite spre giungheare). Ce întru aceastia în
toate sîntem învincători pentru Cela ce ne-au iubit pre noi. Că eu cu adevăr
crezu, că nece moartea, nece viața, nece îngerii, nece domniile, nece puterile,
nece cealia ce sînt acum, nece carele-s venitoare. Nece înălțimea, nece adîncul,
nece altă făptură nu ne poate pre noi despărți de dragostea lui Dumnezău carea e
întru Iisus Hristos, Domnul nostru. Zice jidovilor că Avraam are doao fealuri de
feciori. Şi toate carele au fost într-acel lucru îs făcute în voia lui Dumnezău.
Ca și olariul. Chemarea limbilor. Lepădarea jidovilor. Arată cu mărturiile că au
fost prorocite. Adevărat grăescu pren Hristos, nu mințu, mărturisind depreună
cunoștința sufletului mieu, pren Duhul Sfînt. Că am întristare mare și
neîncetată durearea inimiei meale. Că aș pohti însumi eu a fi anatema, despărțit
de Hristos, pentru frații miei și rudeniia mia după trup. Carii sînt
israilteani, a cărora e făgăduința fiiască și slava și poruncele și rînduiala
legiei și slujiria și făgăduialele. A cărora sînt părinții dentru carii iaste
Hristos, den cîtu e trup, carele iaste prespre toți Dumnezău, a-L lăuda în veac;
Amin. Care nu poate fi să cază cuvîntul lui Dumnezău, că nu toți carii-s den
Israil sînt israilteani. Nece carii sînt sămînța lui Avraam îi sînt toți
feciori; ce întru Isac, zice, chema-să-va ție sămînța. Aceasta iaste nu carii-s
fii trupești sînt fii lui Dumnezău, ce carii-s fii făgăduinței să vor socoti în
sămînță. Că făgăduiteei iaste cuvîntul acesta "La această vreame voiu veni și va
avea Sarra fecior". Nece numai aceasta, ce și Reveca dentru unul prinzînd în
zgău, de la părintele nostru Isaac. Că încă nenăscuți porobocii și nefăcînd nece
bine, nece rău, să rămîe în tărie rînduiala lui Dumnezău, după alesătura Lui; nu
den fapte, ce den chiemătoriu. Zis fu ei, că cel mai mare sluji-va celui mai
mic. Cumu-i scris "Pre Iacov îndrăgiiu, dară pre Isav urîiu". Dară ce să zicem?
Au doară nedereptatia de la Dumnezău-i? Departe fie. Că lui Moisi zice "Miluescu
pre carele voiu milui și mă voiu îndura cătră carele mă îndur". Derept aceaia,
nu-i a voitoriului, nece a celuia ce aleargă, ce-i a îndurătoriului Dumnezău. Că
zice Scriptura, lui Faraon, că "Pre aceasta te-am rădicat pre tine, ca să arătu
întru tine putearia Mea și ca să să vestească numele Mieu întru tot pămîntul".
Derept aceaia, pre carele i-i voia, miluiaște-l, iară pre carele nu,
întăreaște-l. Zicere-ai derept aceaia mie, dară încă că ce Să mînie? Că voei Lui
cine să protiveaște? Şi încă tu, o ome, tu cine ești de răspunzi împrotivă lui
Dumnezău, doară zice, faptul făcătoriului, că ce m-ai făcut așa? Au n-are
puteare olariul spre lut, dentr-același lut să facă adecă un vas de cinste, iară
altul întru necinste? Iară vrînd Dumnezău să-Şi arate mînie și să-Şi ivească
putearea Lui, răbdă cu multă îngăduire vasele mîniei, făcute spre perire. Şi
să-Şi arate bogățiia slavei Sale, spre vasele milei carele găti mainte spre
slavă. Pre carii și chemă, pre noi, nu numai den jidovi, ce și den păgîni. Cum
și la Iosie zice: "Chiema-voiu pre oamenii carii nu era ai Miei, oamenii Miei și
carea nu era iubită, iubită". Şi fi-va spre locul unde s-au zis lor "Nu sînteți
voi oamenii Miei", acolo să vor chema fii lui Dumnezău celui viu. Iară Isaiia
strigă despre Israil să ară și fi numărul fiilor lui Israil ca năsipul măriei,
numai rămășițele să vor mîntui. Că cuvîntul sfîrșind și scurtînd în dereptate,
că cuvînt pre scurt va face Domnul pre pămînt. Şi cum zise mainte Isaiia, să
n-ară fi domnul Savaot lăsat noao sămînță, ca și Sodoma am vrut fi și am vrut fi
aseamenea gomoreanilor. Dară ce să zicem? Că limbile carele nu căuta dereptatia,
agiunsără dereptatia, însă dereptatea carea iaste den credință. Iară Israil
carele căuta dereptatea legiei, la leagea dereptăției nu agiunse. Derept ce? Că
nu den credință, ce din faptele legiei, că să poticniră în piatra poticnirei.
Cum iaste scris: "Iaca, voiu pune în Sion piatra poticnireei și piatra
smintealei și tot cine va creade întru El nu să va rușina". Spune poamele
alesăturii. Că unii lepădară dereptatea lui Dumnezău, alții o priimescu.
Sfîrșitul legiei e Hristos. Chemătura păgînilor, de la Moisi. Iară întăritura
jidovilor, de la Isaiia prorocită. Fraților, plecată-i voia inimei meale, și
rugăciunea la Dumnezău, pentru Iisrail iaste întru mântuire. Că mărturisescu
despre ei, căce dragostea lui Dumnezău au, ce nu den cunoștință. Că neînțelegînd
dereptatea lui Dumnezău, și dereptatea lor căutînd să o pue, dereptăției lui
Dumnezău nu să plecară. Că sfîrșitul legiei e Hristos, în dereptate a tot carele
creade. Că Moisi scrie dereptatia carea e den leage, că omul carele va face
acealia viia-va pren iale. Iară dereptatia carea e den credință, așa zice, să nu
zici întru inima ta, cine să va sui în ceriu? Aceasta iaste a trage pre Hristos
den nălțime. Au cine va pogorî într-adînc? Aceasta iaste pre Hristos den morți
a-L aduce. Dară ce zice? Aproape-i de tine cuvîntul în gura ta și în inima ta,
aceasta iaste cuvîntul credinței carele propoveduim. Că de vei mărturisi cu gura
ta despre Domnul Iisus și veri creade întru inima ta că Dumnezău L-au rădicat
pre El den morți, spăsi-te-veri. Că cu inima creadem de dereptate, iară cu gura
mărturisim întru spăsenie. Că zice Scriptura, varecine va creade întru El, nu să
va rușina. Că nu iaste usebire între jidov sau grecu, că același e Domnu
tuturor, bogat în toți carii-L chiamă pre El. Că varecine va chiema numele
Domnului, mîntui-să-va. Dară cum vor chema pre el întru carele nu cred? Și cum
vor creade aceluia de carele nu auziră? Și cum să auză, fără propoveduitoriu?
Dară cum vor propovedui, deaca nu vor fi trimeși, cum iaste scris: Cîtu-s
frumoase picioarele celora ce propoveduiescu pacia și propoveduescu bune. Ce nu
toți ascultară Evanghelia, că Isaia zice: Doamne, cine ne-au crezut auzitului
nostru? Derept aceaia, credința-i den auzit, iară auzitul, den cuvîntul lui
Dumnezău. Ce zic eu, au nu auziră? Şi încă mai vîrtos, întru tot pămîntul eși
sunetul lor și spre marginile pămîntului, graiurele lor. Ce zic, au n-au
cunoscut Israil? Întîiu Moisi zice: Eu voiu întărîta pre voi, pren limbă caria
nu-i limbă, pren limbă neînțelegătoare spre mînie vă voiu învita. Iară Isaiia cu
cutezare zice: Aflatu-s de ceia carii nu Mă căutară pre Mine, arătatu-M-am
aiave, celora ce nu întrebară despre Mine. Iară despre Israil zice: Toată zuoa
am tinsu mînile Meale la ceastă rudă îndărăpnică și protivnică. Lepădarea
jidovilor să nu să arate la vedearea ochilor. S-au înșălat de demult Ilie. Şi
avînd rădăcină sfîntă. Mulți-s și den ei aleși. Păgînii îi îndeamnă spre
plecare. Strigînd zice că-s adînci giudeațele Domnului. Zise derept aceaia: Au
doară au lepădat Dumnezău pre oamenii Lui? Departe să fie aceaia, că și eu
israiltean sînt, den sămînța lui Avraam, ruda a lui Veniamin. N-au lepădat
Dumnezău pre oamenii Săi pre carii i-au cunoscut dentîiu. Au nu știți de Ilie ce
grăiaște Scriptura? Cum grăiaște ca Dumnezău împrotiva lui Israil, zicînd:
Doamne, pre prorocii Tăi omorîră și oltarăle Tale stricară, și eu sîngur rămaș
și caută și sufletul mieu. Ce zice lui dumnezeescul răspunsu? Lăsat-am Mie șapte
mie de bărbați carii nu plecară genunchele sale înaintiia lui Vaal. Iară așa și
în ceastă vreame rămășițele după aleageria milei, țînute fură. Iară deaca-i den
dar, iată nu-i den fapte, că așa mila n-ară fi milă, iară să e den fapte, deacii
nu-i den milă, că într-alt chip, fapta nu iaste faptă. Dară ce? Ce căuta Israil,
aceaia nu află, iară aleșii aflară-o, iară ceialalți orbiră. (Cum iaste scris:
Deade Dumnezău lor duhul somnului, ochi să nu vază și urechi să nu auză) pînă în
zua de astăzi. Şi David grăiaște: să fie masa lor cursă și laț și sminteală și
împrumutare lor. Întunece-să ochii lor să nu vază și cîrca lor gîrbăveaște-o.
Iară zic, au doară așa să poticniră să cază? Departe să fie. Ce cădearea lor
ispăsenie fu limbilor, ca să învite spre prigoană. Iară să e răsipiria lor
bogăție lumii, și împuținaria lor bogăție limbilor, cu cît mai mult împlearia
lor? (Ce zic voao, limbilor, den cît sînt eu limbilor apostol) slujba mia
cinstescu. Doară cumva aș putea învita spre prigoană frații miei și să mîntuescu
pre unii dentr-înșii. Că să iaste lepădarea lor împăcare lumiei, dară ce va fi
luarea, fără numai învierea den morți? Iară să iaste pîrga sfîntă, alaltă încă-i
sfîntă și să e rădăcina sfîntă, iată și stîlpările încă. Îară de s-au rupt unele
den stîlpări, iară tu, fiind maslin sălbatec, te-ai oltuit în locul lor și ești
părtaș rădăcineei și unsoriei maslinului. Nu te lăuda spre ramuri; iară de te
lauzi, nu porți tu pre rădăcină, ce rădăcina pre tine. Zice-vei derept aceaia,
rupsă-să ramurile, ca să mă ultuesc eu. Bine-i: pren necredință să rupsără, iară
tu, pren credință, stai: nu te mări în inimă, ce te teame. Că de nu cruță
Dumnezău ramurele ceale den fire, caută să nu cumva nu cruțe nece pre tine.
Derept aceaia, socoteaște bunătatea și necruțarea lui Dumnezău: într-aceaia
ce-au căzut, necruțarea, iară spre tine, bunătatea, să vei rămînea întru
bunătate, iară de nu, și tu vei fi tăiat. Iară și aceia, să nu vor rămînea în
necredință, oltui-se-vor, că putearnic iaste Dumnezău iară să-i oltuiască pre
ei. Că de fuseși tu tăiat den firia maslinului cel sălbatec, și preste fire te
oltoiși cătră maslinul cel bun, dară cu cît mai vîrtos aceștia carii-s den fire,
să vor oltui în maslinul lor. Că nu voiu să nu știți voi, fraților, taina
aceasta (ca să nu fiți între voiși înțelepți) că împietriea den partia lui
Israil fu până va întra întru împlerea limbilor. Şi așa tot Israilul să va
mîntui, cumu-i scris: Veni-va den Sion izbăvitoriul și va lua necurățiia den
Iacov. Şi aceasta-i lor de la mine legătură, cînd voiu lua păcatele lor. Iară
den cîtu-i Evangheliia, pizmașe-s pentru voi, iară după aleagere, iubiți-s
pentru părinți. Că necăite sînt darurele și chiemarea lui Dumnezău. Cum și voi
oarecînd nu îngăduiiați lui Dumnezău, iară acum ați aflat milă, pentru
îndărătniciia lor. Așia și aceștea, acum nu îngăduiră ca pren mila voastră, să
dobîndească și ei milă. Că închise Dumnezău pre toți supt îndărăptnicie, ca pre
toți să-i miluiască. O, adîncul bogăției și preamîndriei și a înțeleagerii lui
Dumnezău, cît de neispitite sînt giudecările Lui și neîmblate căile Lui. Că cine
înțelease mintea Domnului, sau cine-I fu sfeatnic Lui? Sau cine-I deade Lui
mainte, și să-I întoarne Lui? Că den El și pren El și întru El, sînt toate.
Aceluia fie slavă în veac; Amin. Îndemnare spre fapte bune. Spre slujba lui
Dumnezău. Şi spre dragostea lui Dumnezău. Încă și spre dragostea pizmașilor.
Derept aceaia, rog pre voi, fraţilor, pentru milele lui Dumnezău, să puneţi
înainte trupurile voastre, jărtvă vie, sfîntă, plăcută lui Dumnezău, slujba
voastră cea sufletească. Şi nu vă închipuireți veacului acestuia, ce vă
schimbați, pentru înnoirea minteei voastre, pre aceaia să fiți ispitiți ce iaste
voia lui Dumnezău, cea bună și plecată și deplină. Ce zic, pren mila ce e dată
mie, tuturora carii-s întru voi, să nu să înțelepțească mai vîrtos de cum să
cade a să înțelepți, ce să să înțelepțească în trezvie, fietecăruia cum i-au
împărțit Dumnezău măsura credințeei. Că cum sînt într-un trup mădulare multe,
iară părțile n-au toate o lucrare, așijderea mulți, un trup sănătos întru
Hristos, iară cîte unul, unul altul sîntem mădulare. Iară avînd daru deusebi,
după mila ce e dată noao, să-i prorocie, după măsura credinței, au să e slujbă,
în slujire, să e învățătoriul, întru învățătură! Să e îndemnătoriu, întru
îndemnare; carele împarte, cu blînzie, carele e mai mare să îmble cu socotință,
cela ce miluiaște, cu voe bună facă. Dragostea nefățarnică, urîtoriu de rău și
lipiți de bine. Că dragostea frățească, unul cătră alt drăgăstoși, întrecînd
unul pre alalt cu cinstea. În vreare nu fiți leaneși, în duh fierbinți, Domnului
slujiți. În nădeajde bucurați-vă, în scîrbe răbdînd, întru rugăciuni stătători.
În treabele sfinților, îndurători și uspătători străinilor. Blagosloviți pre
ceia ce vă gonescu, pohtiți-le bine, nu-i blăstămareți. Să vă bucurați cu ceia
ce să bucură, să plîngeți cu ceia ce plîngu. Cu o inimă fiți unul cătră alalt,
nu vă înțelepțireți despre mărire, ce vă asămănați smeriților, nu fireți
înțelepți de voiși. Nimărui, cu rău pentru rău, să nu plătiți, grijiți carele-s
de cinste înaintea a toți oamenii. Den cît se poate fi de la voi, cu toți
oamenii viiați în pace. Nu vă izbîndireți voi pentru voiși, dragii miei, ce dați
loc mîniei că scris iaste: "A Mea e izbînda, Eu voiu plăti", zice Domnul. Să
flămînzeaște pizmașul tău, dă-i mîncare, să însătoșază, adapă-l pre el, că
aceasta făcînd, cărbuni de foc aduni pre capul lui. Nu fii vîncut de rău, ce
învinge cu binele pre rău. Iaste-i voia să ne dăm supt deregători și să-i
ascultăm. Pre priiatini să-i îndrăgim, să viem cu dereptate. Să ne îmbrăcăm în
Hristos. Tot sufletul să să supue supt biruința celor mai mari, că nu-i puteare
fără numai de la Dumnezău, iară care puteri sînt, de la Dumnezău sînt rînduite.
Derept aceaia, cine să protiveaște putearii, rînduialei lui Dumnezău să
protiveaște, iară carii să protivescu, ei sînguri își caută osîndă. Că
deregătorii nu sînt cu frică faptelor bune, ce celor reale, iară voia ți-e să nu
te temi de deregătoriu, fă bine și vei avea laudă de la el. Că sluga lui
Dumnezău iaste ție spre bine, iară de faci rău, teame-te, că nu în deșărt poartă
arma, că sluga lui Dumnezău iaste, izbînditoriu cu mînie, celuia ce face rău.
Derept aceaia, trebuiaște a să pleca nu numai pentru mînie, ce și pentru
cunoștința sufletească. Că derept aceaia și dajde dați, că slugi lui Dumnezău
sînt, tocmai într-aceasta slujind. Deci plătiți tuturor deatoriile, cui cu ce vă
țineți, căruia dajde, dajde, căruia vamă, vamă, căruia frică, frică, căruia
cinste, cinste. Nimurui cu nemică nu fireți deatori, numai cu aceasta să vă
iubiți unul pre alt, că cela ce îndrăgeaște pre altul leagea au împlut. Că
aceia: nu curvi, să nu omori, să nu furi, să nu mărturisești strîmbu, să nu
pohtești, și de iaste altă poruncă, întru acest cuvînt să cuprinde pre scurt: să
iubești pre priiatenul tău ca însuți pre tine. Dragostea pre priiatinul, cu rău
nu-l atinge, că împlerea legiei dragoste iaste. Şi aceasta știind cu prilej că-i
vreame a ne scula noi den somnu. Iară acum mai aproape e de noi spăseniia, decît
cînd crezum, că iată noaptea trecu, iată zuoa s-au apropiiat; deci să lepădăm
faptele întunearecului și să ne îmbrăcăm întru armele lumineei. Ca la zuo,
încuvioșați să îmblăm, nu la ospeațe și la beții, nu în paturi și în necurăție,
nu în sfadă și în pizmă. Ce vă îmbrăcați întru Domnul nostru Iisus Hristos și
grija trupului nu aveareți să-i împleți pohtele lui. Zice să priimească pre
aceia carii-s cu credință slabă. Să nu să smintească în greșala noastră. Acelora
încă porunceaște împrotivă să nu giudece pre cei mai slabi în credință. Să rămîe
în dragostea și întrămătura. În ce stă sloboziia creștinească. Iară pre cela
ce-i slab în credință, luați-l nu cu cugete de prigoană. Că unul creade că e
slobod acar ce a mînca, iară altul slab mîncă vearze. Cela ce mănîncă, pre cela
ce nu mănîncă, să nu-l oscîrbească, iară cela ce nu mănîncă, pre cel ce mănîncă,
să nu-l osîndească, că Dumnezău l-au priimit pre el. Iară tu cine ești carele
osîndești pre sluga altuia? Domnu-său stă au cade și va sta, că putearnic iaste
Domnul să-l steae pre el. Că unul osăbeaște o zi de altă, iară altul giudecă
toate zilele aseamenea, fietecarele, întru a lui cuget, să fie adevărat. Cine
înțelepțeaște zilei, lui Dumnezău înțelepțeaște. (Aici zice: au a mînca, au a nu
mînca să facă pre cinstea lui Dumnezău, știind cu adevăr că-I place, au că nu-I
place lui Dumnezău.) Și cine nu înțelepțiaște zilei, lui Dumnezău înțelepțeaște,
cela ce mănîncă, Domnului mănîncă, că dă har lui Dumnezău și cine nu mănîncă,
Domnului nu mănîncă și dă har lui Dumnezău. Că nime den noi nu viază șie și nime
nu-și moare lui. Că de viem, lui Dumnezău viem, iară de murim, Domnului murim;
au viem au trăim, ai Domnului sîntem. Că spre aceasta Hristos și muri și învise,
ca să domnească și pre vii și pre morți. Dară tu că ce osîndești pre fratele tău
au tu că ce ții în nemica pre fratele tău, că toți vom sta înaintea giudețului
lui Hristos. Că scris iaste: Viu Eu – grăiaște Domnul – că Mie să vor pleca tot
genunchiul și toată limba va mărturisi lui Dumnezeu. Iară pentru aceaia
fietecarele de noi, de sine va da samă înaintia lui Dumnezău. Derept aceaia, de
acum să nu mai osîndim unul pre alt, ce aceasta mai vîrtos să giudecați, ca să
nu puneți poticneală sau sminteală fratelui. Ştiu și mă încrez în Domnul Iisus,
că pentru el, nemică nu-i spurcat, fără numai celuia ce i să pare ceva a fi
spurcat, aceluia e spurcat. Iară de să întristează fratele tău, pentru mîncare,
iată nu mai îmbli după dragoste; nu piiarde el, cu mîncarea ta, pentru carele
Hristos au murit. Ca să nu să hulească bunul vostru. Că nu iaste Împărățiia lui
Dumnezău mîncare și beutură, ce dereptatea, și pacea și bucuriia întru Duhul
Sfînt. Că cela ce va sluji cu aceastea întru Hristos, place-I lui Dumnezău și-i
drag oamenilor. Derept aceaia, carele sînt de pace să le căutăm și carele sînt
de întrămare între ei. Nu pentru bucatele sparge lucrul lui Dumnezău, că toate-s
curate, ce e rău omului celuia ce mănîncă cu poticneală (Sau îndoire). Bine e a
nu mînca carne și a nu bea vin, nece a face ceva întru caria să poticneaște
fratele tău, au să sminteaște sau slăbeaște. (Aici, neci în greceasca mai mult
nu aflăm, ce ceaialaltă rămășiță caută-o la 16 cap, la sfârșit, afla-o-veri). Tu
credință ai: în sine-ți să o aibi înaintia lui Dumnezău, fericit de cela ce nu
să osîndeaște pre sine întru carea nu să îndoiaște. Iară cela ce să îndoiaște,
deși mănîncă s-au osîndit, că nu e den credință; că tot ce nu e den credință,
păcat iaste. Cei mai tari să întărească pre cei mai slabi. Cu pilda lui Hristos.
Carele au slujit și jidovilor și păgînilor. Dă oca scripturii aceștii cărți.
Deatori sîntem noi cești tari să purtăm slăbiciunea celor slabi, și a nu voi
sieși. Ce fietecarele de noi să voiască priiatinului lui, întru bine cătră
întrămare. Că și Hristos nu voi Şie, ce cum iaste scris: Blăstămile celor ce
blăstămară pre tine căzură spre mine. Că ce-s scrise mai denainte, pentru
învățătura noastră să scrisără înainte ca pren răbdarea și pren mîngîiarea
Scripturilor, nădeajde să avem. Iară Dumnezăul răbdăriei și al mîngîeriei să dea
voao aceaiași, să vă înțelepțiți între voiși, după Iisus Hristos. Cum cu o inimă
și cu o gură să slăviți pre Dumnezău și Tatăl al Domnului nostru Iisus Hristos.
Pentru aceaia priimiți unii pre alalți, cum și Hristos priimi pre voi, întru
slava lui Dumnezău. Grăescu derept aceaia, că Iisus Hristos au fost slugă
tăieriei împregiur pren adevărul lui Dumnezău, ca să întărească făgăduințele
părinților. Iară limbilor, după milă, a slăvi pre Dumnezău, cum iaste scris:
Derept aceasta mă ispovedescu Ţie întru limbi și numelui Tău cînt. Şi iară zice:
Veseliți-vă limbile cu oamenii Lui. Şi iară: lăudați pre Domnul toate limbile și
prealăudați pre el toți oamenii. Şi iară Isaia zice: Fi-va rădăcina lui Iesei și
Cel ce să va scula să domnească limbile, în Acela limbile vor nădăjdui. Iară
Dumnezăul nădejdiei să vă împle pre voi de toată bucuriia și pacea, întru
credință, ca să prisosiți întru nădeajde, cu putearia Duhului Sfînt. Cu adevăr
știu, frații miei, și eu de voi, cum și voi plini sînteți de bunătate, împluți
de toată înțeleagerea, carii puteți și pre alții învăța. Iară mai cu îndrăznelă
scriș voao, fraților, cu o parte vrînd voao a aduce aminte pentru mila ce-i dată
de la Dumnezău. Ca să fiu slugă lui Iisus Hristos între păgîni sfințind
Evangheliia lui Dumnezău, ca să fie jărtva păgînilor dragă, sfințită în Duhul
Sfînt. Iară am laudă întru Hristos Iisus de carele sînt cătră Dumnezău. Că nu
cutez grăi nemică de carele n-au făcut Hristos pren mine, întru ascultarea
limbilor, cu cuvîntul și cu faptele. Întru putearea seamnelor și ciudelor cu
putearea Duhului lui Dumnezău, cît den Erosalim și pren împregiur, pînă la
Illirica, am împlut Evangheliia lui Hristos. Şi așa m-am nevoit a propovedui
Evangheliia, nu unde s-au vestit Hristos, ca să nu zidesc spre temelie streină.
Ce cumu-i scris, cărora nu iaste vestit de El vedea-vor, și carii nu auziră vor
înțeleage. Pentru aceaia și oprit fuiu de multe ori să nu viiu cătră voi. Iară
acum, neavînd loc în ceaste țînuturi, ce avînd dor de a veni cătră voi de mulți
ani. Cînd voiu mearge în Ispaniia, voiu veni la voi, că am nădeajde trecînd pre
acolea, să văz pre voi și de voi să fiu petrecut acolo, să mă voiu sătura mainte
de voi de o parte. Iară acum mergu în Ierosalim, slujind sfinților
(Credincioșilor ce era în Ierosalim). Că plăcu Machedoniei și Ahaiei să facă
ceva culesătură cătră surumanii sfinți carii viețuescu în Ierosalim. Că plăcu-le
și deatori le sînt lor, că deaca fură însoțiți întru ceale sufletești ale lor,
limbile, deatori sînt și întru ceale trupești a sluji lor. Şi aceasta sfîrșind
și pecetluind lor rodul acesta pren voi, mearge-voiu de acolea în Ispaniia. Şi
știind că vin la voi, cu blagoslovenie plină a Evanghelii lui Hristos voiu veni.
Ce vă rog pre voi, fraților, pentru Domnul nostru Iisus Hristos și pentru
dragostea Duhului, să-mi fiți într-agiutoriu, cu rugăciunea pentru mine, cătră
Dumnezău. Ca să mă izbăvescu de ceia ce să potrivesc mie în Iudea și slujba mea
în Ierosalim să fie dragă sfinților. Și cu bucurie să viiu cătră voi, cu voia
lui Dumnezău și să mă stîmpăr cu voi împreună. Şi Dumnezău pacei fie cu voi
toți; Amin. Laudă pre Teva. Spune închinăciuni a mulți. Învață să să păzească de
ceia ce fac zminteale. Laud voao pre Teva, sora noastră, carea e slujnica
besearecii den Chengre. Să o priimiți pre ia întru Domnul, cum să cade
sfinților, și fiți agiutori ei, întru care lucru-i va fi lipsă ei de la voi, că
aceasta a mulți au dat sălașu, încă și mie. Spuneți închinăciune Prischilei și
Achilei, agiutorilor miei întru Iisus Hristos. Carii pentru sufletul mieu,
grumazii lor pusără, cărora nu numai eu sîngur dau har, ce și toate săboarăle
limbilor, și săborul casei lor. Spuneți închinăciuni Epenetei, iubitului mieu,
carele iaste pîrgă Ahaiei, întru Hristos. Spuneți închinăciuni Mariei, carea
mult s-au ustenit lîngă noi. Spuneți închinăciuni lui Andronic și lui Iunie,
fraților miei și soții miei în robie, carii-s de frunte întru apostoli, carii și
mainte de mine fură în Hristos. Spuneți închinăciune Ampliei, iubitul mieu în
Domnul. Spuneți închinăciune lui Urban, agiutoriul nostru în Hristos, și lui
Stahie, iubitului mieu. Spuneți închinăciune lui Apellei, ispititului în
Hristos; spuneți închinăciuni cărora sînt de la Aristovul. Spuneți închinăciune
lui Irodion, rudei meale; spuneți închinăciune cărora sînt den casa lui Narchis,
în Domnul. Spuneți închinăciune lui Trifeneei și Trifosei, carele s-au ustenit
în Domnul; spuneți închinăciune Persidei iubitei, carea mult să usteni în
Domnul. Spuneți închinăciune lui Ruf, alesul întru Domnul, și mumei lui și ai
meale. Spuneți închinăciune lui Asingrit, lui Flegont, lui Erma, lui Patrov, lui
Ermin și fraților cărora sânt cu ei. Spuneți închinăciune lui Filogon și lui
Iulie, lui Nirea și surorii lui și Olimpianei și a toți sfinții carii sînt cu
ei. Spuneți închinăciune unul la alt, cu sărutare sfîntă, închină-vă-să toate
besearecile (Săboarele) lui Hristos. Şi vă rog pre voi, fraților, păziți-vă de
ceia ce fac răzmirițe și zminteale împrotiva învățăturei întru carea voi v-ați
învățat, și vă feriți de ei. Că unii ca aceia, Domnului Iisus Hristos nu
slujescu, ce pîntecelui lor, carii, cu cuvinte cucearnice și cu blagoslovenii,
vor amegi inimile nevinovaților. Că a voastră ascultare cătră toți agiunse; ce
mă bucur de voi și aș voi să fiți înțelepți în bine și nevinovați în rău. Iară
Dumnezăul pacei să struncine pre Satana supt picioarele voastre, curund. Mila
Domnului nostru Iisus Hristos, cu voi; Amin. Închine-se voao Timoteiu,
agiutoriul mieu, și Luchie și Ison și Sosipatru, frățiile meale. Închinu-mă voao
eu, Tertie, carele am scris cartea aceasta întru Domnul. Închină-să voao Gaie,
gazda mea și a tot săborul. Închină-să voao Erast, deregătoriul orașului, și
Cuart fratele. Mila Domnului nostru Iisus Hristos cu voi toți, amin. Aceluia
carele vă poate pre voi întări, după Evangheliia mea și după propovedaniia lui
Iisus Hristos, den arătarea tainei ce era ascunsă den vreamea de veaci. Iară
acum s-au arătat prin scripturile prorocilor, den porunca Dumnezăului de veaci,
pren ascultarea credinței, tuturor păgînilor arătat, a unuia înțeleptului
Dumnezău, slava pren Iisus Hristos întru veaci; Amin. Sfîrșitul cărții ce-i
scrisă la rîmleani den Corint, pre Feben, slujnica besearicii den Sengreia.
PREADOSLOVIIA 1 LA CORINTEANI. Despre cartea la corinteani, de prima, trebuiaște
să știm 5 lucruri: Cine au scris acesta carte: Scriitoriul aceștii cărți iaste
Pavel apostol, vasul cel ales a lui Dumnezău, carele fu răpit pînă la al treilea
ceriu, unde au auzit cuvinte de-a nu le putea spune, cum mărturiseaște însuși,
într-aceasta carte, că au fost îndemnat de Duhul Sfînt; 1 corinteani, 7, stih
40, de unde să cunoaște că-i scrisă aceasta carte den îndemnătura Duhului Sfînt.
Pentr-aceaia această sfîntă carte iaste numărată între Scripturi sfinte. Cărora
fu scrisă? Scrisu-o-au corinteanilor. Corinteanii s-au chemat ahaiei. Ahaiia
iaste țînutul mai den sus și mai frumos a lui Peloponis, carele să chiamă acum
Morea, lîngă izmul grecesc, alături de Atica. În izmu au fost făcut Corintul,
între doao mări, între Egheion și Ioniom, pentr-aceaia s-au chemat a doao mări.
Era loc de neguțători mare și cu frîmseațe și cu bogăție multă și varecum era
înfrîmțeșat în bogătate și în frîmseațe, așa era vestit și în slăbiciune și în
multe fealiure de păcate. Era făcută în loc tare, între doao mări, pentr-aceaia
să zice că nu poate mearge fietecine în Corint. Fost-au și răsipită de Mummio,
împăratul Romei, pînă în pămînt, pentru că n-au priimit solii rîmleanilor cu
cinste. După aceia, iarăși o au prenoit Avgust împărat și s-au întemeiat ca și
mainte. Acolea au venit apostolul, den Atina, și pre Crisp și pre Sosten, mai
marii sinagoghei jidovești, îi întoarse la credința lui Hristos, lîngă carii să
adaosără și alți jidovi și păgîni, și așa Pavel învățînd între ei, în 18 luni,
întrămă săbor frumos, cumu-i scris în deanie cap 18, stih 10, cum să veade la
începătura cărții. Întemeiatu-s-au acolo săborul credincioșilor, într-acel oraș
rătăcit, nu numai den învățătura lui Pavel, ce mai vîrtos den mila lui Dumnezău,
că Pavel, neavînd nădeajde a-i înturna, gătiia-să să-i părăsească, iară
Dumnezău, în somnu, îl îndemnă și-i zise să nu să teamă, ce să înveațe cu
îndrăznire, că așia-i zise Domnul că "Mulți oameni am Eu într-acest oraș".
Pentru ce i s-au tîmplat a scrie această carte? Pentru doao lucruri: întîiu, că,
după eșitul lui, zminteale multe și păcate turburară săborul corinteanilor, de
carele înțelegînd de Clois, și neputînd el a mearge acolo de fățiș, scrise lor
această carte, întru carea-i îndeamnă să-și ție credința și să să ferească de
păcate. A doilea, l-au îndemnat să scrie cartea corinteanilor în carea-i
scrisease lui întîiu despre căsătoriți și despre jărtvă idolească, despre
daruri, despre prorocii, despre alămojne și despre alte multe cerea învățătură,
cum să veade în toată cartea sa. În ceastă carte scrie apostolul de multe: În
ceaste patru capete dentîiu, ceartă pre corinteani pentru osebitura ce era întru
ei, de să chiema unii petreani, alții pavleani, alții apoloneani, și-i îndeamnă
la uniciune și iară mărturiseaște de blîndeațele învățăturii lui, și certînd pre
apostoli înșălători, pentru cuvintele ceale deșarte, ce grăiia cu măestrie. În
5, 6, trei fealiuri de păcate ceartă: pentru că suferiia întru ei pre cel om
ce-și luase maștehă-sa, pre carele trebuiia să-l dea Satanii și să-l leapede den
săbor; și de ceia ce să trăgea la giudecata păgînilor, pentru neguțătorie,
carele nu să cuviniia creștinilor, despre carea-i învață cum vor face. După
aceaia conteneaște curviia și spurcăciunia carea nu era contenită. În 7, dă
răspuns despre cartea lor, în carea scrisease despre căsători, veade-să că
întrebase corinteanii, au cuvine-să corinteanilor a lua muiare? Au cade-să
căsătorilor să-și facă voia unul altuia, au să se ferească unul de alalt? Au mai
bine e a fi fără căsătorie? Au slobodu e a să despărți? Au slobodu e creștinului
în căsătorie a lăcui cu păgînă? Au poate ținea creștinul, care-i lăsată de
păgîn? Au mai bine-i a mărita featele, nu a le ținea nemăritate? După aceastea,
au slobodu e văduoilor a să însura a doa oară. În 8, 9, 10, ceartă pre ceia
carii, supt sloboziia creștinească, sînt partnici în jărtvele idolești, de carii
zice să să ferească. Arată în pilda sa încă de cealea ce-s slobode; încă să să
ferească în carele zmintescu cei slabi, cum s-au ferit și el, de n-au luat
plată, săveri că-i era slobod, pentru să nu hulească ceia ce îmblă împrotivă.
Arată a fi păcat mare a să amesteca în praznicele idolești, că să amesteca cu
idolii, ameastecă-să cu dracii, și a fi partnici la masa Domnului și la masa
idolească nu pot deodată. În 11, ceartă doao fealiuri de păcate: unul era despre
frîmseațea săborului, în carele greșiia muerile și bărbații, muerile rugîndu-să
cu capetele goale și prorocind în săbor, iară bărbații împrotivă, cu capetele
acoperite să ruga și prorociia, care lucru nu să cuveniia și era în aleanul
năravului. Altul, în cina Domnului, că fiind unii bogați, făcea den cina
Domnului ospăț pînă la beție, iară pre cei surumani îi obidiia și-i osebiia și-i
lăsa flămînzi. În 12, 13, 14, dă învățătură de alesătura darurelor sufletești și
arată, în pilda mădularilor trupești, că toate darurele trebuescu întoarse spre
întrămătura priiatinilor, arată darurele fără dragoste a fi nemică; conteneaște
muerile să nu înveațe în besearică. În 15, arată scularea morților și firea
trupurelor după sculare. În 16, îndeamnă-i să culeagă milostenie fraților, cu
pilda besearecii galateanilor și sfîrșaște cartea cu închinăciuni. În ce vreame
și unde e scrisă această carte? De vreame și de rînd, carea au scris mainte au
mai apoi. Adevărat nu să poate ști, pentru lipsa jitiilor, iară den faptele lui,
cumu-i scris la deanie, încă și dintr-alte scripturi, să veade că așa-s scrise
pre rînd. Dentîiu au scris la soloneani. A 2-a, iară la Solun, trimeasă den
Atina. A 3-a pun în rînd 1 Timoteiu, scrisă den Laodichiia Frighiei, la deanie
18, 23. După ce au mersu al doilea rînd în Ierosalim, și după ce au învățat în
trei ani în Ierosalim, a 4-a iaste aceasta întîiu la corinteani, scrisă mainte
de ce au trecut pren Machedoniia: 1 corinteani, 16, stih 5, 19 stih. În
sfîrșitul acelor trei ani, arată a fi scrisă în Efes pînă la Rosalii; după
nașterea lui Hristos, 64, în domniia lui Neron, al 9-lea an, în care an, venind
el cu milosteniia în Ierosalim, căzu în prinsoare. Cărțile grecești zic că-i
scrisă în Filipus, însă să mai creade că-i scrisă în Efes, și într-aceasta țîn
cu noi Hrisostom și Atanasie și Dionisie; despre aceastea am scris mai mult la
predosloviia rimleanilor. CARTEA 1 LUI PAVEL APOSTOL LA CORINTEANI. După bucurie
în carea ceartă leanea corinteanilor, den fălie îndeamnă-i la smerenie. Înfrînge
toată nebuniia lumii. Numai ce înalță de vestuirea morții lui Hristos. Pavel,
chemat apostol al lui Iisus Hristos den voia lui Dumnezău, și Sosten fratele.
Săborului lui Dumnezău, carele e în Corint, sfinților în Iisus Hristos,
sfinților chemați, cu toți carii chiamă numele Domnului nostru Iisus Hristos,
întru tot locul al lor și al nostru. Milă voao și pace de la Dumnezău Tatăl
nostru și de la Domnul nostru Iisus Hristos. Har dau Dumnezăului mieu, în toată
vreamea, pentru voi, derept mila lui Dumnezău carea e dată voao, în Iisus
Hristos. Că în toate v-ați îmbogățit în El, întru tot cuvîntul și întru toată
cunoștința. Cum s-au adevărat mărturiia lui Hristos întru voi. Așa să nu vă
lipsiți voi, nece într-unul de darure, așteptînd arătarea Domnului nostru Iisus
Hristos. Carele vă și întări pre voi pînă în sfîrșit, în nevinovăție, în zuoa
(La zuoa de giudecată) Domnului nostru Iisus Hristos. Dereptu e Dumnedzău, pren
carele sînteți chemați întru însoțiia Fiiului Lui, a lui Iisus Hristos Domnului
nostru. Ce vă rog pre voi, fraților, pentru numele Domnului nostru Iisus
Hristos, ca toți să grăiți un cuvînt și să nu fie întru voi usebire (Pritce), ce
să fiți toți cuprinși într-o minte și într-o înțeleagere. Că mi-au dat știre
mie, de voi, frații miei, de la aceia carii-s a lui Hlois, că sînt întru voi
prigoane. Iară zic aceasta că fietecarele de voi zice că "Eu sînt al lui Pavel",
"Iară eu, al lui Apollos", "Iară eu, al Chifei", "Iară eu al lui Hristos". Au
doară S-au împărțit Hristos? Au Pavel s-a răstignit pentru voi, au întru numele
lui Pavel v-ați botezat? Dau har lui Dumnezău nece pre unul de voi n-am botezat,
fără numai pre Crisp și pre Gaie. Că să nu zică cineva că în numele mieu am
botezat. Botezat-am derept aceaia și fămeaia Stefanei, iară de aici nu știu să
fiu botezat pre altul. Că nu m-au tremis pre mine Hristos să botez, ce să
vestesc Evangheliia, nu întru mîndriia cuvîntului, ca să nu fie îndeșartă crucea
lui Hristos. Că cuvîntul crucei celor peritori iaste nebunie, iară noao carii ne
mîntuim iaste putearea lui Dumnezău. Că scris iaste "Piiarde-voiu înțelepciunea
înțelepților și înțelesul înțelegătorilor voiu lăpăda". Unde-i înțeleptul?
Unde-i cărtulariul? Unde-i întrebătoriul veacului acestuia? Au nu nebuni
Dumnezău pre înțelepții lumii aceștiia? Că întru înțelepciunea lui Dumnezău, nu
cunoscu lumea cu înțelepciunea, pre Dumnezău, plăcu-I lui Dumnezău, cu nebuniia
propovedaniei să mîntuiască pre cei credincioși. Pentr-aceaia că și jidovii
sămnu ceru și grecii înțelepție caută. Iară noi propoveduim pre Hristos
răstignitul, jidovilor zminteală, iară grecilor nebunie. Iară chemaților,
jidovilor și grecilor, Hristos, putearea lui Dumnezău și înțelepțiia lui
Dumnezău. Că nebuniia lui Dumnezău mai înțeleaptă-i decît a oameni și
slăbiciunea lui Dumnezău mai puternică-i decît a oameni. Vedeți chiemarea
voastră, fraților, că nu prea mulți înțelepți trupeaște, nu mulți putearnici, nu
mulți boiari. Ce carele-s nebune în lume, alease Dumnezău, ca pre cei înțelepți
să rușineaze și ceale slabe ale lumii alease Dumnedzău ca să rușineaze pre ceale
tari. Şi ceale proaste a lumii și ceale nesocotite alease Dumnezău și cealea
carele nu sînt, ca să piarză pre cealea ce sînt. Ca să nu să laude nece un trup
înaintea lui Dumnezău. Iară voi sînteți dentru El, în Iisus Hristos, carele fu
noao înțelepție de la Dumnezău, și dereptate și sfinție și izbăvire. Cum iaste
scris "Cela ce să laudă, în Domnul să să laude". Propovedaniia sa o aduce în
pildă. De oameni lăpădată. Iară cu putearea lui Dumnezău întărită pren Duhul
Sfînt. Derept aceaia arată că nu stă în putearea trupească prepovedaniia
Evangheliei. Iară eu cînd am venit cătră voi, fraților, n-am venit cu cuventele
măiastre și înfrămțeșate, vestind voao mărturiia lui Dumnezău. Că n-am rînduit
nemică să știu întru voi, numai pre Iisus Hristos și pre Elu-L răstignit. Şi eu
am fost în slăbiciune și în frică și în tremur mare între voi. Şi cuvîntul mieu
și propovedaniia mea, nu între cuvinte amegitoare a înțelepciunii omenești, ce
întru arătarea duhului și a puterii. Cum credința voastră să nu stea den
mîndriia oamenilor, ce den putearea lui Dumnezău. Însă înțelepciune grăim întru
ce-i deplin, însă nu înțelepciunea ceștii lumi, nece a domnilor veacului
acestuia, carii-s peritori. Ce grăim înțelepciunea lui Dumnezău, întru taina cea
ascunsă. Carea nime den domnii veacului acestuia nu o înțelease, că să ară fi
înțeles n-ară fi răstignit pre Domnul slavei. Ce cumu-i scris "Carele ochiul
n-au văzut și ureachia n-au auzit și la inima omului n-au străbătut, carele au
gătit Dumnezău celor ce iubesc pre El". Iară noao Dumnezău ne-au arătat pren
Duhul său, că Duhul toate cearcă, încă și adîncurile lui Dumnezău. Că cine știe
den oameni cealea ce sînt în om, fără numai sufletul omului carele e în el? Așa
și acealea carele-s ale lui Dumnezău, nime nu le știe, fără numai Duhul lui
Dumnezău. Iară noi n-am luat duhul lumii, ce Duhul carele e de la Dumnezău, ca
să știm cealea ce sînt de la Dumnezău dăruite noao. Carile și grăim, nu cu
cuvinte pre carele învață mîndriia omenească, ce pre carele învață Duhul Sfînt,
sufleteștile cu ceale sufletești împreunîndu-le. Iară omul trupesc nu poate
cuprinde acealea carele sînt a Duhului lui Dumnezău, că lui i să par nebunie și
nu le poate înțeleage, căce sufleteaște să giudecă. Iară sufletescul toate le
giudecă, iară însuși, de nime nu să giudecă. Că cine poate înțeleage mintea
Domnului și cine învață pre El? Iară noi mintea lui Hristos o avem. Arată
învățătura smerenii sale. Arată cum să să cinstească învățătorii. Ce-i
deregătoriia învățătorilor și cum vor întrăma pre alții. Îndeamnă pre corinteani
să nu lase inimile lor să să spurce. Mîndriia trupului făloasă-i. Iară eu,
fraților, n-am putut grăi voao ca sufleteștilor, ce ca trupeștilor, ca coconilor
în Hristos. Cu lapte hrăniiu pre voi, nu cu bucate, ce încă nu puteați ce nece
acum încă puteți (a suferi). Că încă sînteți trupești, că fiind întru voi pizme
și prigoane și îndărătnicie, au nu sânteți trupești și după omenești îmblați?
Cînd zice cineva "Eu sînt a lui Pavel", și altul "Eu sînt al lui Apollos", au nu
sînteți trupești? Că cine iaste Pavel și cine e Apolos, (numai Chifa nu-i în
grecească) slugi pren carii ați crezut și fietecăruia cum Domnul i-au dat. Eu
sădiiu, Apolos udă, iară Dumnezău crescu. Pentru aceasta, nece cel ce sădeaște
iaste ceva, nece cel ce udă, ce Dumnezău cela ce dă creașteri. Că cela ce
sădeaște și cela ce udă unul sînt, și fietecarele lua-și-va plata sa, după
usteneala lui. Că ai lui Dumnezău lucrători sîntem, și a lui Dumnezău agonisită,
și a lui Dumnezău zidire. După darul lui Dumnezău, carele-i dat mie, ca un
zidariu înțelept, temeiul puș; iară altul zideaște spre el, iară să caute
fietecine cum va zidi. Că alt temeiu nime nu poate pune, fără cela ce-i pus,
carele iaste Iisus Hristos. Iară cine va zidi pre temeiul acesta, aur, argint,
pietri scumpe, leamne, fîn, trestie. Fiete a căruia lucrul va fi aiave, că-l va
arăta zuoa, că în foc să descoperi și al fietecăruia lucru, cumu-i a fi, focul
îl va ispiti. Şi al căruia lucru va rămînea ce-au zidit, plată va lua. Iară al
căruia lucru va arde, pagubă va păți, iară însuși să va mîntui, ce așa ca pren
foc. Au nu știți că voi sînteți beseareca lui Dumnezău și Duhul lui Dumnezău
viiază întru voi? Să va spurca cineva beseareca lui Dumnezău piiarde-l-va
Dumnezău, că beseareca lui Dumnezău sfîntă iaste, carea sînteți voi. Nime pre
sine să nu înșale. Să-i pare cuiva întru voi a fi înțelept în veacul acesta,
nebun să fie, ca să fie înțelept. Că înțelepciunea ceștii lumi, nebunie e
înaintea lui Dumnezău, că scris iaste "Prinde-va înțelepții întru mîndriia lor".
Şi iară "Domnul știe cugetele mîndrilor, că sînt deșarte". Pentru aceaia, nime
să nu să laude întru oameni, că toate ale voastre sînt. Săva Pavel, săva
Apollus, săva Chifa, săva lumea, săva viiața, săva moartea, săva carele sînt,
săva carele vor fi, toate ale voastre sînt. Iară voi, ai lui Hristos, iară
Hristos, a lui Dumnezău. Arată cum li să cuvine a fi apostolilor. Arată că
smereniia lui iaste mai de cinste decît de micșurarea. Arată cu pilda lui, că el
nece pentru lauda lui, nece pentru lăcomiia lui, au ustenit. La sfărșit, laudă
pre Timoteiu. Așa să socotească de noi omul, ca de slugile lui Hristos și
împărțitori tainelor lui Dumnezău. Iară aceasta să cuvine să fie între
împărțitori, ca să să afle întru tot credincios. Iară mie mi-i puțin să mă
giudec de voi, sau de o giudecată omenească, ce nece însumi pre mine nu mă
giudec. Că în nemică nu mă știu vinovat, ce încă nu m-am îndereptat pentru
aceasta, iară cine mă giudecă pre mine Domnul iaste. Pentru aceaia, mainte de
vreame nu giudecareți, pînă nu va veni Domnul, carele va și lumina ascunsele
întunearecelor și va arăta sfaturele inimilor și atuncea laudă-i va fi fietecui,
de la Dumnezău. Iară aceastea, fraților, am închipuit în mine și în Apollos,
pentru voi, ca den noi să vă învățați, să nu vă înmîndriți mai asupră de cumu-i
scris, ca să nu să înalțe unul pre altul împrotivă-i. Că cine te-au ales pre
tine, sau ce ai, care n-ai luat? Iară s-ai și luat, ce te lauzi, ca și n-ai fi
luat? Iată sătui sînteți, iată v-ați îmbogățit, fără de noi domniți. O, de-ați
domni, ca și noi, cu voi, să domnim. Pare-mi că Dumnezău pre noi apostolii cei
mai de-apoi ne-au dat ca nește rînduiți spre moarte, că minune fum lumii și
îngerilor și oamenilor. Noi, nebuni pentru Hristos; noi, slabi, iară voi, tari,
voi boiari, iară noi, fără cinste. Pînă în ceasul de acum și flămînzim și
însetoșăm și sîntem goli și pălmați și nu sîntem stătători. Şi ustenim, lucrînd
cu mînile noastre, blastămă-ne, iară noi grăimu-le bine, izgonindu-ne, noi
răbdăm și suferim. Huliți fiind, rugămu-ne; ca ștercii (Ca gunoiul ce-l mătură
den casă) fum lumii, și tuturor călcare pînă acum. Nu să vă rușinezu pre voi
scriu aceastea, ce vă îndemnu ca fii miei cei dragi. Că săva de-ați avea zeace
mii de dascali, întru Hristos însă părinți nu mulți aveți, că în Iisus Hristos,
pren Evanghelie, eu vă născuiu pre voi. Pentr-acea, vă rog pre voi, urmați după
mine. Pentr-aceaia, am trimes voao pre Timoteiu carele iaste fiiul mieu iubit și
credincios în Domnul, carele voao vă aduce aminte căile meale carele sînt întru
Hristos, și cum pretutindinea, în toate săboarăle, învăț. Iară cum n-aș fi viind
cătră voi, să înălțară unii. Ce voiu veni cătră voi curînd, să va vrea Dumnezău,
și voiu vedea, nu cuvintele acelora ce s-au înălțat, ce putearea. Că nu e în
cuvînt Împărățiia lui Dumnezău, ce întru puteare (Sufletească). Ce vă-i voia? Cu
toiag voiu veni la voi, au cu dragoste și cu duhul blîndeței? Ceartă pre
corinteani că suferiia pre cela ce luase pre maștehă-sa. Le arată că li să
cuveniia lor a să rușina pentru aceaia că să făliia în acel lucru. Pentru aceaia
porunceaște să-l leapede den săbor, cum acea vină să nu să sporească mai mult
între ei. Cu adevăr să aude întru voi curvie, și curvie ca aceaia carea nece în
păgîni nu să pomeneaște, ca să ia cineva muiarea tătîni-său. Şi voi v-ați
întrufit, iară mai vîrtos n-ați plîns, ca să să ia dentre voi carele face păcat
ca acesta. Cu adevăr, eu fiind departe cu trupul, iară cu sufletul aiave, iară
amu ca și aiave giudecaiu, cum, cine au făcut aceasta. În numele Domnului nostru
Iisus Hristos, adunîndu-vă voi și duhul mieu, cu putearea Domnului nostru Iisus
Hristos. A da pre unul ca acela Satanei, spre piiarderea trupului, ca sufletul
să să mîntuiască în zuoa Domnului Iisus. Nu e bună lauda voastră. Au nu știți că
puținel aluat toată frămîntătura dospeaște? Pentr-aceaia, curățiți aluatul cel
vechiu, ca să fiți frămîntătură noao, cumuși sînteți, fără aluat, că și paștile
noastre, pentru noi fu jărtvit Hristos. Derept aceaia, să sărbăm, nu cu aluatul
vechiu, nece cu aluatul răutății și al vicleșugului, ce fără aluat, în
frămîntătura curății și al adevărului. Scris-am voao în carte, să nu vă
mestecați cu curvarii. Ce nu cu de tot cu curvarii lumiei aceștiia sau cu
scumpii sau răpitorii sau idolnicii, că așa vă s-ară cădea den lume a eși. Iară
acum scriș voao să nu vă mestecați, să e cineva de să numeaște între voi frate,
curvariu, au scump, au slujitoriu la idoli, au blăstămătoriu, sau bețiv, au
răpitoriu, cu de-acește nice să mîncați. Că ce mi-e pre cei den afară a giudeca?
Au nu giudecați voi pre cei denlăuntru? Că pre cei den afară Dumnezău
giudeca-i-va; derept aceaia, luați pre cel rău dentre voiși. Ceartă pre ceia ce
să pîrăsc înaintea păgînilor, pre micșurarea Evanghelii. După aceaia, de
sloboziia curvii cu mare greutate îi conteneaște. Îndrăzneaște cineva dentru
voi, avînd lucru cu altul, a să giudeca la cei nederepți, și nu înaintea
sfinților? Au nu știți că sfinții vor giudeca lumea? Iară de să giudecă lumea
pren voi, nedestoinici sînteți giudecătorilor mici? Au nu știți că îngerii
încă-i vor giudeca, necum ceale lumești? Derept aceaia, de aveți pică pe ceale
lumești, carii nu-i iau în samă în săbor, pre aceștea îi puneți a giudeca?
Pentru să vă rușinați, zic voao așa. Nu iaste nece unul întru voi înțelept,
carele să poată giudeca între frații săi? Ce frate cu frate să pîraște, încă
înaintea necredincioșilor? Că iaca, cu de tot greșală iaste voao, că aveți pîră
între voi. Derept ce răbdați mai bine supărare? Derept ce nu pățiți mai bine
pagubă? Ce mai vîrtos voi faceți supărare și faceți pagubă încă, fraților. Au nu
știți, fraților, că nederepții Împărățiia lui Dumnezău nu o vor moșteni? Nu
rătăcireți: nece necurați, nece slujitorii de idoli, nece curvarii, nece
malachii (Ceia ce fac curvie, au cu mîna, au între coapse). Nece ceia ce fac
bărbat cu bărbat curvie. Nece furii, nece scumpii, nece bețivii, nece
blăstămătorii, nece răpitorii, Împărățiia lui Dumnezău nu o vor moșteni. Şi
așa-ți fost. Ce sînteți spălați, ce vă sfințit, ce vă îndereptat, întru numele
Domnului Iisus Hristos și în Duhul Dumnezăului nostru. Toate mi-s slobode mie,
ce nu-mi folosesc toate; toate mi-s slobode, iară eu supt biruita nemurui nu mă
dau. Bucatele a pîntecelui și pîntece a bucatelor (la rînduite), iară Dumnezău,
și acesta și acealea le va răsipi, iară trupul, nu curviei, ce Domnului, și
Domnul, trupului. Iară Dumnezău și pre Domnul sculă, și pre noi ne va scula cu
putearia Lui. Au nu știți că trupurile voastre sînt mădularele lui Hristos?
Derept aceaia, au luînd mădularele lui Hristos face-le-voiu mădulare curviei? Să
nu fie. Sau nu știți, cine să lipeaște de curvă, un trupu-i cu curva? Că zice
"Fi-vor amîndoi un trup". Iară cela ce se lipeaște de Domnul, un duhu-i cu El.
Fugiți de curvie, tot păcatul care face omul, afară de trup iaste, iară cela ce
curveaște, în trupul lui greșaște. Au nu știți că trupurele voastre besearecă-i
Duhului Sfînt carele e în voi, carele aveți de la Dumnezău și nu sînteți ai
voștri? Că în preț sînteți cumpărați. Derept aceaia, slăviți pre Dumnezău în
trupurile voastre și întru sufletele voastre, carele-s ale lui Dumnezău.
Învățați de căsătorie. Carea-i rînduită pentru să nu fie curvie. Şi căsătorii să
nu să desparță. Învață pre fietecarele să să agiungă cu soartea lui. Arată
pentru ce să rămînă în vergurie, ce să zice fără căsătorie. Şi cărora să cuvine
a să căsători. Iară de carele-mi scriset, bine e omului de muiare să nu să
atingă. Ce pentru curviia (Să nu fie), fietecarele muiarea lui să aibă și
fietecare muiare bărbat să aibă. Bărbatul muierii cu ce e deatoriu, să-i dea;
așijderea și muiarea bărbatului. Muiarea cu trupul ei nu biruiaște, ce bărbatul;
așijdere și bărbatul, cu trupul lui nu biruiaște, ce muiarea. Nu vă ferireți
unul den alalalt, fără numai dentr-o voe, pînă la o vreame, pînă veți fi
cuprinși întru post și întru rugăciune și iarăsă fiți împreună, ca să nu vă
ispitească pre voi Satana, pentru nerăbdarea voastră. Iară aceasta grăesc ca din
sfat, iară nu din poruncă. Că aș vrea toți oamenii să fie cumu-s și eu, ce
fietecarele are darul său, de la Dumnezău, unul așa, iară altul într-alt chip.
Grăesc, derept aceaia, necăsătoriților și văduoilor: bine ară fi lor să rămîe ca
și eu. Iară să nu să vor putea răbda, să să căsătorească, că mai bine iaste a să
căsători, decît să arză. Iară celora ce sînt în căsătorie poruncescu-le, nu eu,
ce Domnul, muiarea de bărbat să nu să desparță. Iară de să va despărți, să rămîe
nemăritată, sau să să împace cu bărbatul; și bărbatul pre muiare să nu o lase.
Iară altora eu grăesc, însă nu Domnul. Să are vrun frate muiare necredincioasă,
și ia va voi să viețuiască cu el, să nu o lase pre ia. Şi muiarea, de are bărbat
necredincios, și el îi va fi voia să lăcuiască cu ia, să nu-l lase pre el. Că să
sfințeaște bărbatul necredincios pentru muiarea credincioasă și să sfințeaște
muiarea necredincioasă, în bărbatul credincios, că de-ară fi aimintrea, feciorii
voștri necurați ară fi, iară acum sfinți sînt. Iară de să va despărți cel
necredincios, despărțit să fie: că-i supus slujbei fratele sau sora
într-aceastea, că pre pace chemă pre noi Dumnezău. Că ce știi, muiare? Au
spăsi-ți-vei bărbatul? Sau de unde știi, bărbatule, că-ți vei spăsi muiarea?
Însă fietecăruia, cum i-au împărțit Dumnezău, și fietecarele, cum l-au chemat
Domnul. așa să îmble, și cum în toate săboarăle învăț. Să-i cineva chemat, tăiat
împrejur? Să nu pohtească netăiare împregiur. În netăiare împregiur să-i chemat
cineva, să nu se tae împregiur. Tăiarea împregiur nemică iaste și netăiarea
împregiur nemică iaste, ce păzirea poruncelor lui Dumnezău. Fietecine, în ce
chemare e chemat, întru aceaia să petreacă. Slugă ești chemat? Nu gîndi, ce să
poți fii și slobod, mai bine trăiaște cu aceaia (Adecă cu slujbă). Că cela ce e
chemat în Domnul, slugă, slobodnic Domnului iaste; așijderea și cel chemat
slobod, slugă lui Hristos iaste. În preț sînteți cumpărați, nu fireți slugi
oamenilor. Fietecarele întru ce e chemat, fraților, întru aceaia să rămîie
înaintea lui Dumnezău. Iară de verguri, poruncă de la Domnul n-am, ce sfat dau,
cum am dobîndit milă de la Dumnezău să-i fiu credincios. Iară pare-mi aceasta a
fi bine, pentru lipsa carea iaste, că bine iaste omului a fi așa (În vergurie).
Legat ești muerii? Nu căuta despărțire. Dezlegatu-te-ai de muiare? Nu-ți căuta
muiare. Iară de te-ai însurat, n-ai greșit; și de s-au măritat vărgura, n-au
greșit, ce scîrbă vor avea aceștea în trup, iară eu voesc voao. Iară aceasta
zic, fraților, că vreamea scurtă iaste, așa cum cine au mueri, să fie ca și că
n-ară avea. Şi ceia ce plîng, cum n-are plînge, și cel ce să bucură, cum nu
s-ară bucura; și cei ce cumpără, cum n-ară birui. Şi cei ce trăesc cu ceastă
lume, cum n-ară trăi, că treace-va chipul lumii aceștiia. Vreare-aș să fiți voi
fără grijă; carele e fără căsătorie să grijaște de ale Domnului, cum să placă
Domnului. Iară cela ce e însurat gîndeaște-să de-ale lumii, cum să placă
mueriei. Că muiarea nemăritată și vărgura să gijaște de ale Domnului, ca să fie
sfîntă în trup și în suflet, iară carea e măritată, grijaște-să de-ale lumiei,
cum să placă bărbatului. Iară aceasta zic pentru al vostru folos, nu ca să puiu
voao cursă, ce cu cuviință și cu cinste să vă apropiiați de Domnul, fără
împiedecare. Iară cine-i va părea fără cuviință de fata lui, deaca-i trec
tinereațele și-i tribuiaște a fi așa: ce-i e voia facă, nu greșaște; mărită-se.
Iară cine stă vîrtos în inima lui, neavînd nevoe, și-și are în puteare voia sa,
și aceasta au orîndit întru inima lui să-și ție vergura sa, bine face. Derept
aceaia, cine o mărită bine face; iară cela ce nu o mărită mai bine face. Muiarea
legată iaste den leage, în cîtă vreame trăiaște bărbatul ei, iară deaca moare
bărbatul ei, slobodă iaste, după carele va vrea să să mărite, numai în Domnul.
Iară mai fericită iaste de va rămînea așa, după sfatul mieu, că îmi pare a avea
și eu Duhul lui Dumnezău. În cest cap și pînă la sfîrșitul al zeacelui cap,
ceartă să să ferească de ospeațele idolilor. Conteneaște să nu viiaze rău cu
sloboziia creștinească. Şi învață să înfrîneaze știința cu dragostea. Iară de
acealea ce-s jărtvele idolilor, știm că noi toți avem înțelegătură; iară
înțelegătura să făleaște, iară dragostea zideaște. Iară de i să pare cuiva a ști
ceva, încă acela nemică nu ști, cum s-ară cuveni a ști. Iară cine iubeaște pre
Dumnezău, acela cunoscutu-i de El. Iară de mîncările jărtvelor idolești, știm că
nemică nu iaste idolul în lume, și că nu e Dumnezău altul, fără numai unul. Că
săva că sînt carii să chiamă dumnezei, și în ceriu și pre pămînt (că mulți
dumnezei sînt și domni mulți). Iară noao unul Dumnezău, Tatăl, dentru carele-s
toate, și noi întru El, și unul Domnul Iisus Hristos, pentru carele-s toate, și
noi pentru El și un Duh Sfînt, pentru carele-s toate și noi întru El. Ce nu e
întru toți știință, că unii pînă acum cu știința idolului, ca și cum ară mînca
jărtva idoliască; și știința lor fiind slabă, spurcă-să. Iară mîncarea pre noi
nu ne face iubiți înaintea lui Dumnezău, că să vom mînca, încă nu vom fi mai
bogați, nece de nu vom mînca, încă nu vom fi mai surumani. Derept aceaia,
căutați să nu cumva sloboziia voastră să nu fie zminteală celor slabi. Că să te
va vedea cineva pre tine, carele ai știință, șăzînd în soborul idolilor, au nu
știința celui slab să va îndemna de jărtvele idolești a mînca? Şi va pieri acel
frate slab, cu înțelesul tău, pentru carele Hristos au murit. Iară greșind așa
în frați, și nerănind credința lor cea slabă, întru Hristos greșiți. Derept
aceaia, de va sminti mîncarea pre fratele mieu, nu voiu mînca carne neceodată,
ca să nu zmintesc pre fratele meu. Arată cum au trăit cu sloboziia lui, ce i-au
dat Dumnezău. De sinea-și s-au răbdat. Să nu zmintească pre cineva în ceale
lucruri carele-s slobode în ialeși. Arată viiața noastră că iaste ca și o cale
de-a alergarea ca și la un sămnu. Au nu sînt apostol? Au nu sînt slobod? Au n-am
văzut pre Iisus Hristos Domnul nostru? Au nu sînteți lucrul mieu, voi, în
Domnul? Să nu sînt altora apostol, iară voao, adevăr vă sînt. Că pecetea
apostolii meale voi sînteți, în Domnul. Răspunsul mieu la aceia carii mă cearcă
pre mine, aeasta iaste. Au doară nu avem puteare a mînca și a bea? Au nu avem
puteare pre o sor (Muerii îi zice soro, nu pentru frăția, ce pentru cinste
muerească) muiare a o purta, ca și alalții apostoli, și frații Domnului și
Chifa? Au eu însumi și Varnava, au n-avem puteare a nu lucra? Cine oșteaște
cîndva, cu leafa sa, cine sădeaște vie, și din rodul ei nu mănîncă? Sau cine
paște turmă și din laptele turmei nu mănîncă? Au doară după ale omului, aceasta
grăesc; nu și legea grăeaște aceastea? Că în leagea lui Moisi scrisu-i "Nu lega
gura boului ce trieră"; au de boi grijeaște Dumnezău? Au nu pentru noi zice
aceastea? Că pentru noi sînt scrise, că cine ară, ară supt nădeajde, și cine
trieră, supt nădeajde, rodul ei să-l ia. Să am sămănat noi voao sufleteștile, au
mare lucru e de vom secera noi ale voastre trupeștile? De-s alții părtași
puterii voastre, cu cît mai vîrtos noi? Ce n-am trăit cu putearea aceasta, ce
toate le răbdăm, ca să nu facem zminteală Evanghelii lui Hristos. Au nu știți că
ceaia ce slujescu la jărtfe, den jărtfe să să hrănească? Și carii slujescu la
oltariu, de la oltariu au parte? Așa și Domnul au rînduit acelora ce
propoveduesc Evangheliia, den Evanghelie să să hrănească. Iară eu nece în una
din aceastea n-am trăit și n-am scris aceastea ca să fie mie așa, că mai bine
mi-e a muri, decît lauda mea cineva să o deșarte. Că de voiu propovedui, nu-mi
iaste mie laudă, că lipsa mă sileaște, ce vai mie, de nu voiu propovedui. De
voiu face aceasta de voe, plată am, iară să voiu, fără de voe, vistiernicie mi-e
dată. Dară ce plată am? Aceasta cînd voiu propovedui, fără plată, să spuiu
Evangheliia lui Hristos, ca să nu viez rău cu sloboziia mea în Evanghelie. Că
săva sînt slobod de toate, încă tuturor m-am făcut slugă să dobîndescu pre
mulți. Şi jidovilor, jidov, ca pre jidovi să dobîndesc, celora ce-s supt leage,
cum aș fi fost supt leage, ca pre cei de supt leage să-i dobîndesc. Celor fără
de leage, cum aș fi fără de leage, (iară nu-s fără de leage lui Dumnedzău, ce
supt leagea lui Hristos) ca să dobândesc pre cei fără leage. Fuiu, celor slabi,
slabu, ca pre cei slabi să-i dobîndesc, tuturor fuiu de toate, ca să spăsescu
pre toți. Iară aceasta fac pentru Evangheliia, ca părtaș ei să fiu. Au nu știți
că cei care aleargă la halcă că toți aleargă, iară unul ia dobânda? Așia
alergați, ca să o dobândiți. (Halca iaste, de pun vrun lucru scump într-un loc,
deci aleargă, carele soseaște mai curînd, ia dobînda). Că tot cela ce să
sileaște, de toate să opreaște, iară aceia pentru să ia stemă putrezitoare, iară
noi, neputrezitoare. Iară eu așa alerg, nu fără adevăr, așa boinicesc, ca să nu
împung în senin. Iară eu, trupul mieu îl înfrîngu și-l supuiu supt robie, să nu
cumva, propoveduind altora, însumi să fiu netreabnic. Deaca nu voi Dumnezău
jidovilor, nece acelora nu le va voi, celora ce le samănă lor. Seamnele den
afară a milei Lui. Derept aceaia nu pot fi părtași measei dracilor, carii iau
cina Domnului. Şi carii în lucrure slobodnice nu bagă în samă ale priiatenului.
Că nu voiu să nu știți voi, fraților, că părinții noștri toți supt cel nuor
fură, și toți pre mare trecură. Şi toți întru Moisi să botezară, în nuor și în
mare. Şi toți aceaiași mîncare sufletească mîncară. Şi aceaiași beutură
sufletească beură, că bea den cea piiatră sufletească, carea mergea după ei,
iară piatra aceaia era Hristos. (Nu mergea piatra, ce apa ce cursease, după ei,
den piatră). Şi a mulți de ei nu le vru bine Dumnedzău, că periră în pustie.
Iară aceastea pilde noao fură, ca să nu pohtim lucruri reale, cum pohtiră aceia.
Neci să fiți slujitori la idoli, cum era unii dentr-înși, cumu-i scris, "Şăzură
oamenii a mînca și a bea, și să sculară, să se gioace". Nece să curvim, cum unii
dentru ei curviră, și căzură într-o zi, doaozeci și trei de mie. Nece să ispitim
pre Hristos, cum unii dentr-înși ispitiră, și de șerpi periră. Nece murguiți,
cum unii dentr-înșii murguiră, și periră de pustietoriu. Iară acestea toate, în
pilde era lor, iară scrise-s spre învățătura noastră, spre carii sfîrșăniile
veacilor veniră. Derept aceaia, cui i să pare că stă, caute să nu cază.
Năpăstuire pre voi nu v-au agiunsu, fără numai omenească; dereptu e Dumnezău,
carele nu lasă să vă ispitească asupră de puteare, și cu ispita depreună da-va
și izbăvire, ca să o puteți suferi. Derept aceaia, dragii miei, fugiți de idoli.
Că înțelepților grăescu, giudecați voi ce grăesc. Păharul blagoslovenii, carele
urăm (Blagoslovim), au nu ni e împreunare trupului lui Hristos? Pîinea carea
frîngem, au nu iaste împreunare trupului lui? Că una-i pîine, un trup suntem
mulți, că toți dentr-o pîine gustăm. Vedeți pre Israil trupescu; au nu ceia ce
mănîncă jărtvele sînt părtași la oltariu? Dară ce voiu zice? Au idolul iaste
ceva? Au ce e jărtvit idolului iaste ceva? Ce zic că păgînii ce jărtvescu,
dracului jărtvescu, iară nu lui Dumnezău, iară nu voiu să fiți voi partnici
dracilor. Nu puteți bea păharul Domnului și păharul dracilor, nu puteați measei
Domnului părtași să fiți și measei dracilor. Au învita-vom pre Dumnedzău spre
mînie? Au mai tari de El sîntem? Toate mi-s slobode, ce nu-mi toate folosesc,
toate mi-s slobode, ce nu toate-mi zedesc. Nime al lui să nu caute, ce fietecine
carele-s a altuia. Tot ce să vinde în meserniță, mîncați, nemică întrebîndu-vă
pentru știința. Că a Domnului e pămîntul și plinul lui. Iară să chiamă pre voi
cineva den necredincioși și veți să meargeți, tot ce vă vor pune vouă înainte,
mâncați, nemică întrebându-vă pentru știință. Iară să va zice voao cineva,
"Aceasta e jărtvit idolilor", nu mîncareți, pentru acela carele v-au spus, și
pentru știință, că a Domnului iaste pămîntul și plinul lui. Iară știința zic, nu
a ta, ce a altuia, că derept ce sloboziia mea să va giudeca de știința altuia?
Deaca mănînc eu den milă, derept ce mă hulesc de carele eu dau har? Derept
aceaia, au mîncați, au beați, sau varece faceți, toate întru slava lui Dumnezău
faceți. Fiți fără zminteală, și jidovilor, și grecilor, și săborului lui
Dumnezău. Cum și eu, în toate tuturor le voesc, nu căutînd dobînda mea, ce a
mulți, ca să să mîntuiască. Samnă pre corinteani că, în săborul sfînt, să ruga
bărbații cu capetele acoperite. Iară muerile cu capetele descoperite. Carea nu
să cuveniia. Şi mesteca ospățul dinafară cu cina Domnului. Pentr-aceaia arăta
rânduiala cinei, cum o au rînduit Hristos. Îmblați în urma mea, cum și eu în a
lui Hristos. Iară laud pre voi, fraților, că de toate de ale meale v-ați
pomenit, și cum am dat voao rînduialele meale țineți. Iară voiu să știți voi, că
a tot bărbatul, cap îi iaste Hristos, iară capul muerii iaste bărbatul, iară
capul lui Hristos iaste Dumnezău. Tot bărbatul rugîndu-să sau prorocind, cu
capul acoperit, grozăveaște capul lui. Toată muiarea rugîndu-să au prorocind, cu
capul dezvălit, grozăveaște capul ei, că una iaste ca și cum ară fi tunsă. Că de
nu să învăleaște muiarea, să să tunză, iară să-i grozav muerii să să tunză sau
să să rază, să să învălească. Că bărbatului nu i să cuvine să-și coapere capul,
chipul și slava lui Dumnezău fiind, iară muiarea slava bărbatului iaste. Că nu
iaste bărbatul den muiare, ce muiarea den bărbat. Căce nu-i făcut bărbatul
pentru muiare, ce muiarea pentru bărbat. Derept aceasta trebuiaște muiarea să
aibă puteare în cap, pentru îngerii. Însă nece bărbatul fără muiare, nece
muiarea fără bărbat, în Domnul. Că cumu-i muiarea den bărbat, așa și bărbatul
pentru muiare, iară toate-s de la Dumnezău. Întru voi înșivă giudecați, au nu-i
stă grozav muerii dezvălită, să să roage lui Dumnezău? Au nu și firea învață pre
voi, că bărbatul de-și lasă părul să crească, necuviință-i iaste lui. Iară
muiarea de-și lasă părul, cuvine-să ei, că părul îi dat ei în loc de
învălitoare. Iară de să veade cineva prigonitoriu, noi obiceaiu ca acesta
n-avem, nece săboarele lui Dumnezău. Iară aceasta poruncesc, nu laud, că nu spre
bine, ce spre mai rău, vă adunați. Că întîiu cînd vă adunați voi în săbor, auz
între voi sfade fiind și o parte crez. Că trebuiaște și eresuri să fie întru
voi, ca cei ispitiți să fie arătați întru voi. Pentr-aceaia, cînd vă adunați
împreună, nu iaste a mînca cina Domnului. Că fietecine mănîncă mainte cina lui,
și unul e flămînd, iară altul e beat. Au doară n-aveți case să mîncați și să
beați? Sau de săborul lui Dumnezău vă scîrbiți, și rușinați pre ceia ce n-au? Ce
voiu zice voao? Laud pre voi? E! în ceasta nu vă laud. Că eu luaiu de la Domnul
Iisus, carea am și dat voao; în noaptea în carea fu vîndut, luo pîine. Şi, dînd
har, frîmse și zise: "Luați, mîncați, acesta iaste trupul Mieu, carele să frînge
pentru voi, aceasta faceți în pomeana Mea". Așijderea și păharul, după ce cină,
zicînd: "Acesta păhar leagea cea noao iaste, în sîngele Mieu; aceasta faceți în
pomeana Mea". Că vare de câte ori veți mînca pîinea aceasta și veți bea păharul
acesta, moartea Domnului vestiți, pînă va veni. Pentr-aceaia varecine va mînca
pîinea aceasta sau va bea păharul Domnului, nedestoinic; vinovat va fi trupului
și sîngelui Domnului. Iară să să ispitească omul pre sine, și așa den pîinea
aceaia să mănînce și din păhar să bea. Că cela ce mănîncă și bea nedestoinic,
osîndă șie mănîncă și bea, nealegînd trupul Domnului. Derept aceaia, sînt întru
voi mulți slabi și beteagi, și au adurmit (Au murit) mulți. Că de ne-am giudeca
pre noi, pre noiși, nu ne-am osîndi. Iară cînd ne giudecăm, de la Domnul ne
învățăm, ca să nu ne osîndim cu lumea. Derept aceaia, frații miei, cînd vă
adunați să mîncați, unul pre alalt așteptați. Iară de flămînzeaște cineva, acasă
să mănînce, ca să nu vă adunați la osîndă. Iară altele, cînd voiu veni, voiu
tocmi. De sfada dentre ei de la trufie să-i tragă, și zice că pentr-aceaia să
dau darurele sufletești. Cum cu acealea să ne împreunăm, să fim un trup al lui
Hristos. Cumu-s și mădularele omului toate un trup. Iară de darurele sufletești,
fraților, nu voiu să nu știți voi. Ştiți că voi ați fost păgîni, carii cătră
idolii cei muți, cum v-au vrut răpi, vă duceați. Derept aceaia, în știre fac
voao, că nime grăind în Duhul lui Dumnezău, nu va zice anatema pre Iisus și nime
nu poate zice pre Iisus Domnul, fără numai pre Duhul Sfînt. Iară usebituri sînt
în daruri, iară Duhul e același. Şi osebituri sînt în slujbe, iară același
Domnu. Şi usebituri sînt în lucruri, și tot același Dumnezău carele face toate
între toți. Şi fietecăruia să dă arătarea Duhului, spre folos. Că iată, unuia să
dă pren Duhul cuvîntul mîndrii, iară altuia, cuvîntul înțeleagerei,
pentr-același Duh. Iară altuia, credința pentr-același Duh, altuia, darul de
vindecare pentr-același Duh, altuia, putearea faptelor, iară altuia, prorocia,
altuia, usebirea duhurelor. Altuia, în multe limbi a ști și altuia, răspunderea
limbilor. Iară toate aceastea le lucrează unul, același Duh, împărțind
fietecăruia, cumu-i voia. Că cumu e trupul unul, și mădulări are multe, iară
toate mădularele trupului, săva că-s multe, un trup sînt, așa și Hristos. Că
într-un Duh, noi toți într-un trup, ne-am botezat; vare jidovi, vare grecii,
vare slugile, vare slobozii, și toți într-un Duh ne-am adăpat. Că trupul nu
iaste o mădulare, ce-s multe. Să va zice piciorul, că nu sînt mînă, nu sînt den
trup, derept aceaia au nu e den trup? Şi să va zice ureachea că nu sînt ochiu,
nu sînt den trup, au derept aceasta nu e den trup? Să ară fi tot trupul ochiu,
unde-i auzitul? Şi să-i tot auzit, unde-i mirosirea? Iară acum puse Dumnezău
mădularele cîte unul în trup, cum vru. Că de-au vrut fi toate o mădulare, unde
ară fi trupul? Iară acum multe mădulări sînt, iară trupul e unul. Nu poate zice
ochiul, mîinei "Nu-mi ești de treabă", sau iară capul, picioarelor, "Nu-mi
sînteți de treabă". Ce mai vîrtos, care mădulări ale trupului să văd mai slabe a
fi, mai de treabă sînt. Şi carele ne pare a fi mai fără cinste trupului, acealea
mai cinstim, și ceale mai necinstite ale noastre, mai mare cinste au. Că ceale
cinstite în noi, acealea nu sînt lipsite fără cinste, ce Dumnezău așa-au tocmit
trupul, cum carele nu avea cinste, mai multă să-i dea. Ca să nu fie împărțitură
în trup, ce mădularile să să grijască înseși, una pentru alta. Şi de pate un
mădulariu, pat toate mădularile depreună; iară de să cinsteaște un mădulariu,
bucură-să cu el toate mădulările. Iară voi sînteți trupul lui Hristos, și
mădulare den parte-I. Iară pre unii puse Dumnezău în besearecă, întîiu pre
apostoli, după aceaia prorocii, a treia învățătorii; după aceaia puterile, după
aceaia darurile vindecărilor, agiutările, îndereptăturile, în limbi a ști. Au
toți-s apostoli? Au toți-s proroci? Au toți-s învățători? Au toți-s putearnici?
Au doară au toți darure de vindecare? Au doară toți grăesc în limbi? Au doară
toți răspund? Ce rîvniți darurele cele mai de folos, și încă cale mai cinstită
voiu arăta voao. Arată că nece un dar nu poate fi iubit înaintea lui Dumnezău
fără dragostea. Derept aceaia, laudă pre dragoste. Să aș grăi în limbile
oamenilor și ale îngerilor și dragoste n-aș avea, fire-aș ca o arame răsunătoare
și ca un chimvol (Chimvol, canon sau harfă cu strune) nerăsunînd. Şi să aș vrea
prorocie și să aș cunoaște toate tainele și toată înțelepciunea și să aș vrea
toată credința, cît să poci și munții muta, iară dragoste n-aș avea, nemică nu
sînt. Şi de aș împărți surumanilor toată avuțiia mea și să aș da trupul mieu
spre ardere, și dragoste n-aș avea, nece un folos nu mi-are fi. Dragostea
îndelung rabdă, dragostea miloasă-i, dragostea nu pizmeaște, dragostea nu
hicleneaște, nu să înalță. Nu face necuviință, nu caută carele sînt ale ei, nu
să mînie, nu cugetă rău. Nu să bucură de strîmbătate, ce să bucură de adevăr.
Toate sufere, toate creade, toate nădăjduiaște, toate rabdă. Dragostea neceodată
nu să obîrșiaște, iară prorociile să vor deșărta și limbile încă vor înceta și
înțelesătura să va sfîrși. Că denn parte înțeleagem și den parte prorocim. Iară
cînd va veni cel deplin, atuncea carea e den parte să va ștearge. Cînd eram
cocon, ca coconul grăiiam, ca coconul gîndiiam, ca coconul înțelegeam; iară
deaca fuiu bărbat lăsaiu ceale coconești. Că vedem acum ca prin oglindă și prin
cuvinte întunecate, iară atunce față fățiș; acum înțeleg den parte, iară atuncea
voiu cunoaște cumu-s și cunoscut. Iară acum rămîne credința, nădeajdea,
dragostea, aceste trei; iară mai mare den aceastea dragostea-i. Laudă darul
prorociei. Şi luînd pildă den glasurele cenghiilor sau surlelor, arată în ce
chip trebuiaște să tîlcui Scripturile sfinte cu folos. Şi împrotivă ceartă pre
aceia carii nu trăescu bine cu iale. Conteneaște muerile să nu înveațe în săbor.
Ţineți-vă de dragoste, rîvniți sufleteștile, iară mai vărtos ca să prorociți. Că
cela ce grăiaște în limbi, nu grăiaște oamenilor, ce lui Dumnezău, că nime nu
aude, iară cu duhul grăiaște tainele. Iară carele proroceaște, oamenilor
grăiaște zidire și îndemnătură și mîngîiare. Că cela ce grăiaște în limbi, pre
sine zideaște; iară cela ce proroceaște, săborul (Besearecei) zideaște.
Vreare-aș pre voi toți să grăiți în limbi, iară mai vîrtos să prorociți, că mai
marele e cel ce proroceaște decît cela ce grăiaște în limbi, poate că le va
tîlcui, ca să ia săborul zidire. Iară acum, fraților, de voiu veni la voi,
grăind în limbi, ce voiu folosi voao? Poate că voiu grăi voao în arătare, au în
știință, au în prorocie, au în învățătură? Că cum dau glas carele n-au
răsuflare, cumu-i fluera și lauta, de nu vor da uschitură în glas, cum vom
înțeleage ce cîntă cu fluera au cu lăuta? Că și trîmbița, de dă glas fără
înțeles, cine să va găti la războiul? Așa și voi, cu limba, să nu veți da cuvînt
cu înțeles, cum să va înțeleage ce grăiți? Că veți fi grăind în aer. Că de cîte
feliure de glasuri sînt în lume, și nece unul nu-i mut (Fără înțeles). Iară de
nu voiu ști putearea (Înțelesul) glasului, fi-voiu a cela ce-mi grăiaște prost
și cela ce-mi grăiaște mie fi-mi-va prost. Așa și voi, pentru ce sînteți
rîvnitori duhurelor, spre zidirea săborului, siliți ca într-aceaia să vă
sporiți. Pentr-aceaia, cine grăiaște în limbi, să să roage să-i dea și
înțelesul. Că de mă voiu ruga cu limba, cu duhul mieu să roagă, iară mintea mea
fără roadă iaste. Dară ce iaste: ruga-mă-voiu cu duhul, ruga-mă-voiu și cu
mintea; cînta-voiu cu duhul, cînta-voiu și cu mintea. După aceaia, de veri
blagoslovi (Ruga) cu sufletul în săbor, carele-i în locul mireanului, cum va
zice "amin", după blagosloveniia ta? Că nu ști ce grăești. Că tu bine dai laudă,
ce altul nu să zideaște. Mulțămescu Dumnezăului mieu, că mai vîrtos de voi de
toți, grăescu în limbi. Ce în besearecă voesc cinci cuvinte, cu înțeles, a grăi,
ca și pre alții să-i învăț, decît zeace mie de cuvinte într-altă limbă.
Fraților, nu fireți coconi cu înțelegătura, ce în răutate fiți coconi, iară cu
mintea, deplini fiți. În leage-i scris, că "Într-alte limbi și cu alte buze voiu
grăi oamenilor acestora; și nece așa nu vor asculta pre Mine", zice Domnul.
Derept aceaia, limbile în sămnu sînt nu credincioșilor, ce celor necredincioși;
iară prorociia nu e celor necredincioși, ce a credincioșilor. Că de să va aduna
săborul împreună, și toți vor grăi în limbi, și vor întra mireanii sau
necredincioșii, au nu vor zice că ați nebunit? Iară de prorocesc toți și va
întra vrun necredincios sau mirean, certa-să-va de toți și să va giudeca de
toți. Şi așa ascunsele inimiei lui arătate vor fi și așa căzînd cu fața, să va
închina lui Dumnezău, vestind că adevăr, Dumnezău în voi iaste. Deci ce iaste,
fraților? Cînd vă adunați, fietecarele de voi psalom are, învățătură are, limbă
are, arătare are, supunere are, iară toate spre zidire să fie. Să grăiaște
cineva în limbi, cîte doi sau mai mulți, cîte trei, și aceia pre rînd și unul să
răspunză. Iară să nu iaste răspunzătoriu, să tacă în besearecă, numai șie să-și
grăiască și lui Dumnezău. Proroci doi sau trei să grăiască, și alții să giudece.
Iară de să va arăta altuia ce șade, cela dentîiu să tacă. Că puteți, cîte unul,
toți proroci, ca toți să să înveațe și toți să să mîntuie. Şi duhul prorocilor
supus e prorocilor. Că Dumnezău nu e a netocmirilor, ce al pacei, cumu e întru
toate besearecile sfinților. Muerile voastre, în beseareci, să tacă, că nu e
îngăduită lor să grăiască, ce să să pleace, cum și leagea grăiaște. Iară de vor
să să înveațe de ceva, acasă întreabe pe bărbații lor, că nu să cuvine muerilor
să grăiască în besearecă. Au cuvîntul lui Dumnezău de la voi eși? Au numai la
voi au sosit? Să-i pare cuiva că-i proroc sau sufletesc, să cunoască carele
scriu voao, că-s poruncile Domnului. Iară cine nu înțeleage, fie neînțelease.
Derept aceaia, fraților, siliți să prorociți, și a grăi limbi nu oprireți. Iară
toate, cu cuviință și cu rînd fie. Carii-s mai tari să întărească pre cei slabi.
Cu pilda lui Hristos. Carea au slujit. Şi jidovilor. Şi grecilor dă oca, pentru
ce au scris această carte. Iară de știre dau voao, fraților, Evangheliia carea
v-am vestit voao, carea ați priimit, întru carea și stați. Şi pentru carea să o
veți ținea, cu ce cuvînt o am vestit, spăsi-vă-veți, poate că ați crezut în
deșărt. Că am dat voao dentîiu, carea am și luat: că Hristos au murit pentru
păcatele noastre, după Scripturi. Şi S-au îngropat, și S-au sculat a treia zi,
după Scripturi. Şi S-au arătat Chifei, de-acii celor doisprăzeace. După aceaia
S-au arătat a mai mulți de cinci sute de frați deodată, den carii mulți sînt
pînă acum, iară unii au și adurmit. După aceaia S-au arătat lui Iacov, de-acii
apostolilor tuturor. Iară mai apoi de toți, ca unui născut fără de vreame,
arătă-Să și mie. Că eu sînt mai micul apostolilor, carele nu-s destoinic a mă
chema apostol, pentru că am supărat săborul lui Dumnezău. Ce den mila lui
Dumnezău sînt ce sînt, și mila Lui carea e dată mie n-au fost în deșărtu, ce mai
mult de ei toți am lucrat, însă nu eu, ce mila lui Dumnezău, carele e cu mine.
Derept aceaia, și eu și ei, așa propoveduim și așa-ați crezut. Deaca Hristos să
propoveduiaște că S-au sculat den morți, dară cum zic unii dentru voi că sculare
morților nu iaste? Că deaca nu iaste sculare morților, nece Hristos nu S-au
sculat. Iară de nu S-au sculat Hristos, îndeșartă e propovedaniia noastră,
îndeșartă e credința noastră. Şi încă ne vom afla mărturisitori minciunoși lui
Dumnezău, c-am mărturisit despre Dumnezău, c-au sculat pre Hristos, pre carele
nu L-au sculat, deaca nu să vor scula morții. Că de nu să scoală morții, nece
Hristos nu S-au sculat. Iară să nu S-au sculat Hristos, îndeșartă e credința
voastră, și încă sînteți în păcatele voastre. Şi carii au adurmit în Hristos,
periră. Iară de nădăjduim numai în această lume în Hristos, mai nevolnici de
toți oamenii sîntem. Iară acum Hristos S-au sculat den morți, și pîrgă fu celor
adurmiți. Că pentru omu-i moartea, pentru omu-i și scularea morților. Că cum în
Adam toți mor, așa și întru Hristos, toți înviiază. Fietecine, în rîndul său:
întîiu Hristos, după aceaia, carii-s ai lui Hristos, întru venirea Lui. Iară
după aceaia, sfîrșăniia, cînd va dășărta toată biruința și toată putearea și
tăriia. Că i să cade Lui să împărățească, pînă când va pune toți pizmașii supt
picioarele Lui. Iară pizmașul mai de apoi, moartea, să va răsipi. Că toate le
puse supt picioarele Lui, iară cînd zice, toate-s puse supt El, aiave-i că
aceasta zice, fără Acela carele I-au pus Lui toate. Iară deaca să vor pleca Lui
toate, atuncea Însuși Fiiul Să va pleca Celuia ce I-au supus Lui toate, ca să
fie Dumnezău a toate întru toți. Că amintrea, ce fac carii să botează (Botezul
să zice spălarea trupului mort, adecă scăldarea deacă moare) pentru morții,
deaca nu să scoală morții nececum? Derept ce să și botează pentru morți? Dară
pentru ce pățim nevoe în tot ceasul? În toate zilele moriu, pentru slava
voastră, carea am în Hristos. Că după om, să mă luptaiu cu fierile în Efes, ce
folosu mi-e? Deaca morții nu să vor scula, să mîncăm și să bem, că mîine vom
muri. Să nu vă rătăciți! Năravele bune strică-le însoțitura rea. Trezviți-vă cu
dereptate, și nu greșireți, că unii nu cunosc pre Dumnezău. Spre înfruntare voao
grăescu. Iară de-are zice cineva, cum să vor scula morții? Cu ce trup vor veni?
Nebune, tu ce seameni, nu înviiază pînă nu va putredzi. Şi ce sameni, nu sameni
acel trup carele va eși, ce numai grăunțul gol, de ce se tîmplă, de grîu sau de
altceva. Iară Dumnezău dă lui trup cum au voit, și a fietecare sămînță, trupul
ei. Că nu-i tot trupul același trup, ce altulu e trupul oamenilor, iară altulu e
trupul dobitoacelor, altul al peștilor și altul al pasărilor. Şi sînt trupure
cerești și trupure pămîntești: ce alta e a cereștilor slavă și alta e a
pămînteștilor. Alta e slava soarelui și alta e slava luniei și alta e slava
stealelor, că steaoa de stea să usebeaște în strălucire. Așa va fi și învierea
morților, samănă-să întru putregiune, scoală-să întru neputredzire. Samănă-să
întru necinste, scoală-să întru slavă; samănă-să întru slăbiciune, scoală-să
întru puteare; samănă-să trupesc și să scoală trup sufletesc. Iaste trup
viețuitoriu și iaste trup sufletescu. Așa-i și scris, fu omul cel dentîiu Adam
viețuitoriu, iară cel de apoi Adam fu duh învietoriu. Ce sufletescu nu-i
dentîiu, ce viețuitoriul, după aceaia sufletescu. Omul cel dintîiu den pămînt,
pămîntesc, al doile om, Domnul, den ceriu. Cumu e cel de țărînă, așa sînt și cei
de țărînă, și în ce chipu-i cel den ceriu, într-acela chip sînt și cei cerești.
Şi cum am purtat chipul pămîntescului, așa și cerescului. Iară aceasta grăesc,
fraților, că trupul și sîngele Împărățiia lui Dumnezău nu vor putea moșteni,
nece va moșteni putregiunea în neputregiune. Iaca taină zic, că nu va adurmi
toți, iară toți ne vom schimba în degrabă și în clipeala ochiului, în
trîmbițarea de apoi. Că va suna trîmbita și morții să vor scula neputredzi și
noi ne vom schimba. Că să cade putredului acestuia să să îmbrace în neputredzire
și mortului acestuia să să îmbrace întru fără moarte. Iară cînd să va îmbrăca
putredul acesta, în neputredzire, și mortul acesta, întru fără moarte, atuncea
va fi cuvîntul ce-i scris: "Înghițită-i moartea pînă în biruință”. Unde ți-e,
moarte, biruirea? Unde ți-e, mormente, acul tău? Acul morții iaste păcatul, iară
putearea păcatului iaste leagea. Ce laud lui Dumnezău ce ne-au dat noao puteare,
pren Domnul nostru Iisus Hristos. Pentr-aceaia, frații miei dragi, fiți tari și
neclătiți, plinindu-vă întru lucrul Domnului pururea, știind că usteneala
voastră nu iaste deșartă în Domnul. Îndeamnă corinteanii să strîngă milostenie
fraților den Ierosalim; după aceaia laudă de pre Timoteiu. Şi îndemnîndu-i
frățeaște. După aceaia obîrșeaște cartea. Iară de milostenia carea e cătră
sfinții, cum am rînduit besearecilor Galatiei, așa și voi faceți. În toată zuoa
dentîiu a săptămînei, fietecarele de voi să pue la sine, strîngînd, carea e den
voe bună; să nu, cînd voiu veni, atuncea să să strîngă. Iară după ce voiu veni,
pre carii veți voi, aceia-i voiu trimeate cu cărți, să ducă milosteniia voastră
în Ierosalim. Iară de mi să va cuveni să merg și eu, cu mine vor mearge.
Veni-voiu la voi, cînd voiu treace pren Machedoniia (că pren Machedoniia mi-e a
treace). Iară la voi doară voiu mînea, au voiu erna, ca să mă petreaceți voi,
unde voiu mearge. Că nu voiu să văz acum pre voi, trecînd, ce am nădeajde cîtăva
vreame să fiu la voi, să va îngădui Domnul. Rămînea-voiu în Efes pînă la
Rusalii. Că mi să deșchise mie ușă mare și de folos, și pizmași mulți. Iară să
va veni Timoteiu, fără frică să fie la voi, că lucrul Domnului lucrează ca și
eu. Derept aceaia, nime pre el să nu-l țînă în nemică, ce-l petreaceți cu pace,
să fie cătră mine că-l aștept pre el, cu frații. Iară de fratele Apollos, mult
am rugat pre el ca să vie la voi cu frații, și nececum nu-i fu voia ca să vie
acum; ce va veni cînd va avea vreame cu prilej. Prevegheați, stați în credință;
îmbărbătați-vă, întăriți-vă. Toate ale voastre cu dragoste să vă fie. Şi rog pre
voi, fraților, știți fămeaia Stefanei, că-i pîrgă Ahaiei, și întru slujba
sfinților s-au rînduit pre eiși. Ca și voi să vă plecați unora ca acelora,
tuturora carii agiută și ustenesc. Bucuru-mă într-aceaia de venirea Ștefanei și
a lui Furtunat și a lui Ahaic; și lipsa voastră aceștea o împlură. Că preînnoi
sufletul mieu și al vostru; ce cunoașteți-i pre unii ca aceia. Închină-vă-să
săborul Asiei: închină-să voao, întru Domnul, mult, Achilla și Prischilla, cu
săborul carele-i în casa lor. Închină-să voao frații toți. Sărutați-vă unul cu
alt, cu sărutare sfîntă. Închinăciune cu mîna mea a lui Pavel. Cine nu va iubi
pre Domnul Iisus Hristos să fie blăstămat, maranata (Lăpădat de la Dumnezău în
veaci). Mila Domnului Iisus Hristos cu voi. Şi dragostea mea, cu voi toți, întru
Iisus Hristos; Amin. Această carte, 1 Corinteani iaste trimeasă den Filipus, pre
Ștefana și pre Fortunat și pre Ahaic și pre Timoteiu. PREADOSLOVIIA 2 LA
CORINTEANI. Pentru ce și derept ce au scris această carte, a doaoa la
corinteani. Scrisu-o-au împrotiva prorocilor minciunoși carii era întru
corinteani, că aceia toate cuvintele și faptele apostolului le întorcea spre
batgiocură și spre strîmbătate. Făgăduise apostolul corinteanilor că va mearge
la ei, și nu putu, pentru scîrba și pentru alte zminteale. Pentr-aceaia-i zicea
apostolii minciunoși că-i om nestătătoriu în cuvinte, carele făgăduiaște și nu
le împle. Şi în al cincile cap, poruncise să leapede pre cela ce-și luase pre
maștehă-sa și să-l dea Sataniei. Pentr-aceasta încă pizmașii lui zicea că-i om
măreț și nemilostiv, și-și caută laudă șie și întoarce leagea și face pre oameni
a fi trupești și alte multe, carele le înfrînge toate apostolul și-și arată
apostoliia sa împrotiva lor. Arată-și dragostea sa ce are cătră corinteani,
laudă-le pre Tit și pre alții; după aceastea îndeamnă pre corinteani să-și îmble
în deregătoriia lor; după aceaia aduce înainte laudele sale, săvai e fără de
voe, împrotiva prorocilor minciunoși, și pune chemătura sa și învățătura sa
împrotiva lor. Această carte are șase părți: 1-a parte, începătura, denn al
treile stih pînă la 8. A 2-a parte, mîntuiala lui, în carea arată nevinovățiia
sa împrotiva hulei pizmașilor săi, de la al 8-lea stih 1 cap, pînă la începătura
al 6se-lui cap. În a 3-a, îmdeamnă pre corinteani să să ție în deregătoriia lor,
ca omul creștin, în cap 6, 7, 8, 9. În a 4-a, mîntuiaște-să iarăși de unele hule
ale pizmașilor săi și aduce înainte laudele lui, în cap 10, 11 și în al 12-lea
cap pînă în stih 14. În a 5-a, le dă de știre de venirea lui la dînșii și în ce
chip, den stih 14 cap 12 pînă la 11, cap 13. A 6-a parte iaste sfîrșitul cărții,
de la stih 11 cap 13, pînă la sfîrșit. CARTEA 2 LUI PAVEL APOSTOL CĂTRĂ
CORINTEANI. Înceape de lauda scîrbelor lui. Spunînd ce au pățit în Asia. Şi cum
l-au izbăvit Dumnezău. Şi spune că nu cum ară fi om nestătătoriu în cuvînt n-au
venit la ei. Pavel, apostol al lui Iisus Hristos, den voia lui Dumnezău, și
Timoteiu fratele, săborului lui Dumnezău carele iaste în Corint, împreună cu
toți sfinții carii sînt în toată Ahaiia. Milă voao și pace de la Dumnezău, Tatăl
nostru, și de la Domnul Iisus Hristos. Blagoslovit Dumnezău Tatăl al Domnului
nostru Iisus Hristos, tatăl milelor și Dumnezăul a toată mîngîiarea. Carele
mîngîe pre noi în toată scîrba noastră, cum să putem și noi mîngîia pre carii
sînt întru toată scîrba, cu mîngîiarea cu carea ne mîngîe pre noi Dumnezău.
Pentr-aceaia, cum s-au înmulțit patimile lui Hristos întru noi, așa și pentru
Hristos să înmulțeaște mîngîiarea noastră. Derept aceaia, de ne supărăm, pentru
a voastră mîngîiare și spăsenie ne supărăm; sau să mîngîiare și ispăsenie
priimim, pentru a voastră mîngîiare priimim, carea va fi în voi, pentru răbdarea
supărărilor, carele și noi pățim. Şi nădeajdea noastră vîrtoasă e de voi. Ştiind
că voi cum sînteți soții supărărilor, așa veți fi și soții mîngîierii. Că nu vom
să nu știți voi, fraților, de scîrba noastră carea fu noao în Asia, că noi
asupră de putearea noastră eram îngreuiați, așa cît n-aveam nădeajde nece să mai
trăim noi. Atîta cît și întru noi sfătuisem că ni-e a muri, ca să nu ne
nădăjduim în noiși, ce în Dumnezău cela ce scoală morții. Carele dentr-atîta
perire ne-au răpit și ne-au izbăvit; întru carele și nădăjduim că iară ne va
izbăvi. Agiutorînd și voi pre noi, cu rugăciunea, că darul (Darul e rugăciunia)
de la feațe multe-i dat noao, ca pren mulți să să mulțemească pentru noi. Că
lauda noastră aceasta iaste, mărturiia științei noastre încă în blîndeațe și în
dereptatea lui Dumnezău, nu cu mîndrie trupească, ce cu mila lui Dumnezău, am
trăit în lume și mai mult întru voi. Că nu scriem voao altele, ce cealea carele
cetiți și înțeleageți, și am nădeajde că și pînă în sfîrșit veți înțeleage
aceastea. Cum ați și înțeles pre noi în varecît, că noi sîntem lauda voastră,
cum și voi a noastră, în zuoa Domnului Iisus. Şi cu această nădeajde, vruiu să
viu mainte la voi, ca să aveți a doao milă. Şi pentre voi a treace în
Machedoniia și iară den Machedoniia a veni la voi, și să mă petreaceți voi în
Iudea. Iară aceasta vrînd, au doară nu mi-am stătut în cuvînt? Carele isprăvesc,
trupeaște isprăvesc? Ca să fie la mine aceaia așa, și nu. Iară dereptu e
Dumnezău și ști cuvîntul nostru, că n-au fost la voi cuvîntul nostru așa, și nu.
Că fiiul lui Dumnezău, Iisus Hristos, carele e între voi de noi propoveduit,
pren mine și Siluan și Timoteiu n-au fost așa, și nu, ce aș-au fostîntru El. Că
au cîte-s făgăduitele lui Dumnezău, întru El sînt așa, și întru El amin, spre
slavă lui Dumnezău, pentru noi. Iară cine întăreaște pre noi cu voi întru
Hristos, și cine ne-au unsu pre noi, Dumnezău-i. Carele ne-au și sămnat pre noi
și deade arvuna (Zălogul) Duhului întru inimile noastre. Iară eu mărturisitoriu,
pre Dumnezău chem spre sufletul mieu, că eu pentr-aceaia n-am venit în Corint,
ca să cruț pre voi. Nu ca să domnim spre credința voastră, ce fiind agiutoriu
bucurii voastre, cu credință stați. Mîntuiaște-să că n-au putut veni. Pre cumpăt
îi dojăneaște. Şi arată că împreună cu ei să mîhneaște. Așa cît nu să poate
veseli fără numai cu ceia ce să veselesc. Pre curvariul pre carele poruncise
să-l dea Satanei. De să va pocăi, roagă-i să-i dea ertăciune. Pomeneaște de
meargerea lui în Machedoniia. Iară aceasta giudecaiu întru mineși, cu
întristare, să nu viu la voi. Că de voiu întrista eu pre voi, dară cine iaste să
mă veselească, numai cel întristat de mine? Şi scriș voao aceasta, ca nu, deaca
voiu veni să iau scîrbă de cealea ce mi să cădea a mă bucura, nădăjduindu -mă de
voi toți, că bucuriia mea, a voastră a tuturor iaste. Că den multă strînsoare și
întristare a inimii scriș voao, cu multe lacrăme, nu ca să vă mîhniți, ce
dragostea să cunoașteți carea am de îndestul cătră voi. Iară de m-au întristat
cineva, nu pre mine m-au întristat, ce numai cîtva ca să nu îngreuezu pre voi
pre toți. Că destulu e unuia ca acestuia certarea aceasta care e de la mulți.
Cît împrotivă e mai vărtos, să-i îngăduiți și să-l mîngîiați, ca nu cumva de mai
multă scîrbă, să fie înghițit, carele-i așa. Pentru aceaia rog pre voi, întăriți
cătră el dragostea. Că pentr-aceasta am și scris, ca să înțeleg ispita voastră,
au sînteți întru tot ascultători. Iară cui veți îngădui ceva, și eu îngăduesc,
că și eu ce am îngăduit, căruia am îngăduit, pentru voi am făcut, înaintea
feaței lui Hristos, ca să nu fim cuprinși de Satana. Că știm amegiturile lui.
Iară deaca veniiu în Troada a propovedui Evangheliia lui Hristos, să veri că-mi
era mie poarta deșchisă pre Dumnezău, nu avuiu răpaos sufletului mieu, neaflînd
eu pre Tit, fratele mieu. Ce luîndu-mi zua bună de la ei, eșiiu în Machedoniia.
Iară har fui lui Dumnezău, carele ne face în toată vreamea biruitori pren
Hristos, și miroseala cunoștinții Lui, pren noi, în tot locul o au arătat. Că
sîntem bună mirizma lui Hristos lui Dumnezău întru cei spăsiți și întru cei
periți. Acestora miroseala morției spre moarte, iară celora mirizma vieții spre
viiață; și la aceastea cine-i destoinic? Că nu sîntem ca alții mulți, carii
meastecă cuvîntul lui Dumnezău, ce-l grăim curat cumu-i de la Dumnezău, înaintea
lui Dumnezău, în Hristos grăim. Zice că destulă laudă are el. Pînă când vor
rămînea ei în credință. Arată că nu-i sluga slovei, ce a Duhului. Spune
usebitura legiei și a Evanghelii. Că strălucirea legiei mai vîrtos orbeaște
ochii, decîtu-i luminează. Iară lumina Evanghelii arată fața aiave a lui
Dumnezău. Înceapem iară pre noi a ne lăuda? Au lipsimu-ne ca unii fără cărți
lăudătoare la voi, au fără laudă de la voi? Cartea noastră voi sînteți, scrisă
în inimile noastre, știută și cetită de toți oamenii. Aiave iaste că voi sînteți
cartea lui Hristos, slujită de noi și scrisă nu cu cerneală, ce cu Duhul
Dumnezăului viu, nu cu table de pietri, ce în tablă de inimă trupească. Iară
nădeajde ca aceasta avem pren Hristos cătră Dumnezău. Nu că am fi destoinici a
cugeta ceva de noi, ca den noiși, ce destoiniciia noastră e de la Dumnezău.
Carele și feace pre noi a fi destoinici slugi Legii ceii noao, nu slovelor
(Slova, să zice Leagea), ce sufletului, că slova omoară, iară Duhul înviiază. Că
de fu slujba morții scrisă în piatră așa slăvită, cît nu putea fii lui Israil să
caute spre fața lui Moisi, pentru strălucirea feaței lui carea era trecătoare.
Cum nu mai vîrtos slăvită va fi slujba Duhului? Că de au fost slujba păgubirei
slăvită, cu mult mai vîrtos slujba dereptăției să va spori cu slavă. Că ce au
fost slăvit, încă n-au fost slăvit întru atîta cumu-i slava cea mai mare. Că de
au fost slăvit ce e pieitoriu, cu multu-i mai slăvit ce rămîne (în veaci). Iară
avînd nădeajde ca aceasta, cu multă cutezare să grăim. Şi nu ca Moisi, de-și
acoperiia fața lui, ca să nu o vază fii lui Israil, sfîrșăniia aceiia
(strălucirei) carea era trecătoare. Derept aceaia s-au mosorît mintea lor, că
pînă astăzi au rămas acoperemîntul nedescoperit în ceteniia legiei vechi, carele
să ia pentru Hristos. Ce pînă astăzi, cînd să ceteaște Moisi (Leagea),
acoperemîntu-i pus spre inima lor. Iară cînd să vor înturna la Domnul, lua-să-va
acoperemîntul. Iară Domnul duhu-i; și unde-i Duhul Domnului, acolo e sloboziia.
Iară noi toți, cu fața descoperită, slava Domnului previm ca într-o oglindă, în
același chip schimba-ne-vom den slavă în slavă ca den Duhul Domnului. Spune că
aș-au ustenit în propovedaniia Evangheliei, cît poate că vor fi orbiți de
Satana, care n-ară putea vedea strălucirea ei. Comoara Evanghelii o purtăm în
vas de pămînt. Supt multe scîrbe sîntem supuși. Cu pilda lui îi îndeamnă spre
tărie. Şi spre urâciunea ceștii lumi. Derept aceaia, avînd această slujbă, cum
am dobîndit milă, nu ne lenim. Ce-am lepădat ascunsele grozăvii, neîmblînd în
înșălăciune și nemestecînd cuvîntul lui Dumnezău, ce întru arătarea adevărului
ne lăudăm pre noiși. Iară să iaste acoperită Evangheliia noastră, celor pieitori
iaste acoperită. Cărora Dumnezăul ceștii lumi le-au orbit mințile
necredincioșilor, ca să nu strălucească lor lumina Evangheliei slavei lui
Hristos, carele iaste chipul lui Dumnezău. Că nu pre noi propoveduim, ce pre
Iisus Hristos că e Domnul; iară noi, slugile voastre pentru Iisus. Că Dumnezău
carele au zis den tunearec să strălucească lumina, El străluci în inimile
noastre, a darea lumina cunoștinței slavei lui Dumnezău, în fața lui Iisus
Hristos. Iară avem vistiiariul acesta în vase de lut, ca să fie mărirea puterii
lui Dumnezău, și nu de la noi. În toate pățim scîrbă, ce nu împresurîndu-ne,
îndoindu-ne, ce de tot nu ne lăsăm. Supărare pățim, ce întru ia nu sem lăsați,
oboară-ne, ce nu perim. În toată vreamea, omorîrea Domnului Iisus în trupurele
noastre să să arate. Că pururea noi ceia ce viem, spre moarte ne dăm, pentru
Iisus, ca și viiața lui Iisus să fie aiave trupului nostru muritoriu. Pentru
aceaia moartea în noi lucrează, iară viiața în voi. Iară că avem același duh al
credinței cumu e scris: "Crezuiu, pentr-aceaia grăiiu", și noi încă creadem,
pentru aceaia și grăim. Ştiind că Cela ce-au rădicat pre Domnul Iisus, și pre
noi pentru Iisus ne va rădica, și ne va pune cu voi. Că aceastea toate pentru
voi-s ca și mila aceaia bogată, pentru mulțemirea a mulți să să sporească spre
slava lui Dumnezău. Pentru aceaia, nu ne lenim, ce mai vîrtos de s-ară și răsipi
omul nostru cel de afară, iară cel denlăuntru să înnoiaște den zi în zi. Că
ușurime de pripă a supărărei noastre, a slavei înălțate foarte mare stătătoare
în vecie lucrează noao. Necăutînd noi cealea ce să văd, că ceale văzute sînt
trecătoare, iară ceale nevăzute-s de vecie. În acela lucru-i cuprinsu. De
adevărătura nădeajdei a ispăsenii pren credință. Nu să să trufească. Avînd pre
Dumnezău și săborul Lui, înaintea ochilor. Toate în nemică le socoteaște fără
înnoirea vieței lui Hristos. Că știm noi că, de să va sparge cortul casei
noastre pămîntesc, zidire de la Dumnezău vom avea casă de vecie, nefăcută cu
mîna, în ceriure. Că de aceasta suspinăm, jăluind să ne îmbrăcăm întru sălașul
nostru cel den ceriu. Că să ne vom îmbrăca, nu ne vom afla goli. Iară carii
sîntem în cest cort, suspinăm îngreuiați de carele nu vom să ne dezbrăcăm, ce pe
desupra să ne îmbrăcăm, ca muritoarea să fie înghițit de viiață. Iară carele au
făcut aceasta în noi, Dumnezău iaste, carele au și dat noao arvuna (Sau zălogul)
Duhului. Derept aceaia, încrezîndu-ne pururea și știind că sîntem nemearnici în
trup, departe sîntem de la Domnul. Că pren credință îmblăm, nu pentru vedeare.
Iară nădăjduim și mai bine voim să ne dezbrăcăm den trup și să meargem la Domnul
a viia. Pentru aceaia ne și nevoim, și în trup nemearnici fiind, și din trup
eșind, să plăcem Lui. Că tuturor noao ni să cade a ne arăta înaintea giudețului
lui Hristos, ca să priimească fiecine ce-au făcut în trup, au bine, au rău.
Ştiind derept aceaia frica Domnului, aducem oamenii la credință, iară lui
Dumnezău arătați fum, și nădăjduescu că științelor voastre încă vom fi aiave. Că
nu ne lăudăm pre noi iarăși cătră voi, ce prilej dăm voao a vă lăuda de noi, ca
să aveți ce zice împrotiva celora ce caută în față slavă, nu den inimă. Că să am
nebunit, lui Dumnezău am nebunit, iară să sîntem cu minte treazvă, voao sîntem.
Că cea dragoste a lui Hristos ne împresoară pre noi. Carii am rînduit aceasta,
că deaca muri unul pentru toți, iară toți am fost morți. Iară El pentru toți au
murit, ca ceia ce trăesc de-acii să nu viiaze șieși, ce Celuia ce-au murit
pentru ei și S-au sculat. Pentru aceaia noi de acum pre nime nu știm după trup;
iară de am și știut pre Hristos după trup, iară de acum nu-L știm. Derept
aceaia, carele e Hristos după trup, făptură de nou iaste; vechile trecură și
iată toate-s noao. Iară aceastea-s toate de la Dumnezău, carele ne împăcă pre
noi Şie, prin Hristos, și ne deade noao slujirea împăcăriei. Pentru că Dumnezău
era întru Hristos, lumea împăcîndu-Şi Şie, nepuind (Nemenind) lor greșalele lor,
și puse în noi acel cuvînt al împăcăriei. Derept aceaia, în numele lui Hristos
îmblăm în solie, cum v-are ruga Dumnezău pentru noi, rugămu-vă, în numele lui
Hristos, împăcați-vă cu Dumnezău. Că Cela ce nu știia păcatul, pentru noi păcat
Îl făcu pre El, ca să fim noi dereptatea lui Dumnezău întru El. Îndeamnă-i să
viiaze viață destoinică de Hristos. Să nu să pleace în scîrbe. Nece cu slavă să
să mărească. Necurățiile să le depărteaze. Că sînt besearecile a viului
Dumnezău. Iară agiutorindu-ne, îndemnîndu-vă să nu luați mila lui Dumnezău în
deșărt. Că zice "În vreame de treabă, ascultatu-te-am și în zuoa spăsenii,
agiutatu-țe-am; iaca acumu-i vreame de prilej, iată acum zuoa spăsenii". Nemurui
nedînd nece o zminteală, ca să nu să hulească slujba noastră. Ce în toate să ne
purtăm ca slugile lui Dumnezău, în răbdare multă, în scîrbe, în lipse, în
împresurări. În bătăi, în temnițe, în răzmirițe, în usteneale, în prevegheri, în
posturi. În curăție, în știință, în blîndeațe, în milostivnicie, în Duhul Sfînt,
în dragoste nefățarnică. În cuvîntul adevărat, în putearea lui Dumnezău, în
armele dereptății de-a dereapta și de-a stânga. Pren slavă și micșurare, pren
sudalme și laude, ca pren înșălătorii, însă derepții. Ca nește necunoscuți, însă
cunoscuți, ca nește omorîți, și iată viem, ca nește bătuți, ce nu omorîți. Ca
nește întristați, iară pururea bucurîndu-ne, ca nește surumani, ce pre mulți
îmbogățind, ca nemică avînd și toate biruindu-le. Gura noastră-i deșchisă cătră
voi, corinteani, inima noastră desfătată-i. Nu lăcuiți în noi strimteală, ce voi
sînteți strîmți înlăuntrurile voastre. Iară avînd același dar, ca fiilor grăesc,
desfătați-vă și voi. Nu vă îngiugareți în giug neaseamenea cu cei necredincioși,
că ce însoțire are dereptatea cu strîmbătatea? Sau ce împreunare are lumina cu
întunearecul? Sau ce meastec are Hristos cu Velial? Sau ce parte are
credinciosul cu necredincioșii? Sau ce însoțire are beseareca lui Dumnezău cu
idoli? Că voi sînteți besearica Dumnezăului viu, cum au zis Dumnezău că "Mă voiu
sălășui întru ei și voiu îmbla și voiu fi lor Dumnezău și ei vor fi oamenii
Miei". Pentru aceaia "Eșiți dentre ei și vă usebiți, zice Domnul, și de necurat
nu vă atingereți, și Eu voiu priimi pre voi." Şi "voiu fi voao în loc de
părinte, și voi veți fi Mie în loc de feciori și de feate", zice Domnul
Atotputearnicul. Să nu spae inimile ceale slabe. Arată-le că toate le-au spus.
Den dragostea ce au avut cătră ei. Pentr-aceea nu-i pare rău că i-au întristat
pre ei. Şi i-au adus pre ei la pocăință, pentru păcatele lor. Derept aceaia,
avînd aceastea făgăduințe, dragilor, să ne curățim de toate spurcăciunile
trupului și ale sufletului, isprăvind sfințirea în frica lui Dumnezău.
Priimiți-ne: pre nime n-am obidit, pre nime n-am amăgit, pre nime n-am asuprit.
Nu spre osînda voastră grăesc, că v-am zis mainte, că în inimile noastre
sînteți, a muri depreună și a viia. Multă îndrăznire am cătră voi, multă laudă
mi-e pentru voi; împluiu-mă de mîngîiare, destuliiu-mă cu bucurie, în toată
scîrba noastră. Că viind noi în Machedoniia, nece un răspuns n-au avut trupul
nostru, ce toată scîrba au pățit, denafară răzmirițe, denlăuntru cutremuri. Ce
carele mîngîe pre cei plecați, mîngîiat-au și pre noi Dumnedzău, cu venirea lui
Tit. Nu numai cu venirea lui, ce și cu mîngîiarea carea au priimit el de la voi,
spuind noao pohta noastră, plînsul vostru, rîvna voastră pentru mine, așa cît
mai vîrtos mă bucuraiu. Că de v-am și întristat pre voi, cu cartea mea, nu mă
căesc, să m-am și căit, că văz că aceaia carte, pînă la o vreame, v-au întristat
pre voi. Acum mă bucur, nu căce fuset întristați, ce căce vă întristat la
pocaianie, că ați fost întristați dumnezeiaște, că întru nemică să nu vă
păgubiți de la noi. Că întristarea carea e dumnezeiască face pocăință spre
spăsenie stătătoare, iară întristarea lumească moarte face. Că iaca aceasta că
v-ați întristat dumnezăiaște, cîtă grijă mare au făcut în voi. Încă mîntuință,
încă mînie, încă frică, încă pohtă mare, încă rîvne, încă izbînde. Întru toate
v-ați arătat că sînteți curați într-acest lucru. Iară deși scriș voao, nu pentru
acela ce v-au făcut obidă, nece pentru cel obidit, ce pentru ca să să arate
întru voi nevoința noastră carea e pentru voi naintea lui Dumnezău. Derept
aceasta, ne mîngîem de mîngîiarea voastră, iară cu mult mai vîrtos ne-am bucurat
de bucuria lui Tit, că s-au veselit sufletul lui de voi toți. Şi de ce m-am
lăudat de el la voi, nu m-am rușinat, ce cum toate pre adevăr am grăit voao, așa
și lauda noastră, ce-au fost la Tit, adevărată au fost. Şi denlăuntrele lui mai
cu asupră sînt cătră voi, aducîndu-și aminte de ascultarea voastră a tuturor,
cum cu frică și cu cutremur ați primit pre el. Derept aceaia, mă bucur că în
toate mă crez între voi. Îndeamnă pre corinteani cu pilda machedoneanilor. Şi a
lui Hristos. Să fie darnici sfinților. Pre Tit și pre alt frate, pentr-acest
lucru au trimes la ei. Facem în știre voao, fraților, mila lui Dumnezău carea e
dată săborălor Machedoniei. Că în multă ispită de scîrbă mare, bucuria lor au
fost, și mare surumăniia lor să spori în bogățiia bunătăției lor. Că după
putearea lor (mărturisesc) că asupră de puteare încă au fost darnici. Cu multă
îndemnare rugînd pre noi, milosteniia și împreunarea aceștiia slujbe a sfinților
să o priimim. Şi cum nu nădăjduiiam au făcut, cei ce pre sineși s-au dat întîi
lui Dumnezău, după aceaia și noao, pre voia lui Dumnezău. Ca să rugăm noi pre
Tit, cum au început mainte, așa să și isprăvească întru voi această milostenie.
Pentr-aceaia cum vă destuliți întru tot, cu credința și cu cuvîntul și cu
înțelesul și cu toată nevoința și cu toată dragostea voastră cătră noi, ca să vă
destuliți și într-această milostenie. Nu ca poruncind grăesc, ce pentru nevoința
altora și pentru adevărată dragostea voastră cea ispitită. Că știți bună darea
Domnului nostru Iisus Hristos, că pentru voi suruman fu, fiind bogat, ca și voi,
cu surumăniia Lui, să vă îmbogățiți. Şi în aceasta sfat vă dau, că aceasta e
voao de folos, că nu numai a facerea, ce încă și vrearea început-ați în anul ce
trecu. Iară acum și cu fapta isprăviți, că cum au fost gata inima a vrea, așa și
a isprăvi de aceaia ce aveți. Că de e gata voia, într-aceaia ce are dragă-i, nu
după cât n-are. Că nu pentru aceasta zic să fie altora iușurime, iară voao
asupriciune; ce den cumpănirea vremii de acum, ca destulul vostru să împle lipsa
acelora. Ca și destulul acelora să împle lipsa voastră, ca să fie aseamenea. Cum
iaste scris, "Carele culesease mult, încă n-au avut mai mult. Și carele,
puținel, încă n-au avut mai puținel". Ce laudă fie lui Dumnezău celuia ce deade
voia aceasta pentru voi, întru inima lu Tit. Că îndemnătura aceaia, cu drag o au
priimit și cu mai mare nevoință, den voe bună mearse la voi. Tremisem împreună
cu el și pre cel frate, carele are laudă pentru Evangheliia, în toate săboarele.
(Şi nu numai aceasta, ce-i și ales cu soartea de săbor, să-mi fie soție de cale,
cu această milostenie carea e dată de noi, cătră slava Domnului, și spre
adevărarea vrerii voastre.) Depărtînd aceasta, să nu ne hulească pre noi în cest
dar bios, carele e slujit de noi. Că grijim bunele nu numai înaintea Domnului,
ce și înaintea oamenilor. Tremis-am cu ei și pre fratele vostru pre carele l-am
ispitit întru multe, de multe ori nevoitoriu, iară acum cu multu-i mai
nevoitoriu, pentru multă nădeajde a mea, în voi. De va întreba cineva de Tit,
soțul mieu iaste, și întru voi agiutoriu; vare de frații noștri, solii
besearecilor sînt, și slava lui Hristos. Derept aceaia arătarea dragostei
voastre și laudei noastre de voi, cătră el arătați, înaintea feaței săboarălor.
Măcar să înțeleage bine de voia lor. Încă vîrtos îi îndeamnă. Spre milostenie.
Pre carea o închipuiaște sămănăturii. Carea o dă Dumnezău cu rod. Că iată, de
slujba carea e a lua pentru sfinți, în deșărtu mi-e a scrie voao. Că știu că-i
gata inima voastră, de carea mă laud la machedoneani, că Ahalia e gata den anul
ce-au trecut, și rîvna carea e de voi, pre mulți au îndemnat. Iară am tremes pre
cești frați, ca să nu fie în deșărt, lauda noastră de voi, în ceastă parte, (cum
ziceam) să fiți gata. Că nu cumva de vor veni machedoneanii cu mine, și vor afla
pre voi negătiți, ne vom rușina noi ca să nu zic pre voi, în laudă cu
îndrăznire. Derept aceaia, gîndiiu că ară fi de treabă a îndemna pre frați să
meargă la voi mainte, și mainte să isprăvască milosteniia voastră care v-am
spus, aceaia să fie gata așa cumu e milosteniia, nu ca den silă. Iară aceasta
zic: cela ce samănă puținel, puținel și seaceră, iară cela ce samănă mult, mult
și seaceră. Fietecarele cumu-i pohteaște inima lui; nu de întristare sau den
silă, că pre dăruitoriul de bună voe iubeaște-l Dumnezău. Iară putearnicu e
Dumnezău a face toată mila să fie spornică întru voi, ca întru toate, pururea
toate den destul avînd, destuliți-vă în tot faptul bun. Cum iaste scris,
împărțit-au, dat-au surumanilor, dereptatea lui rămînea-va în veac. Iară cela ce
dă sămînță sămănătoriului, da-i-va și pîine de mîncare, și va înmulți sămînța
voastră, și va spori rodul dereptății voastre. Că întru toate să vă îmbogățiți,
întru toată bunătatea, carea lucrează pren noi laudă lui Dumnezău. Că slujba
aceștii milostenii, nu numai împle lipsirile sfinților, ce să va spori spre
multe laude a lui Dumnezău, pentru ispita slujbei aceștiia. Slăvind pre Dumnezău
întru plecarea mărturii voastre, în Evangheliia lui Hristos și în milosteniia
îndurării voastre, și cătră ei și cătră alții. Şi pren rugăciunile lor pentru
voi, cu mare dragoste cuprinzînd pre voi, pentru mila lui Dumnezău ce e întru
voi de destul. Ce har lui Dumnezău; pentru darul Lui, celui nespus. Cu ce
îndrăznire. Cu ce arme. Cu ce izbîndă va trebui să fie întrarmat împrotiva
hulelor a necredincioșilor, arată. Şi fățiș fiind, n-are puteare mai mică în
lucruri. Că departe fiind, are destoinicie în cuvinte. Iară eu, Pavel, rog pre
voi pentru blînziia și liniștea lui Hristos, carele în față între voi sînt
smerit, iară de departe, îndrăznitoriu cătră voi. Iară vă rog fățiș, să nu mă
silesc cu îndrăznire cu carea gîndesc că am fost cutezătoriu a îndrăzni pre unii
carii gîndesc de noi, că îmblăm trupeaște. Că în trup îmblînd, ce nu după trup
oștim. Că armele vitejii noastre nu-s trupești, ce-s putearea lui Dumnezău, spre
zdrobirea tăriilor. Răsturnînd sfaturile și toată înălțimea carea să rădică spre
înțelesul lui Dumnezău, și în prinsoare ducînd tot înțelesul, spre ascultarea
lui Hristos. Şi gata avînd a izbîndi spre toată neascultarea, cînd să va împlea
ascultarea voastră. Carele sînt înaintea feaței, vedeți. Să nădăjduiaște cineva
pre sine a fi a lui Hristos, aceastea cugete, iară dentru sine, căce cumu e al
lui Hristos, așa sîntem și noi ai lui Hristos. Că de mă voiu și lăuda mai cu
asupră de putearea noastră, care ne-au dat noao Dumnezău, spre zidire, iară nu
spre răsipirea voastră, nu mi-e rușine. Iară să nu mă văz înspăimînd pre voi cu
cărțile. Iară cărțile (zic unii) greale-s și tari; iară el, în fața trupului, e
slab, și cuvîntul lui e nesocotit. Aceasta cugetă unul ca acesta, că varecum
sîntem în cuvînt den cărți, de departe, așa vom fi, și de fățiș, în fapte. Că nu
cutezăm a ne da și a ne asămăna pre noi, cu unii carii să laudă pre sineși, ce
nu iau aminte că ei în sineași să măsură, și pre eiși, cătră sine să asamănă.
Iară noi nu ne lăudăm cu carele nu-s de măsura noastră, ce după măsura
obiciaiului, cu carea ne-au măsurat noao Dumnezău, a agiunge și pînă la voi. Că
nu așa cum ca n-am fi sosit la voi, ne-am înlățit mai asupră de cum să cădea, și
am agiuns pînă la voi în Evangheliia lui Hristos. Nu ne lăudăm întru cealea ce
nu-s de măsura noastră (ce să zice) de usteneala altora, iară avînd nădeajde că
va creaște credința voastră întru voi, pren voi ne mărim după rînduiala noastră
den destul. Ca să propovduim noi și în ceale laturi carele-s mai dencolo de voi,
nu cu măsura ce e dată altuia, cum să ne lăudăm cu cealea carele-s gătite. Iară
cela ce să laudă, în Domnul să să laude. Că nu cine să laudă pre sine e lăudat,
ce pre carele-l laudă Domnul. Pentru mare dragostea lui în corinteani să
sileaște a mărturisi de sine. Şi a povesti laudele lui. Ustenit-au pentru ei,
fără plată. Să nu cumva să fie în ceva, mai mari de el, apostolii minciunoși.
Pre carii mult i-au întrecut de laudă adevărată. Să ați fi răbdat puțin
nepriceaperii meale, ce încă răbdați-mi. Că pohtesc pre voi, cu rîvnă
dumnezeiască, că logodiiu pre voi ca pre o fată curată, să o dau bărbatului,
adecă lui Hristos. Ce mă tem, să nu cumva, cum au înșălat cel șarpe pre Evva, cu
hicleșugul lui, așa să nu să înstreineaze și mințile voastre den blînziia carea
iaste întru Hristos. Că de ară veni cineva să propoveduiască pre alt Iisus, pre
carele n-am propoveduit, sau de ați luoa alt duh, carele n-ați luat, sau altă
Evanghelie, carele n-ați priimit, acela adevăr l-ați suferi. Că așa gîndesc, că
nu-s cu nemică mai mic de cei apostoli mai mari. Să și sînt prost în cuvînt,
iară în știință nu-s prost, ce de tot ne-am arătat aiave de toate, la voi. Au
păcat am făcut, smerindu-mă, ca voi să vă înălțați? Şi că în dar am propoveduit
voao Evanghelia lui Dumnezău? Alte săboară am jăhuit, luînd de la ei plată, ca
să slujesc voao, și fiind între voi, fost-am în lipsă, și pre nime nu asupriiu.
Că lipsa mea împlură frații, deaca veniră den Machedoniia, și în toate mă ținuiu
voao fără supărare, și mă țiiu. Iaste adevărul lui Hristos întru mine, că
lăudarea aceasta nu să va astupa întru mine, întru laturile Ahaiei. Că ce? Au că
nu iubesc pre voi? Dumnezău știe. Iară care fac și voiu face, ca să taiu
prilejul acelora ce pohtesc prilej, ca întru cealea ce să laudă, să să afle ca
și noi. Că apostolii ca aceștea minciunoși, lucrători înșălători, închipuescu-să
apostolilor lui Hristos. Şi nu e minune că însuși Satana să schimbă în chip de
îngerul lumineei. Deci nu e lucru mare, de să schimbă slujitorii lui, ca
slujitorii dreptății, cărora le va fi sfîrșăniia după faptele lor. Iară grăesc,
nime să nu-i pae a fi eu fără minte, iară aimintrea priimiți-mă ca pre un
neînțelept, ca să mă laud și eu ceva. Ce zic, nu zic după Domnul, ce ca un
înțelept întru această laudă a îndrăznirei. Pentru că mulți să laudă după trup,
și eu mă laud. Că bucuroși suferiți pre cei neînțelepți, voi fiind înțelepți. Că
suferiți pre aceia carii vă duc pre voi supt robie, varecine vă bate preste
față. De dosadă grăesc, cum ar fi fost slabi, în ceastă parte. În ce cine
cutează (ca un neînțelept grăesc), cutez și eu. Jidovi sînt? Şi eu încă-s.
Iizrailteani sînt? Şi eu încă-s. Sămînța lui Avraam sînt? Şi eu încă-s. Slugile
lui Hristos sînt? (Neînțelept grăescu): Mai asupră eu; întru usteneale mai
multe, în bătăi mai asupră, în temnițe mai asupră, perirea de moarte, de multe
ori. De la jidovi, de cinci ori cîte patruzeci de bătăi, fără una, am luat. De
trei ori, cu toiage fuiu bătut, de o dată cu pietri mă bătură, de trei ori, în
răsipirea corabiei, noaptea și zuoa, întru adîncul măriei fuiu. Călătoriu de
multe ori, în periri de rîure, în perire de tîlhari, în perire de la rudele
meale, în perire de păgîni, în perire de orașure, în perire în pustii, în perire
în mare, în perire între frați minciunoși. În usteneală și în supărare, în
prevegheri de multe ori, în foame și în seate, în post de multe ori, în frig și
goliciune. Fără cealea ce-s den afară, ca un șireag mă împresoară, în toate
zilele, grija de toate săboarăle. Cine să supără, de nu mă supăr eu? Cine să
săblăzneaște, ca eu să nu mă amărăsc? De mi să cade a mă lăuda, de slăbiciunea
mea mă voiu lăuda. Dumnezău și Tatăl Domnului nostru Iisus Hristos, carele e
bine lăudat în veaci, ști că nu mințu. În Damasc cine era spre limbi căpitan a
lui Aret craiu, păziia orașul damasțeanilor, vrînd să mă prinză. Şi pre o
fereastră, într-o coșniță, cu funea preste zid, fuiu slobozit, și așia le
scăpaiu den mîini. Fără voe numără. Arătările. Făcute lui de la Dumnezău. Pentru
carele măcar să s-ară putea lăuda, ce încă nu să laudă. Ştiind slăbiciunea sa.
Şi aceasta silă mi-e pusă să mă neînțelepțesc, văzînd că ei să asamănă oamenilor
celor pohtitori de cinste, pentru carea să înstriinează de cătră Hristos. A mă
lăuda nu mi să cuvine, că voiu veni la vederile și la așteptările Domnului. Ştiu
un om întru Hristos, mainte de patrusprăzeace ani (în trup, au afară de trup, nu
știu, Dumnezău știe) fiind răpit unul ca acesta până în al treile ceriu. Şi știu
pre un om ca acela (să e în trup, au afară de trup, nu știu, Dumnezău știe). Că
fu răpit în Raiu, și au auzit cuvinte nespuse, carele nu e slobod omului să le
grăiască. De unul ca acesta să mă laud; iară de mine nu mă laud, fără numai de
nepotințele meale. Că de voiu să mă laud, nu voiu fi nebun, că adevărat zic,
puțineale grăescu, să nu cugete cineva de mine, mai asupra de cum mă veade, sau
aude ceva de la mine. Şi cu mărirea arătărilor să nu mă foarte încrez, dată mie
e strămurare înfiptă în trupul mieu, îngerul Satanei, să mă bată preste obraz,
ca să nu mă încrez. Pentru aceasta, de trei ori rugaiu pre Domnul ca să delunge
de mine. Şi-mi zise: Destul ți-e mila Mea, că putearea Mea pentru slăbiciunea să
isprăveaște. Derept aceaia mă voiu lăuda mai vîrtos întru slăbiciunile meale, ca
să sălășuiască întru mine putearea lui Hristos. Pentr-aceaia mă dezmierdu întru
slăbiciuni, întru dosade, în lipse, în goniri, în strîmturi pentru Hristos:
cîndu-s slab, atuncea sînt tare. Fuiu fără minte lăudîndu-mă, voi m-ați silit
pre aceaia, mie mi să cădea să mă lăudați voi, că în nemică nu fuiu mai mic
decît apostolii cei mari, săva că nemică sînt. Că seamnele apostolului făcute-s
întru voi, cu toată răbdarea, pren seamne și minuni și puteri. Că ce e întru
care ați fi mai mici de alte săboară, fără numai că eu n-am asuprit pre voi? (Cu
plata) Îngăduiți-mi această greșală. Iaca, a treia oară încă-s gata a veni la
voi, ce nu să cade feciorii să strîngă comoară părinților, ce părinții,
feciorului. Iară eu bucuros cheltuesc și mă voi cheltui și pre mine, pentru
sufletele voastre, săva mai vîrtos iubind pre voi, puținel mă iubit. Ce fie așa.
Eu n-am îngreuiat pre voi, ce fiind măestru, cu măestrie am prinsu pre voi. Au
doară pre cineva den cei trimiși la voi, am luat mită de la voi? Rugat-am pre
Tit, și cu el am trimes pre fratele. Au doară au jăhuit pre voi Tit? Au nu cu
același duh am îmblat? Şi au nu într-o urmă? Au pare-vă-să că ne apărăm înaintea
voastră? Înaintea lui Dumnezău, întru Hristos, grăim, iară aceastea toate,
dragii miei, pentru a voastră întrămătură. Că mă tem să nu cumva, deaca voiu
veni, să vă aflu pre voi cum n-aș vrea; și eu încă să nu mă aflu de voi, cum
n-ați vrea. Să nu cumva să fie pîri, prigoane, urgii, mînii, clevete, șopte,
netocmiri, gîlceave. Să nu iară, deaca voiu veni, să mă pleace Dumnezăul mieu
între voi. Și să plîng pre mulți carii au greșit mainte și nu să pocăiră de
necurății și de curvie și de spurcăciuni carele făcură. A treia oară venind la
ei, cu certare mai tare să laudă lor. Carii au ispitit cu adevăr putearea lui
Hristos în apostoliia sa. Pohteaște să să pocăiască. Pohteaște -le bine. A treia
oară cu aceasta viiu la voi, den gura a doao sau a trei mărturii stă tot
cuvîntul. Spusu-v-am mainte, și a doao oară încă vă spuiu, ca de fățiș, ce acum
departe fiind scriu celora ce au greșit mainte și altora tuturor, că de voiu
veni iară, nu voiu răbda. Pentru ce, au veți să ispitiți pre Hristos ce grăiaște
întru mine, carele întru voi nu-i slab, ce-i putearnic în voi. Că de au și fost
răstignit din slăbiciune, încă viiază den putearea lui Dumnezău; că noi încă
sîntem slabi cu El, ce vom fi vii cu El, den putearea lui Dumnezău, la voi.
Înșivă vă ispitiți de sînteți întru credință, pre voiși vă certați. Au nu vă
cunoașteți pre voi, că Iisus Hristos iaste întru voi? Poate că sînteți lăpădați.
Ce am nădeajde că veți cunoaște că noi nu sîntem lăpădați. Iară pohtesc dela
Dumnezău să nu faceți nece un rău, nu ca să ne aflăm noi cercați, ce ca să
faceți voi ce e bine, iară noi să fim ca lăpădații. Că nu putem nemică spre
adevăr, ce pentru adevărul. Că bucurămu-ne cînd sîntem slabi, iară voi sînteți
tari, și aceasta pohtim, a voastră întrămătură. Derept ceasta, aceastea scriu,
de departe, nu de față, mai cu asupră să fac după putearea care mi-au dat
Domnul, spre întrămătură, ce nu spre răsipire. După aceastea, fraților,
bucurați-vă, întrămați-vă, mîngîiați-vă, una înțeleageți: în pace trăiți, și
Dumnezăul dragostei și al pacei va ficu voi. Sărutați-vă unul pe alalt, cu
sărutarea sfîntă. Închină-să voao sfinții toți. Mila Domnului Iisus Hristos și
dragostea lui Dumnezău și împreunarea Duhului Sfînt să fie cu voi toți, Amin.
Aceasta e a doua carte cătră corinteani; trimeasă-i den Filipus, orașul
Machedonii, pre Tit și pre Luca. PREADOSLOVIIA LA GALATEANI. Spunerea aceaștii
cărți. Pentru ce ocă-i scrisă această carte? Înțelease apostolul că pre
galateanii îi amăgia apostolii minciunoși, carii învățătura apostolului de
îndereptarea omului numai pren credință, carea e în Hristos, o călca
mestecîndu-o cu îndereptarea faptelor, învățînd pre oameni că nu numai pren
credință să îndereaptă omul, înaintea lui Dumnezău, ce la îndereptarea și la
spăseniia sufletelor, trebuiaște a ținea și leagea lui Moisi. Derept aceaia-i
învață că tăiarea împregiur creștinilor li-e de treabă a o ținea și alte
obicine, cum să veade den ceastă carte. Pentr-aceaia apostolul îndeamnă pre
galateani, pre carii cu propovedaniia Evanghelii adusease-i la credința lui
Hristos, să să ferească de apostoli minciunoși și le arată cu multe tării că
omul creștin, înaintea lui Dumnezău, nu să îndereaptă den fapte bune și den
ținerea legii, ce numai den credință în Hristos, care are fapte bune: galateani
2, stih 16. După aceastea, îndeamnă-i pre galateani pre fapte bune, cum să-și
arate cu acelea credința lor, să nu să lase mai mult amegitorilor, a apostoli
menciunoși. Ce cu pilda lui, numai în chinul lui Hristos și îndereptarea să-și
caute pren moartea lui Hristos: cap 5, stih 13, pînă în svîrșitul al 6-lea cap.
Vreamea ceștii cărți cînd au fost scrisă, cu adevăr nu să poate ști: unii zic
că-i scrisă înaintea săborului apostolilor. Ce de-au vrut fi scrisă după aceaia,
ară fi pomenit în ceastă carte, ce nu pomeneaște nemică. Ce această carte-i
scrisă în Roma, iară Pavel, înaintea acelui săbor al apostolilor, n-au fost în
Roma, ce după aceaia al 8-lea an au mersu în Roma, iară săborul acela, cum scrie
Eronim la galateani 2, au fost în anul după Hristos 51, în anii lui Clavdie
împărat al 9-le, după înturnarea lui Pavel, 17 ani. Pavel fu dus la Roma, după
Hristos, 66 de ani, iară a lui Neron, 11 ani, după înturnarea lui, la 32 de ani.
Scrisu-o-au în prinsoarea lui, cum arată la sfărșitul cărții, galateani, scrisă
cu 2 ani mai înainte de moartea lui, după înturnarea lui, 33, anii lui Hristos,
67. CARTEA LUI PAVEL APOSTOL LA GALATEANI. După scrisoare. Ceartă pre galateani
pentru că s-au lăsat amegitorilor, apostolilor minciunoși. Şi Evangheliia lui
Pavel o au lăsat. Carea au luat de la Dumnezău. Mainte de ce nu grăise nece cu
un apostol. Pavel apostol (nu de la oameni, nece pentru oameni, ce pren Iisus
Hristos și Tatăl Dumnezău, carele L-au sculat pre El den morți). Şi cu toți
frații carii sînt cu mine, săboarălor Galatiei. Milă voao și pace de la Dumnezău
Tatăl și Domnul nostru Iisus Hristos. Carele S-au dat pre Sine, pentru păcatele
noastre, ca să ne răpească pre noi den această lume hicleană, după voia lui
Dumnezău și a Tatălui nostru. A căruia fie slava, întru veacii veacilor, amin.
Miru-mă că așa curund lăsînd pre acela ce v-au chemat pre voi spre mila lui
Hristos, și v-ați mutat într-altă Evanghelie. Că nu iaste altă, ce numai unii vă
turbură pre voi și vor să întoarcă Evangheliia lui Hristos. Ce măcară noi, sau
îngerul den ceriu va propovedui voao altă, fără de aceaia ce am propoveduit
voao, anatema să fie. Cum am zis mainte, și acum iară zic, să va propovedui voao
cineva, fără aceaia carea ați priimit, anatema să fie. Iară acum cătră oameni,
au cătră Dumnezău, vă îndemnu? Au caut să plac oamenilor? Că de aș plăcea
oamenilor, n-aș fi slugă lui Hristos. Ce vă dau în știre voao, fraților,
Evangheliia ce e propoveduită de mine nu iaste după om. Că eu de la om nu o am
luat, nece o am învățat, ce den arătarea lui Iisus Hristos. Că auzit-ați cum
m-am purtat oarecînd între jidovime, că foarte-am supărat beseareca lui Dumnezău
și o am răsipit pre ia. Şi creșteam întru jidovime mai mult de vîrstnicii miei
în ruda mea, mai cu mare rîvne fiind cătră rînduialele carele am luat de la
părinții miei. Iară cînd plăcu lui Dumnezău, cel ce mă alease den pîntecele
maicii meale, și mă chemă den mila Lui. Să arate pre Fiiul Lui pentru mine, ca
să propoveduesc pre El între păgîni, derept ceaia, nu m-am sfătuit cu trupul și
cu sîngele. Nece m-am înturnat în Ierosalim cătră apostolii ceia ce era mainte
de mine, ce mă duș în Araviia și iară mă întorș în Damasc. După aceaia, după
trei ani, înturnaiu în Ierosalim să văz pre Pătru și rămaș la el cincisprăzeace
zile. Iară pre altul den apostoli n-am văzut pre nime, fără numai pre Iacov,
fratele Domnului. Iară în cealea ce scriu voao, iaca înaintea lui Dumnezău
(grăesc) că nu mințu. După aceaia, veniiu în laturile Sirii și a Chilichiei. Şi
eram necunoscut feaței besearecii Iudei, carele era în Hristos. Ce numai auziiam
zicînd "Carele goniia pre noi oarecînd, acum propoveduiaște credința carea
oarecînd o răsipiia". Şi slăviia Dumnezău de mine. Arată că nece o osebire den
Evangheliia lui n-au învățat. Pentru ce n-au tăiat împregiur pre Tit. Ceartă pre
fățărniciia lui Pătru apostolul. Arată că în dar numai, ne îndereptăm înaintea
lui Dumnezău, pren credință lui Hristos, fără faptele legiei. După aceaia,
preste patrusprăzeace ani, iară mă suiiu în Ierosalim, cu Varnava, luînd și pre
Tit cu noi. Şi mă suiiu den arătare, și le spuș lor Evangheliia carea
propoveduescu între păgîni; iară deusebi, acelora ce li să părea a fi ceva, să
nu cumva să alerg în deșărt sau să fiu alergat. Ce nece Tit, carele era cu mine,
săva că era grec, nu fu silit să să tae împregiur. Iară pentru frații cei
minciunoși, carii năvălise să iscodească sloboziia noastră, care avem în Iisus
Hristos, ca să ne pună pre noi supt slujbă. Cărora, nece cît ai clipi, nu le-am
îngăduit să ne plecăm, ca să rămîe adevărarea Evangheliei întru voi. Iară de
ceia ce li se părea a fi ceva carii era odată, nece o treabă nu am, Dumnezău
fățăriia omului nu priimeaște, că ceia ce sînt în cinste, nemică nu-mi adusără
înainte. Ce încă împrotivă, văzînd că e încrezută mie Evangheliia a netăerii,
cum și lui Pătru, tăiarea împregiur. (Că Cela ce au fost străbătătoriu pren
Pătru în apostoliia tăerii împregiur, putearnic fu și prin mine, între păgîni.)
Şi cunoscînd Iacov și Chifa și Ioan, carii ținea stîlpi, că mi-e dat și mie
darul, mînile deaderă cu mine și cu Varnava, spre însoțire, ca noi, între
păgîni, iară ei, între tăiații împregiur (Să propoveduiască). Numai ce ne
îndemnară să ne aducem aminte despre surumani, pre carea ne-am și silit. Iară
cînd veni Pătru întru Antiohiis, fățișu-i stătuiu împrotivă, că i să cuveniia
certare. Că mainte pînă nu venise oarecarii de la Iacov, cu păgînii mînca; iară
deaca veniră, să da în laturi și să osebiia, temîndu-să de ceia ce era tăiații
împregiur. Şi să arăta a fi cu ei împreună și ceialalți jidovi, așa cît și
Varnava să trăgea cu fățărniciia lor. Ce deaca-i văzuiu că nu îmblă derept, cum
s-ară cuveni cătră adevărarea Evanghelii, ziș lui Pătru, înaintea tuturor; Să
tu, fiind jidov, trăești păgîneaște, și nu jidoveaște, pentru ce silești păgînii
să să jidovească? Noi sîntem den fire jidovi, și nu den păgîni păcătoși. Ştiind
că nu să îndereptă omul den faptele legiei, ce pren credința lui Iisus Hristos,
și noi am crezut în Iisus Hristos, ca să ne îndereptăm den credința lui Hristos,
iară nu den faptele legiei, pentr-aceea că nu să va înderepta den faptele
legiei, nece un trup. Iară de căutăm să ne îndereptăm întru Hristos, și ne aflăm
păcătoși, au doară slugă e Hristos păcatului? Să nu fie. Că cealea ce-am
răsipit, să le voiu iară zidi, păcătos voiu fi. Că eu pentru leagea legiei
muriiu, ca să viez lui Dumnezău. Cu Hristos mă răstigniiu, iară viez, ce nu mai
mult eu, ce viiază în mine Hristos; iară viiața care viez acum în trup, pren
credința Fiiului lui Dumnezău viezu-o. Cela ce mă iubi pre mine, și Să deade pre
Sine, pentru mine. Nu lapăd darul lui Dumnezău, că să e dereptatea pren leage,
iară Hristos în deșărt au murit. Înfruntă-i căce s-au lăsat a-i amegi și a-i
trage de la îndereptarea ce-i în Hristos. Aduce pilda lui Avraam. Carei vor să
să îndereapte den faptele legiei, supt blăstăm sînt. Spune pentru ce e dată
leagea. Nebuni galateani, cine vă amegi să nu îngăduiți dereptăției? Cărora vă
era scris mainte Iisus Hristos înaintea ochilor, între voi răstignit? Aceasta
mi-e voia numai să știm de la voi: den faptele leagiei ați luat duhul, au den
credință, pren auzit? Au așa nebuni sînteți? Ce ați început în duh, acum în trup
isprăviți? Au așa de multe ați suferit în deșărte? Să-i în deșărt. Iară cela ce
dă voao duhul și face puteari întru voi den faptele legiei-s, au den credință
pren ascultare? Cum Avram crezu lui Dumnezău și i să socoti lui întru dereptate.
Dară înțeleageți că ceia ce sînt den credință, aceia sînt feciorii lui Avraam.
Că văzînd mainte Scriptura, că den credință dereptează Dumnezău pre păgîni,
carea au propoveduit mainte lui Avraam zicînd că "Blagoslovi-să-vor în tine
toate limbile". Derept aceaia carii-s den credință să vor blagoslovi, cu
credinciosul Avraam. Că au cîți sînt den faptele legiei, supt blăstăm sînt? Că
iaste scris "Blăstămat iaste au cine nu va rămînea în toate carele-s scrise în
cartea legiei ca să le facă acealea". Iară că nu să îndereaptă nime înaintea lui
Dumnezău pren leage, aiave iaste, că dereptul den credință viiază. Iară leagea
nu iaste den credință, ce omul carele va face acealea viia-va pren iale. Iară
Hristos pre noi ne-au descumpărat den blăstămul legiei, fiind pentru noi
blăstămu, că scris iaste "Blăstămatu-i au cine-i spînzurat pre lemnu". Ca să fie
în păgîni blagosloveniia lui Avraam în Iisus Hristos, ca să priimim făgăduiala
Duhului Sfînt pentru credința. Fraților, după om grăesc, că și legătura
omenească nime nu o leapădă, nece o mai adaoge. Iară lui Avraamu i-s zise
făgăduințele, și seminții lui; nu zice: "semințele", ca despre mulți, ce numai
de unul: "și seminții tale", carele iaste Hristos. Iară aceasta zic că legătura
ce-i întărită mainte de la Dumnezău pentru Hristos, leagea care-i începută după
patru sute și treizeci de ani, nu o slăbeaște ca să frîngă făgăduința. Că de
iaste moșiia den leage, de acii nu-i den făgăduială, iară lui Avraam, pentru
făgăduiala-i dărui Dumnezău moșie. Dară ce e leagea? Pentru păcate e dată,
pîn-ară veni cea sămînță căriia fu făgăduita; leagea-i rînduită pre îngeri, pren
mîna împăcătoriului. Iară împăcătoriul nu-i a unuia, iară Dumnezău-i unul. Iară
leagea dată-i împrotiva făgăduințelor lui Dumnezău? Ba nu, că s-ară fi fost dată
leagea să poată înviia, adevărat den leage are fi dereptatea. Ce închise
Scriptura pre toate supt păcat, ca făgăduiala den credința lui Iisus Hristos să
să dea credincioșilor. Iară mainte de venirea credinței, țineamu-ne supt
păzitura legiei, închiși în acea credință carea era a să arăta. Derept aceaia,
leagea povață ne-au fost spre Hristos, ca den credință să ne îndărăptăm. Iară
deaca veni credința, mai mult nu sîntem supt povață. Că toți sînteți fii lui
Dumnezău, pentru credința în Iisus Hristos. Că varecîți întru Hristos v-ați
botezat. în Hristos v-ați îmbrăcat. Nu-i jidov, nece grec, nece slugă, nece
slobod, nece bărbat, nece muiare, că voi toți unul sînteți întru Iisus Hristos.
Iară de sînteți ai lui Hristos, sămînța lui Avraam sînteți și, după făgăduințe,
moștenitori. De supt leage, cu venitul lui Hristos, ne-am slobozit. Carele e
sfîrșitul legiei. Nebunie-i a să înturna la rătăcituri. Îndeamnă, derept aceaia,
spre învățătura Evanghelii cea curată. Cu pildă frumoasă arată învățătura lui.
Iară aceasta zic, pînă când iaste moșteanul poroboc, în nemică nu să osebeaște
de slugă, săva că e domnu tuturora. Ce supt titori și supt socotitori iaste pînă
în vremea ce au rînduit tată-său. Așa și noi, cînd eram poroboci, supt leagea
(Sithiia) lumiei eram puși supt slujbă. Iară deaca veni vreamea deplin, trimise
Dumnezău pre Fiiul Său, cel născut den muiare, supus supt leage. Ca pre cei de
supt leage să-i răscumpere, ca să luom făgăduință fiiască. Iară fiind feciori,
trimise Dumnezău pre Duhul Fiiului Său întru inimile voastre, strigînd "Avva
părinte!" Așa cum acum nu ești slugă, ce fiiu, iară să ești fiiu și moștean a
lui Dumnezău, pren Iisus Hristos. Iară atuncea, necunoscînd pre Dumnezău
slujiiați dumnezeilor celor ce nu-s den fire dumnezei. Iară acum, cunoscînd pre
Dumnezău, și mai vîrtos, fiind cunoscuți de Dumnezău, cum vă întoarceți iară la
acealea slabe și proaste stihii (Leagea), cărora de nou (De iznoavă) veți să le
slujiți? Socotiți zilele și lunile și vremile și anii. Temu-mă, să nu mă fiu
ustenit în deșărt între voi. Fiți ca și eu, că eu încă-s ca voi, fraților,
rogu-mă voao, în nemică nu m-ați obidit. Ştiți că cu slăbiciunea trupului am
propoveduit voao întîiu. Şi ispita mea, carea fu în trupul mieu, nu o ați avut
ca în nemică, nece o ați scuepit, ce pre mine, ca îngerul lui Dumnezău și ca pre
Iisus Hristos m-ați priimit. Iară ce era fericitura voastră? Ce mărturisesc
voao, de-au vrut putea fi, ochi voștri ați vrut scoate și mi-ați fi dat. Derept
aceaia, pizmaș m-am făcut voao, grăind voao adevărat? Foarte vă îndrăgiră, ce nu
bine, ce încă vor să ne închiză afară, ca să îndrăgiți pre ei. Cu cuviință-i
foarte a îndrăgi pururea în lucru bun, și nu numai cîndu-s de față între voi.
Feții miei, pre carii iară vă nascu, pînă să va chipui Hristos întru voi.
Vreare-aș acum să fiu la voi, și să schimb glasul mieu că mă îndoesc de voi.
Spuneți-mi, carii veți să fiți supt leage, au nu ascultați leagea? Că scris
iaste că Avraam doi feciori au avut: unul den slujnică, și altul den slobodnică.
Ce carele-i den slujnică, după trupu-i născut, iară carele-i den slobodnică,
făgăduitu-i. Pren carele să asamănă alta: că aceastea sînt ceale doao legături,
una e Agara, den muntele Sinaei, născînd supt slujbă. Că acela Agar iaste măgură
Sinaei, la Araviia, în acela chip să asamănă ei Ierosalimul cest de acum, ce
slujeaște cu fii săi. Iară Ierosalimul cel de sus, slobodnica iaste, care iaste
mumă noao tuturor. Că scris iaste "Veseleaște-te, stearpă carea nu naști;
rumpe-te și strigă, carea nu naști, că mai mulți-s feciorii ceii lăsate, decît a
ceiia ce are bărbat". Iară noi, fraților după Isaac, feciori făgăduinții sîntem.
Ce cum fu atuncea, carele era născut după trup, goniia pre cel născut sufletesc,
așa și acum. Dară ce grăiaște Scriptura? "Scoate slujnica și pre feciorul ei, că
nececum nu va fi moștean feciorul slujnicei cu feciorul slobodnicei". Derept
aceaia, fraților, nu sîntem feciori slujnicei, ce a slobodnicei. Pentru ce că au
născut den slobodnică, le aduce aminte cîtu e lucru frumos sloboziia pre
Hristos. Cum trebuie să trăiască cu aceaia slobozie. Duhului să îngăduiască. Şi
să stea împrotiva trupului. Derept aceaia, stați în sloboziia carea ne-au
slobozit pren noi Hristos, și iară nu vă legareți în giugul slujbei. Iaca eu
Pavel zic voao că, să vă veți tăia împregiur, nemică Hristos nu vă foloseaște.
Şi iară mărturisesc a tot omul, că cela ce să tae împregiur, deatoriu iaste
toată leagea să o ție. Îndeșărtatu-v-ați de Hristos, carii veți să vă
îndereptați den leage, den milă ați căzut. Că noi cu duhul, den credință,
nădeajdea dereptății așteptăm. Că în Iisus Hristos, nece tăiarea împregiur
foloseaște, nece netăiarea, ce credința carea lucrează cu dragoste. Alergat-ați
frumos. Cine vă opri să nu vă plecați adevărului? Această amegeală nu e de la
cela ce au chemat pre voi. Puțin aluat toată frămîntătura dospeaște. Eu
nădăjduesc de voi în Domnul, că altă nemică nu veți înțeleage; iară cine vă
turbură pre voi poartă osîndă, măcară cine iaste. Iară eu, fraților, deaca
propoveduescu tăiarea împregiur, ce mai paț goniri? Derept aceaia,
deșărtatu-s-au zminteala cruciei (Ce să zice, învățătura Evanghelii). Să au vrut
da Dumnezău, să să plevescă carii vă turbură pre voi. Că voi spre slobozie
sînteți chemați, fraților, numai să nu dați sloboziia voastră să fie prilej
trupului, ce cu dragoste slujiți unul altuia. Că leagea toată să împle în cest
cuvînt "Iubeaște pre priiatinul tău ca însuți pre tine". Iară de vă veți mînca
unul cu alalt, socotiți-vă să nu vă iară înghițiți unul de alt. Iară vă zic: În
Duhul îmblați, și ce pohteaște trupul nu isprăvireți. Că trupul pohteaște
împrotiva Duhului, iară Duhul împrotiva trupului, iară aceastea să protivesc
unul cu altu, ca nu carele voiți acealea să faceți. Că de vă purtați de Duhul,
nu sînteți supt leage. Iară faptele trupului aiave sînt, carele-s curviia,
necurățiia, spurcăciunea, slujba idolilor, fermecătoriia, pizmele, sfadele,
aleanurele, mîniile, urgiile, îndărăptniciile, eresurele, urîciunele,
vrăjmășiile, bețiile, lăcomiile, și carele să asamănă acestora; de carele vă
poruncesc voao, cum și mai nainte am zis, că ceia ce fac aceastea, Împărățiia
lui Dumnezău nu o vor moșteni. Iară poamele Duhului iaste dragostea, bucuriia,
pacea, îndelungă răbdarea, bunătatea, milostivniciia, credința, blîndeațele,
trezvirea. Împrotiva acestora nu-i leagea. Iară carii sînt ai lui Hristos,
trupulu-și răstigniră, cu pohtele și cu patimele. De viețuim în Duhul, în Duh să
și îmblăm. Să nu fim pohtitori slavei deșarte și învrăjbitori unul pre altul și
urînd unul pre altul. Învață de dragostea cu carea trebue să priimim pre ceia ce
au căzut. Şi pre slugile cuvîntului lui Dumnezău. Şi pre ceia ce-s den gloata
credinței. Să nu fie ca cei făcători de leage strîmbi. Carii să laudă în
ținearea legii. Şi nu în chinul lui Hristos. Fraților, de cade omul în vro
greșală, voi, cei sufletești, îndereptați pre unul ca acesta, cu duhul
blîndeațelor, socotindu-te pre tine, să nu fii și tu ispitit. Purtați sarcina
unul altuia, și așa veți împlea leagea lui Hristos. Că de-i pare cuiva a fi
ceva, fiind nemică, pre sine să înșală. Iară lucrul lui fietecine să și-l cearce
și atuncea întru eluși numa va avea laudă, și nu întru altul. Că fietecine
sarcina lui va și purta. Iară cela ce să învață den cuvînt, să împarță celuia
ce-l învață den toate. Nu vă amegireți, Dumnezău nu să batgiocureaște, că ce
samănă omul aceaia și seaceră. Că cela ce samănă trupului, den trup va secera
putregiune, iară cela ce samănă întru Duh, den Duh seaceră viața veacilor. Iară
în fapte bune să nu ne lenim, că în vreamia sa vom secera, să nu ne vom leni.
Derept aceaia, pînă avem vreame, să facem bine cu toți, iară mai vîrtos cu ceia
ce-s den gloata credinței. Vedeți ce cărți scriș voao, cu mîna mea. Au carii vor
să fie vederoși în trup, aceștea silesc pre voi să vă tăiați împregiur, ca să nu
pață gonire, pren crucea lui Hristos. Că nece aceia ce să tae împregiur țin
leagea, ce vor pre voi să vă tae împregiur, ca să să laude de trupul vostru.
Iară de mine departe fie a mă lăuda, fără numai în crucea (Chinul) Domnului
nostru Iisus Hristos, pren carele mie lumea mi s-au răstignit și eu lumii. Că în
Iisus Hristos, nece tăiarea împregiur nemică nu foloseaște, nece netăierea, ce
făptura cea noao. Şi au carii îmblă într-acest obiceaiu, pace spre ei și milă,
și spre Israilul lui Dumnezău. Iară de alte, nime nu-mi facă supărare, că eu
seamnele Domnului Iisus, în trupul mieu le port. Mila Domnului nostru Hristos
fie cu duhul vostru, fraților; Amin. Den Roma trimeasă-i această carte la
galateani. PREADOSLOVIIA LA EFESEANI. Aicea trebuiaște să știm trei lucuri
despre începătura aceștii cărți: Întîiu, de orașul Efesului, căruia au scris
această carte. A doa oară, despre ce lucru au scris; a treia oară, cîte părți
are această carte, și întru iale ce e scris. Efesul au fost orașu în Asiia cea
mai mică, făcut în țărmurele mării Asiei, făcută între apus și între amiazăzi.
Era oraș bogat și vestit pentru neguțătoriia ce aducea pe mare. Vestit era și de
răutăți, mai vîrtos pentru idoliia și pentru beseareca Dianii cei mari
dumezăoaei; și mulți era închinați fermecăturiilor și meșteșugurilor drăcești,
cum să arată la cap 19, stih 13, 16, 19. Fost-au tremes Pavel la acest oraș,
să-l întoarne, și au petrecut acolea trei ani, învățînd și întrebîndu-să cu ei
zuoa și noaptea. Curăți orașul de multe necurății și rătăcituri și zidi săbor
frumos lui Hristos, însă cu mare nevoe și ispită pentru pizmași, cum scrie 1
corinteani 15 cap și 16. Şi zice că au avut războiu cu fierile, și au avut ușă
deșchisă cătră propovedaniia Evanghelii, și pizmași mulți. A doa oară fiind
Pavel în prinsoare în Roma, pentru Hristos, scris-au ceastă carte la efeseani,
să-i mîngîe și să-i tărească în credința lui Hristos. Şi folosiia mult acea
învățătură și altor săboară. Pentru că den toate părțile den lume să strîngea la
Efes, pentru neguțătoriia, și auzind acolea Evangheliia, înturnîndu-să iară la
moșiile lor, vestiia ce e credința în Hristos. Această carte are doao părți:
partea dentîiu cuprinde trei capete, a doao iară trei capete. În partea dentîiu
mila lui Dumnezău ne arată despre alesătura noastră în dar, și că sîntem chemați
la Împărățiia lui Dumnezău, pentru că am fost aleși în Hristos, mainte de fapta
lumii. Arată pre scurt că ispăseniia omului iaste den mila lui Dumnezău ca
dentr-un izvor, în capul dentîiu; în al doile le aduce aminte cît au fost de
săraci și nevoiași, pînă n-au fost chemați, pre Evangheliie, la Hristos. Şi iară
spune că păgînii au fost streini de făgăduința vieției de vecie, carea o
făgăduise Hristos numai jidovilor. În al treile cap spune că apostoliia lui e
rînduită mai vîrtos păgînilor, carii au fost în multă vreame streini, iară acum
sînt numărați între creștini. La sfîrșitu să roagă lui Dumnezău, să dea
efeseanilor înțelepciune adevărată de Hristos, și în aceaia să-i întărască,
să-și poată aduce aminte de mila și de bună fapta lui Dumnezău, că era ei
păgîni, și fiind creștini nu auzise nemică de tăiarea împregiur și de alte
obiciaiuri a legii. Iară carii îndemna pre creștini să ție leagea striga că toți
sînt lăpădați, carii nu să tae împregiur și care nu țîn obiceaiurele legiei și
huliia pre Pavel pentru că învăța pre Hristos a fi și al jidovilor și al
păgînilor, și zicea că apostoliia lui iaste împrotiva învățăturii dumnezeești,
că povesteaște mila lui Dumnezău oamenilor păgîni. Pentr-aceaia să nu cumva,
într-atîtea hule. să să îndoiască și să să slăbească den credință părutu-i-au
să-i agiute și să-i întărească. În a doao parte, în al patrulea cap, scrie
obiceaiul cu carele Dumnezău credincioșii Lui îi îndereaptă și-i socoteaște, ce
să zice pren Evangheliia propoveduită de oameni; după aceaia, în al 5-lea și în
al 6-lea, scrie de roada propovedanii, care e nevinovăție și sfinție, și despre
alte lucruri creștinești. Pre scurt, în partea dentîiu întăreaște credința
efeseanilor, iară în a doaoa parte îi îndeamnă spre credință și spre fapte bune.
CARTEA LUI PAVEL APOSTOL LA EFESANI. După închinăciuni. De alesătura lui
Dumnezău în dar. Şi de făgăduința fiiască grăiaște, cum ne-au făgăduit să-i fim
fii. Den carea spăseniia oamenilor iase ca dentr-un izvor. Şi pentru că ceastă
taină nime nu o poate cuprinde. Roagă pre Dumnezău. Să-i ducă pre efeseani la
cunoștința lui Dumnezău cea deplin. Pavel, apostolul lui Iisus Hristos pren voia
lui Dumnezău, sfinților celora ce sînt în Efes și credincioșilor în Iisus
Hristos. Milă voao și pace de la Dumnezău Tatăl nostru și Domnul Iisus Hristos.
Blagoslovitu-i Dumnezău și Tatăl Domnului nostru a lui Iisus Hristos, carele
blagoslovi pre noi cu toată blagosloveniia sufletească, în ceriure, în Hristos.
Cum ne-au ales pre noi întru El, mainte de începutul lumiei, să fim sfinți și
nevinovați înaintea Lui, în dragoste. Carele ne-au prinsu pre noi fii pentru
Iisus Hristos întru Eluși, după bună vrearea voei Lui. În lauda slavei a milei
Lui, cu carea în dar pre noi ne făcu Lui, în cel iubit. În carele avem
descumpărare pren sîngele Lui, ertăciunea păcatelor, după bogățiia milostei Lui.
Carea s-au sporit întru noi, cu toată mîndriia și înțelepciunea. Spuind noo
taina voei Lui, după bună voia Lui, carea orînduise întru El. Întru împărțirea
împlerii vremilor, să să adune toate întru Hristos, carele sînt în ceriuri și
pre pămînt. Întru El, întru carele sîntem și chemați, fiind rînduiți după
tocmeala Lui, carele face toate după sfatul voei Lui. Ca să fim noi în lauda
slavei Lui, carii nădăjduiam mainte în Hristos. Întru care ați nădăjduit și voi,
auzind cuvîntul adevărului, Evangheliia spăsenii vostre, întru care și crezînd,
sămnați sînteți făgăduinței Duhului Sfînt. Carele iaste zălogul moșiei noastre,
în izbăvirea descumpărării, întru lauda Slavei Lui. Derept aceaia și eu auzind
credința voastră întru Domnul Iisus, și dragostea cătră toți sfinții. Nu încetez
a da har pentru voi, pomenind de voi în rugăciunele meale. Ca Dumnezăul a
Domnului nostru Iisus Hristos, Tatăl slavei să dea voao duhul înțelepții și a
arătării întru cunoașterea Lui. Luminați ochii mintei voastre, ca să știți voi
carea iaste nădeajdea chemării Lui, și ce-i bogățimea slavei moșii Lui, întru
sfinți. Şi ce-i mărirea cea înălțată a puterii Lui în noi, carii creadem, după
tare străbaterea a puterii Lui. Carea au arătat în Hristos, cînd L-au sculat pre
El den morți și L-au pus de-a dereapta Lui, în ceriuri. Mai sus de toate, toată
împărățiia și putearea și tăriia și domniia și spre tot numele ce să numeaște,
nu numai în veacul acesta, ce și în cel venitoriu. Şi toate le puse supt
picioarele Lui, și pre El puse cap spre toate, și besearecii, carea e trupul Lui
și împlearea Lui, carea împle toate, în toți. Arată lor mare mila lui Dumnezău,
și le aduce aminte că au fost în peire. Şi le arată că den mila lui Dumnezău
sînt țînuți. Și sînt împreunați cu credincioșii. Şi sînt împărați ca Dumnezău,
pentru Hristos. Carele pace să arată pren Evangheliie. Şi pre voi v-au înviiat,
carii erați morți în greșalele și în păcatele voastre. Întru carele ați îmblat
oarecînd, după viiața ceștii lumi, după domnul puterii aerului și duhului,
carele acum lucrează întru fii necredinței. Între carii și noi toți oarecînd
viiam, în pohtele trupului nostru, făcînd voia trupului și a cugetelor, și eram
în fire feciorii mîniei, ca și alalți. Iară Dumnezău, carele-i bogat în
milostivnicie, pentru mare dragoste Lui, cu carea ne îndrăgi pre noi. Şi fiind
noi morți în greșale, depreună cu Hristos ne-au înviiat, dentr-a cui milă
sînteți spăsiți. Şi depreună v-au sculat. Și v-au pus în ceriure, în Iisus
Hristos. Ca să arate în veacurele venitoare, mari bogățiile milei Lui, den
bunătatea Lui, în Iisus Hristos. Că din milă sînteți spăsiți pren credință; și
aceasta nu-i de la voi, că darul lui Dumnezău iaste. Nu den fapte, ca să nu să
laude nime. Că a Lui făptură sîntem, făcuți în Iisus Hristos, spre fapte bune,
carele le găti Dumnezău, să îmblăm întru iale. Pentru aceaia vă aduceți aminte,
că voi carii erați oarecînd păgîni în trup, carii vă chemați netăiați împregiur,
de aceaia care să cheamă tăiare împregiur în trup, carea-i făcută cu mîna. Că
voi în aceaia vreame erați fără Hristos, și streinați de-nsoțirea lui Iisrail,
și depărtați de legătura făgăduinței, neavînd nădeajde, și fără Dumnezău în
lume. Iară acum, în Iisus Hristos, voi carii erați oarecînd departe, aproape
v-ați făcut, pren sîngele lui Hristos. Că Elu-i pacea noastră, carele făcu
amîndoao una, și păreatele den mijloc al usebiturii l-au rupt. Pizmele legii, a
poruncelor carea era pusă în obiceaiu, cu trupul Lui le ștearse, ca să facă
dentr-acei doi, întru Eluși un om nou, făcînd pace. Şi amîndoi într-un trup,
să-i împace cu Dumnezău, pren cruce, răsipind pizmele pren El. Şi venind,
propovedui pace voao, carii erați departe și carii aproape. Că amîndoi avem
pentru El meargere întru Duh, la Tatăl. Derept aceaia, de-acum nu sînteți
streini și nemearnici, ce soți sfinților și gloata lui Dumnezău. Zidiți spre
temeliia apostolilor și a prorocilor, fiind piatra den unghiu Iisus Hristos.
Întru care toată zidirea întemeiată creaște, să fie beseareca sfîntă a Domnului.
Întru carea și voi depreună vă zidiți, să fiți sălașul lui Dumnezău, în Duhul
Sfînt. Zice că au pățit multe de jidovi. Arată taina de chemătura păgînilor. Şi
o propoveduiaște den porunca lui Dumnezău. Roagă pre efeseani, pentru scîrbele
lui, carele pate, să nu să rumpă de credință. Roagă pre Dumnezău, derept aceaia
să poată priimi cîtu-i mare dragostea lui Hristos. Pentru aceasta, eu, Pavel,
sînt prinsul lui Iisus Hristos, pentru voi păgînii. Să ați auzit vistierniciia
milei lui Dumnezău, carea e dată mie întru voi. Că pentru arătare mi s-au arătat
acea taină, (cum scriș voao mainte cu puținel). Den carele cetind, puteți
înțeleage ce-i înțelesul mieu despre taina lui Hristos. Care într-alte rudenii
n-au fost arătată fiilor oamenilor, cumu-i descoperită acum sfinților
apostolilor Lui, și prorocilor, pren Duhul Sfînt. Ca să fie păgînii moșteani și
un trup cu noi, și partnici făgăduinței Lui întru Hristos, pren Evanghelie.
Căriia fuiu slugă, den darul milei lui Dumnezău, carele e dat mie, după
străbaterea puterii Lui. Mie mai micului de toți sfinții dată mi-e mila aceasta,
întru păgîni a propovedui nesfîrșitele bogățiile lui Hristos. Şi să arăt tuturor
ce-i împreunarea tainei carea au fost ascunsă den veaci în Dumnezău, carele au
făcut toate pren Iisus Hristos, Domnul nostru. Ca să să arate acum împărățiilor
și puterilor celor din ceriu, în beseareca mîndriei cea de multe fealiuri a lui
Dumnezău. După tocmeală den veacu, carea fu rînduit în Iisus Hristos, Domnul
nostru. Întru carele avem îndrăznire și meargere cu nădeajde, pren credința Lui.
Pentru aceaia, vă rog pre voi să nu vă părăsireți, pentru scîrbele meale ce-s
pentru voi, carele-s slava voastră. Pentru aceasta plec genunchele meale,
înaintea Tatălui Domnului nostru Iisus Hristos. Despre carele să numeaște toată
gloata în ceriu și spre pămînt. Ca să dea voao, după bogățiia slavei Lui, ca să
vă întăriți tare pren Duhul Lui, în omul denlăuntru. Să lăcuiască Hristos, pren
credință, întru inimile voastre. Întru dragoste înrădăcinați și întemeiați, să
puteți cuprinde cu toți sfinții, ce e să fie lățimia și lungimea și adîncul și
înălțimea. Şi a cunoaște cea dragoste a lui Hristos, ce-i pe desupra de toată
cunoștința, ca să vă împleți cu toată împlearea lui Dumnedzău. Aceluia care cu
destuliia nesfârșită poate face toate asupră de cealea ce cerem sau înțeleagem,
după putearea ce lucrează întru noi. Aceluia e slava în besearecă, pren Iisus
Hristos, în toate rudeniile veacului veacilor, Amin. Îndeamnă-i spre împreunare
într-una. Şi zice că multe daruri vor lua de la Dumnezău. Şi să întemeiază
beseareca. Conteni-i de însoțirea păgînilor. De minciuni. Şi de cuvinte
spurcate. Pentr-acea rog pre voi, eu prinsul în Dumnezău, să îmblați cum să
cade, în chemarea cu carea sînteți chemați. Cu toată smericiunea și blînziia, cu
lungă răbdare îngăduind unul altuia, cu dragoste. Nevoindu-să a ținea
împreunarea Duhului, pren legătura pacei. Un trup sînteți și un suflet, cum și
chemați sînteți într-o nădeajde a chemării voastre. Un Domnu-i, o credință, un
botezu-i. Unulu-i Dumnezău, și Tatăl tuturora, carele e prespre toți și pren
toți și întru voi, întru toți. Fietecăruia de noi dată-i mila, după măsura
darurelor lui Hristos. Pentr-aceaia zice "Suindu-Să în nălțime, prinsă duse
robiia, și deade daruri oamenilor". Iară de să înălță, ce-i, numai c-au și
pogorît mainte, în părțile ceale mai de adînc a pămîntului? Carele au pogorît,
același e carele S-au suit mai sus de toate ceriurile, ca să împle toate. Şi El
deade pre unii apostolii, iară pre alții proroci, iară pre alții Evanghelisti,
pre alții păstori și învățători. Spre împreunarea sfinților, în lucrul slujirei,
spre zidirea trupului lui Hristos. Pînă vom agiunge toți întru unirea credinței
și cunoștinței a Fiiului lui Dumnezău, în bărbat deplin, în măsura deplin a
vîrstei lui Hristos. Ca să nu fim de acum prunci, clătindu-ne și învăluindu-ne,
săva de ce vînt a învățăturii, în opăciturile a oamenilor, cu măestriile
înșălăciunei. Ce făcînd dereptate în dragoste, să creaștem întru El întru toate,
carele iaste capul Hristos. Den carele e tot trupul bine strînsu și întemeiat,
pren toate legăturile mădularelor, den tăriia lucrării denlăuntru, după măsura a
fietecăriia mădulariu ia întrămătură trupului, în zidirea lui pren dragoste.
Derept aceaia, aceasta zic și mărturisescu în Dumnezău, de acum să nu mai
îmblați cum îmblă alte limbi, întru deșărtarea mintei lor, avînd cuget
întunecat. Fiind streinați de viiața lui Dumnezău, pentru neștiința carea e
întru ei, pentru împietrirea inimii lor. Carii nenădăjduindu-să, pre sine să
deaderă rușinării, întru lucrarea a toată necurățiia în lăcomie. Iară voi n-ați
așa cunoscut pre Hristos. De-ați auzit de El, și de Însul v-ați învățat, cum
iaste adevărul în Hristos. Ca să dezbrăcați voi viiața cea de demult, pre cel om
vechiu, carele piiare pre pohtele ceale înșălătoare. Şi să vă înnoiți cu duhul
mintei voastre. Şi vă îmbrăcați în omul cel nou, carele e făcut după Dumnezău,
în dereptate și întru sfințiia cea adevărată. Derept aceaia, lăsînd minciunele,
grăiască adevăr fietecarele cătră priiatinul său, că sîntem unul altuia
mădulare. Mîniiați-vă și nu greșireți; soarele să nu apue întru mîniia voastră.
Nece dareț loc diiavolului. Carele fura, de acum să nu mai fure, ce să
ustenească, lucrînd cu mînile sale ce e bun, ca să aibă a-i da celuia ce-i
trebue. Nece un cuvînt putred să nu iasă den gura voastră, ce numai ce e bun
spre întrămătură, să placă celora ce aud. Şi nu întristareți pre Duhul Sfînt al
lui Dumnezău pren carele sînteți sămnați spre zuoa răscumpărării. Toată
amărăciunea și înherbîntarea și mîniia și urgiia și gîlceava și hula să să ia
den voi, cu toată răutatea. Ce fiți unul cătră alt buni și milostivi, îngăduind
unul altuia, cum și Dumnezău îngădui voao pren Hristos. Certarea păcatelor să nu
le ia în glumă. Cu mare certare de păcate îi spămîntă pre ei. Şi-i îndeamnă spre
dragoste. După aceastea, grăiaște de traiul căsătoriților. Fiți derept aceaia
mergători după Dumnezău, ca feciorii iubiți. Şi îmblați întru dragoste, cum și
Hristos iubi pre noi, și să deade pre Sine pentru noi, dar și jărtvă lui
Dumnezău, în mireazmă mirositoare. Iară curviia și toată necurățiia și
scumpeatea, nece să să pomenească întru voi, cum să cade sfinților. Şi
spurcăciunea și cuvîntul nebun și măscăriile, carele sînt necuviioase, ce mai
vîrtos mulțemirea. Că aceasta știți, că nece un curvariu, au necurat au lacom,
carele iaste slujitoriu la idoli, n-are moșie întru-mpărățiia lui Hristos și a
lui Dumnezău. Nime pre voi să nu vă înșale cu cuvinte deșarte, că derept aceasta
vine mîniia lui Dumnezău, spre oamenii necredincioși. Deci nu fireți părtași
lor. Că erați odinioară întunearec, iară acum, lumină întru Domnul; ca feciorii
luminei îmblați. (Că rodul duhului iaste în toată bunătatea și dereptatea și
adevărul.) Ispitind ce-I place Domnului. Şi să nu vă mestecați cu faptele ceale
fără rod ale întunearecului, ce mai vîrtos le certați. Că cealea ce să fac
într-ascuns de ei, rușine iaste și a le grăi. Şi toate acealea, cînd să vădesc,
de lumină arată-să, că tot ce să arată lumină iaste. Pentru aceaia zice
"Deșteaptă-te cel ce dormi și scoală den morți și te va lumina Hristos". Derept
aceaia căutați cu socotință cum îmblați, nu ca neînțelepții, ce ca înțelepții,
răscumpărînd vreamea, că zilele sînt reale. Derept aceasta, nu fireți
neînțelepți, ce înțelegînd ce iaste voia Domnului. Şi nu vă îmbătareți de vin,
întru care iaste curvie, ce vă împleți de Duhul. Grăind întru voi cu psalomi și
cîntări și cîntece sufletești, cîntînd și lăudînd întru inimile voastre
Domnului. Dînd har în toată vreamea de toate, întru numele Domnului nostru Iisus
Hristos, lui Dumnezău și Tatălui. Plecîndu-vă unul altuia, întru frica lui
Dumnezău. Muerilor, plecați-vă bărbaților voștri ca și Domnului. Că bărbatul
iaste cap muerii, cum și Hristosu-i cap besearecii; și El iaste spăsitoriu
trupului. Ce cum să pleacă beseareca lui Hristos, așa și muerile să să pleace
bărbaților lor întru tot. Bărbaților, iubiți pre muerile voastre cum și Hristos
iubi beseareca, și pre Sine Să deade pentru ia. Ca să o sfințească pre ia,
curățindu-o cu baia apei pren cuvînt. Ca să o facă pre ia, și e slăvită
besearecă neavînd smoliciune, sau grozăvire, sau altele de acest feal, ce ca să
fie sfîntă și nevinovată. Așa să cuvine bărbații să iubească pre muerile lor, ca
și trupurele sale, că cela ce iubeaște pre muiarea lui, pre sine iubeaște. Că
nime neceodinioară nu și-au urît trupul lui, ce-l hrăneaște și-l grijeaște, cum
și Domnul beseareca. Că mădulari sîntem den trupul Lui, den carnea Lui și den
oasele Lui. Pentr-aceaia lasă omul pre tată-său și pre mumă-sa, și să lipeaște
cătră muiarea sa, și vor fi un trup. Taina aceasta mare iaste: iară grăescu de
Hristos și de besearecă. Derept aceaia, fietecarele, muiarea lui așa să o
iubească, ca și pre sine, iară muiarea cinstească pre bărbatul ei. Porunceaște
părinților. Slugilor. Şi stăpînilor, cum să cuvine să facă. După aceaia arată
cît de mare războiu au credincioșii. Cu ce armă trebuie să oștească împrotiva
pizmașului. După aceaia laudă pre Tihic, efeseanilor. Feciori, ascultați pre
părinții voștri, că aceasta iaste derept. Cinsteaște pre tatăl tău și pre
mumă-ta (carea iaste poruncă dentîiu cu făgăduință). Ca să fie ție bine și să
trăești îndelung pre pămînt. Şi voi, părinților, nu întărîtareți pre feciorii
voștri spre mînie, ce-i creașteți pre ei în învățătură și în dojana Domnului.
Slugi, ascultați pre stăpînii voștri cei trupești, cu frică și cu cutremur, în
smericiunea inimii voastre, ca lui Hristos. Nu înaintea ochilor numai slujind,
ca ceia ce vor să placă oamenilor, ce ca nește slugi a lui Hristos, făcînd voia
lui Dumnezău, den inimă. Cu bună voe slujind, ca Domnului, iară nu ca oamenilor.
Ştiind că fietecine au ce bine va face, acela va priimi de la Dumnezău, au slugă
au alobodaș. Şi voi, domnii, acealea faceți cu ei, părăsind certările, știind că
și al vostru și al loru Domnu iaste în ceruri, și fățărie nu iaste la El. Ce
după aceasta, frații miei, întăriți-vă întru Domnul și în vîrtutea puterii Lui.
Îmbrăcați-vă întru toate armele lui Dumnezău, ca să puteți sta împrotiva
înșălăciunilor diiavulului. Că nu avem noi războiu cu trupul și cu sîngele, ce
cu împărățiile și cu puterile și cu domnii și cu deregătorii întunearecelor
lumii aceștiia, și împrotiva răutăților sufletești carele sînt supt ceriu.
Derept aceasta, luați toate armele lui Dumnezău, ca să puteți sta împrotivă în
vreamea perirei, și toate isprăvindu-le, să puteți sta. Stați derept aceaia,
mijloacele voastre încinse cu adevărul, și îmbrăcîndu-vă întru platoșa
dereptăției, și cu picioarele încălțate cu gătirea pacei a Evanghelii. Spre
toate luînd pavăța, cu carea veți putea stinge toate săgețile hicleanului, ceale
fierbinți. Şi coiful spăsenii luați, și spata Duhului, ce e cuvîntul lui
Dumnezău. Cu toată rugăciunea și rugare rugîndu-vă în toată vreamea pren Duhul,
și întru aceaia preveghind întru toată răbdarea și rugăciunea pentru toți
sfinții. Şi pentru mine, ca să mi să dea întru deșchiderea gurii meale, cu
îndrăznire să arăt taina Evanghelii. Pentru carele îmblu în solie în fiară, ca
despre El cu îndrăznire să grăesc, cum să cade mie a grăi. Iară să știți și voi
lucrurele meale, și ce fac, toate va spune voao Tihic, acel frate iubit și slugă
credincioasă întru Domnul. Carele pentr-aceaia l-am tremes la voi, ca să știți
carele-s de noi, și să să mîngîe inimile voastre. Pace voao, fraților, și
dragoste cu credință, de la Dumnezău Tatăl și de la Domnul nostru Iisus Hristos.
Milă cu toții carii iubesc pre Domnul nostru Iisus Hristos, întru neputredire,
Amin. Scrisă-i den Roma efeseanilor, trimeasă-i pre Tihic. PREADOSLOVIIA CĂRŢIEI
CĂTRĂ FILIPISEANI. Aicea întîiu trebuiaște să știm trei lucruri: 1. De
filipiseani cărora-i scrisă această carte, carea o tremease Pavel din Râm. 2. Cu
ce îndemnare o au scris. 3. Şuma despre ce au scris. De Pavel carele au scris
cartea grăit-am mai sus, la list 202. Filipusul iaste orașul Machedoniei, lîngă
Neapoli, lîngă apa ce să chiamă Strimon. Acest oraș viia cu obiceaiul
rimleanilor; pentru aceaia era soție rimleanilor, și au fost întemeliiat și
zidit de Filip, craiul Machedoniei. Întîi-i era numele Crinidia, pentru
izvoarăle ce cura din munte, în carele era multe vine de aur, și pentru aceastea
era vestit. Ce încă mai vestitu-i cu aceasta, că fură tremeși lor, din porunca
lui Dumnezău, Pavel apostolul și Sila și Timoteiu, și acolea propovedui
Evangheliia Pavel cu soțiile lui, și din propovedaniia lor să întoarse orașul
cătră Hristos, începîndu-să din Lida, căriia-i deșchise Dumnezău inima, să auză
cuvintele lui Pavel. Şi Pavel, într-acest oraș, multe scîrbe și prinsori și
bătăi păți, pentru Hristos, și pentru ce scoase dracul din cea fată vrăjitoare.
Depre îndemnătura scrisoriei. Pavel apostol, mărturisind cu îndrăznire de numele
lui Hristos, căzu în prinsoare, și-l băgară în temniță la Râm; carea auzind
filipiseanii, tremeasără-i lui pre popa lor, pre Epafrodit, milostenie multă,
carea o chiamă apostolul, jărtvă de bună mirodenie. Așia cetim: "Păziți-vă de
cîini, păziți-vă de lucrători strîmbi, păziți-vă de tăiare împregiur". Din
aceastea vedem că mulți de carii credea în Hristos, tăiarea împregiur și faptele
bune le mesteca cu credința în Hristos, zicînd că fără de acealea nu să pot
spăsi. Pentru aceaia lăuda pre filipiseani, pentru tăriia credinței lor și
pentru că au pățit multe, pentru învățătura apostolilor. Îndemnătura aceștii
cărți au fost milosteniia ce tremeasără filipiseanii, pentru carea-i fu lui a
mulțămi lor. Şi după aceastea, auzise, din cuvîntul lui Epafrodit, că mulți
învățători strîmbi, înturnați din jidovi, învață pre ei să să tae împregiur, și
să țină leagea lui Moiseiu, depreună cu credința în Hristos. Împrotiva acelora
au vrut să întărească credința filipiseanilor cum să nu-i amăgescă. ŞUMA: În
această carte: Întăreaște credința filipiseanilor în multe chipuri,
făgăduindu-le că-i va întări Dumnezău, și lăudînd fierbinteala credinției lor,
și arătînd lor că, cu toată inima, să nevoiaște spre ispăseniia lor. Aceastea
sîmt în capul 1, pînă în 27 de stihuri. Îndemna-i spre răbdarea scîrbelor și
spre smerenie și spre viiață curată. Despre aceastea grăește cap 1, din 27 de
stihuri, pînă în 19 stih, 2 cap. Le dă înainte să priimască pre Timoteiu și pre
Epafrodit, ca pe niște învățători credincioși, pînă la sfîrșitul capului 2-lea.
Dojeneaște-i cum să să ferească de învățătura strîmbă a apostolilor strîmbi,
carii mesteca dereptatea legiei cu dereptatea credinției, în al 3-lea cap peste
tot. Îndeamnă spre uniciune și spre pace, anume pre 2 mueri: pre Evodiia și pre
Sintihiia, și nește bărbați, cum să țînă uniciune; întru începeniia den al
patrul cap. Îndeamnă pre toți depreună, spre răbdare, spre rugăciune și spre
alte lucruri dumnezăești, în 4 cap, de la 5 stih pînă la 10. Laudă milostenieia
lor ce tremesease lui, în vreame de lipsă; pînă în 21 de stihuri în al 4-lea
cap. Sfîrșeaște cartea cu tremeaterea închinăciuniei. CARTEA LUI PAVEL APOSTOL
CĂTRĂ FILIPISEANI. Mărturiseaște de dragostea lui ce are cătră filipiseani.
Grăiaște despre sine și despre prinsorile sale. Îndeamnă pre ei, cu pilda sa.
Îndeamnă spre uniciune. Şi spre răbdare. Pavel și Timoteiu, slugile lui Iisus
Hristos, tuturor sfinților în Iisus Hristos, cărora sînt în Filipus, cu
episcopii și diaconii. (Diacon să zice vistiarnicul besearecei.) Milă voao și
pace de la Dumnezău, Tatăl nostru, și de la Domnul Iisus Hristos. Dau har
Dumnezăului mieu, în toată pomana mia de voi. Pururea întru toată rugăciunea
mea, pentru voi toți, cu bucurie, rugăciuni făcînd. Pentru împreunarea voastră
în Evanghelie, den zua dentîi, pînă acmu. Crezînd aceasta, că cela ce au început
întru voi lucru bun, săvîrși-l-va pînă în zua lui Iisus Hristos. Cum iaste mie
derept a înțeleage de voi toți, pentru că vă am pre voi în inimă, și în
prinsurile meale și întru mîntuire și întru adeverința Evangheliei, voi toți cu
mine depreuna sînteți partnici milei meale. Că mărturie mi-i Dumnezău cumu vă
iubesc pre voi pre toți, întru dragostea lui Iisus Hristos. Şi de aceasta mă rog
ca dragostea voastră, încă mai vîrtos și mai mult, să presosască în cunoștință
și întru tot înțelesul. Ca să cunoașteți ceale mai bune, ca să fiți curați și
fără poticneală, pînă în zua lui Hristos. Plini de poamele dereptăției carele-s
prin Iisus Hristos, întru slava și lauda lui Dumnezău. Ce voia mi-i să
înțeleageți voi, fraților, că cealea ce să tîmplară mie, mai vîrtos spre folosul
Evangheliei veniră. Așa cît prinsorile meale fură arătate în Hristos, întru
toată giudecata și într-altele în toate. (Înțeleage-să casa cea de giudecată, ce
era în curtea împăratului). Şi mulți din frați întru Domnul nădăjduindu-se din
prinsorile meale, mai vîrtos fără de frică, îndrăzniră a grăi cuvîntul lui
Dumnezău. Iară unii pentru zavistiia și pentru prigoana, iară alții din voe
bună, propoveduesc pre Hristos. Iară alții, din prigoană, nu propoveduesc curat
pre Hristos, păindu-le că vor adaoge scîrba prinsorilor meale. Iară alții din
dragoste, știindu-să că sînt pus scutitoriu Evangheliei. Ce-i derept aceia? Săva
în ce chip, au în fățărie au în dereptate să propoveduiaște Hristos, și de
aceasta mă bucur și mă voiu bucura. Că știu că aceasta-mi va fi spre spăsenie,
prin rugăciunile voastre și darea Duhului lui Iisus Hristos. După așteptarea și
nădeajdea mia. Că în nemica nu mă voiu rușina, ce cu toată îndrăznirea, cum
pururea, așea și acmu să mărește Hristos în trupul mieu, au prin viață au prin
moarte. Că mie mi-i dobîndă Hristos, și în viață și în moarte. Au a viia în trup
nu mi-i mai treabă, au ce voiu aleage nu știu. Că mă strîng amîndoao poftind a
mă dezlega și cu Hristos a fi, că multu e mai bine. Iară a rămînea în trup, mai
lipsă-i pentru voi. Și aceasta cu nădeajde știu, că voiu rămânea și voiu
petreace cu voi cu toți, în folosul vostru și în bucuriia credinței. Ca lauda
voastră să să înmulțască în Iisus Hristos, întru mine, cu venirea mea iară cătră
voi. Numai cum să cade Evangheliei lui Hristos petreaceți, sau cînd voiu veni și
voiu vedea pre voi, au departe fiind, voiu auzi de voi, că stați într-un duh, cu
o inimă, depreună luptînd prin credința Evangheliei. Şi de nemică de cealea ce
vă stau împrotivă nu vă îngrozireți, carele-s lor sămn de perire, iară voao de
ispăsenie, și aceasta-i de la Dumnezău. Că voao în dar vă-i dăruit prin Hristos,
nu numai întru El a creade, ce și pentru El a păți. Şi acesta războiu răbdînd în
mine și acmu auziți din mine. Rogă-i să aibă mai vîrtos, despre toate, smerenie.
Cu pilda lui Hristos. Făgăduiaște lor că va tremeate lor curînd pre Timoteiu.
Spune pentru ce au zăbovit Epafrodit. Derept aceaia, să iaste ceva mîngiiare în
Hristos, și mîngîiarea dragostei și împreunarea duhului, și de sînt îndurări și
milostivnicii. Umpleți bucuriia mea, ca întru aceaia să vă înțelepțiți, aceaiași
dragoste avînd, cu o inimă acesta înțelegînd. Nemica făcînd cu prigoană, sau cu
mărire deșartă. Ce cu smerenie, unul pre alalt gîndind că-i mai cinstit de sine.
Nu socotireți numai cineși de ale sale, ce și carele-s ale altora. Deci aceasta
înțelepciune să fie întru voi, care au fost și în Hristos Iisus. Care fiind în
fire dumnezăiască, nu-I păru răpitură a fi asemenea cu Dumnezău. Ce El în Sine
Să deșărtă. luînd fire de slugă. aseamenea oamenilor făcut. Şi aflîndu-Să în
față ca un om, smeri-Se pre Sine, fiind îngăduitoriu pînă la moarte, însă pînă
la moartea cruciei. Şi pentru aceaia, Dumnezău pre Elu-L preaînălță și-I dărui
nume carele iaste preste tot numele. Ca întru numele lui Iisus, tot genunchiul
să să pleace, ale cereștilor și pămînteștilor și a celor dedesupt. Şi toată
limba să-L mărturisească, că -i Domnul Iisus Hristos, întru slava Tatălui
Dumnezău. Pentru aceaia, dragii miei, cum pururea ați ascultat, nu numai cînd am
fost de față, ce cu mult mai vîrtos cînd am fost departe, cu frică și cu
cutrenur lucrați spăseniia voastră. Că Dumnezău iaste carele lucrează întru voi,
și să voiți și să previți, după bună vrearea Lui. Toate faceți fără zavistii și
fără îndoituri. Ca să fiți neprepuși și întregi, feciorii lui Dumnezău,
nevinovați, în mijlocul aceștii rude rea și îndărăptnice, întru carii străluciți
ca niște lumini în lume. Cuvîntul vieției țiind, întru lauda mea în zua lui
Hristos. Că n-am alergat întru deșărt, nece în deșărt m-am ustenit. Deci, să
m-aș și jărtvi( Au măcena), asupra darului și jărtvei credinței voastre
bucuru-mă și mă veselescu voao tuturor. Așijderea și voi vă veseliți și vă
bucurați mie. Că nădăjduesc, în Domnul Iisus, pre Timoteiu curund a-l tremite
cătră voi, ca și eu să fiu cu voe bună, știind ceale ce- s întru voi. Că pre
nime n-am carele, cu toată inima, să să grijască de voi. Că toți carele-s ale
sale caută, iară nu carele sînt a lui Iisus Hristos. Iară ispititura lui știți,
căce ca un fecior părintelui, cu mine sluji întru Evanghelie. Deci pre acesta am
nădeajde să tremețu, numaidecît de voiu vedea carele-s pregiur de mine. Ce mă
nădăjduescu întru Domnul, și însumi, curundu, voiu veni cătră voi. Iară mai de
treabă mi să păru Epafrodit fratele și agiutătoriul și soțul mieu, iară a vostru
apostol și slujitorul treabei meale, să trimețu cătră voi. Pentru ce doriia de
voi toți, și tînjiia, pentru c-ați auzit că au fost bolnav. Şi adevăr, bolit-au
aproape de moarte. Ce Dumnezău-l milui, nu numai pre el, ce și pre mine, că nu
cu scîrbă să-mi fie pre scîrbă. Deci cum mai de grabă l-am tremes, ca văzîndu-l
pre el, iară să vă bucurați, și eu fără scîrbă să fiu. Deci priimiți pre el
întru Domnul, cu toată bucuriia, și pre unii ca aceștea la cinste să-i aveți.
Căci pentru lucrul lui Hristos, tocmai pînă la moarte să apropie, negîndindu-și
cu viața să împle a voastră lipsă, carea era de cătră slujba mea. Învinge făliia
apostolilor strîmbi. Şi le pune pre Hristos împrotivă. Spune putearea și firea
credinței. Indeamnă-i să lase toate și să fie părtași în răbdarea lui Hristos.
Samnă pizmașii răbdăriei lui Hristos. După aceia, frații miei, bucurați-vă în
Domnul; aceaste-aș scrie voao, iată mie nu mi-i leane, iară voao, de lipsă.
Păziți-vă de cîini, păziți-vă de lucrători răi, păziți-vă de tăiarea
necredincioșilor. Că noi sîntem tăiarea împregiur, carii cu Duhul lui Dumnezău
slujim, și ne lăudăm întru Iisus Hristos, și nu ne încreadem în trup. Săva că eu
am și în trup, în ce mă nădăjduiiu, de să veade și altuia a nădăjdui în trup, eu
mai vîrtos. Tăiat împregiur a opta zi, din sămînța lui Izrail, den ruda lui
Veniamin, jidov den jidov, după leage fariseu. După rîvna, supărîndu beseareca
lui Dumnedzău, după dereptatea legiei, nevinovat. Ce carele mi-era dobîndă,
acestea pentru Hristos socotitu-le-am pagubă. Ce iată le socotim a fi pagubă.
Pentru înălțimea cunoștinției a lui Hristos Iisus Domnului mieu, pentru carele
de toate mă păgubiiu și le socotiiu toate a fi ștercure, ca să dobîndescu pre
Hristos. Şi să mă aflu în El, neavîndu dereptatea mea, carea-i den leage, ce
care-i den credința lui Hristos. Care-i de la Dumnezău dereptate în credință. A
cunoaște pre El și putearea învieriei Lui și împreunarea patimelor Lui,
închipuit morției Lui. Să cumva voiu agiunge întru înviarea morților. Nu pentru
căci c-am agiuns sau c-aș fi obîrșit; iară mă nevoescu să prinzu, de fuiu prinsu
de la Hristos Iisus. Fraților, eu nu gîndescu c-am prinsu. Iară una fac,
carele-s den dereptu uitîndu-și spre ceale de înainte, tinzîndu-mă, cătră sămnu
silescu-mă, la dobînda chemăriei de sus, a lui Dumnezău, în Iisus Hristos. Deci
cîți sîntem desăvărșit (Ce să zice mari de zile), aceasta să înțeleagem, iară să
veți înțeleage într-alt chip, și aceasta încă vă o va arăta Dumnezău voao. Însă
întru carea am agiunsu, aceaia să înțeleagem, și într-acel obiceai să viem. Fiți
făcători ca mine, fraților, și socotiți pre ceia ce îmblă așa cum aveți chip pre
noi. Că mulți îmblă, pre carii de multe ori am grăit voao, iară acmu și
plîngîndu zic, pre vrăjmașii cruciei (Ce să zice patima lui Hristos) lui
Hristos. A cărora sfărșenie iaste: Dumnezău, pîntecele și slava întru rușinea
lor, carei în ceale pămîntești să înțelepțescu. Iară a noastră viiață în ceriu
iaste, de unde și Mîntuitoriul așteptăm, Domnul Iisus Hristos. Carele va schimba
trupul smereniei noastre, ca să fie închipuit trupului Lui celui slăvit, după
putearea cu carea poate toate pleca supt Sineși. Spune că s-au veselit cu
bogățiia darului lor. Şi s-au vrut avea lipsă; încă bucuros au vrut răbda, că au
fost deprinsu cu avuțiia și cu lipsa. Pentru aceaia, frații miei dragi și
doriți, bucuriia și stema mea, așa stați în Domnul, iubiților. Pre Evodiia rog,
și pre Sinitihia ceiu, aceaiași să înțeleagă în Domnul. Şi rog și pre tine,
soațe încrezute, agiută pre ceia ce osteniră cu mine în Evanghelie, și cu
Climentu și cu alții agiutătorii miei, cărora li-e numele în cartea vieției.
Bucurați-vă întru Domnul pururea, iară zic, bucurați-vă. Blînziia voastră să o
înțeleagă toți oamenii, Domnul aproape-i. De nemică nu vă grijireți, ce toate cu
rogăciune și cu rugare și cu mulțemire, cearerea voastră să să arate la
Dumnezău. Şi pacea lui Dumnezău, carea-i asupră de tot înțelesul, păzi-va
inimile voastre și mințile voastre, întru Iisus Hristos. După aceaia, fraților,
carele-s adevărate, carele-s cinstite, carele-s dereapte, carele-s curate,
carele-s iubite, carele-s cu nume bun, să iaste vro bunie și să iaste vo laudă,
aceastea cugetați. Carele le-ați și învățat, și le-ați priimit, și ați auzit și
ați văzut întru mine, aceastea faceți, și Dumnezăul pacei va fi cu noi. Iară
bucuratu-m-am în Domnul foarte, că iată cînd v-ați prinoit grijea voastră de
mine, de carele v-ați și grijit, ce nu aveți prilej de vreame. Nu pentru aceaia
c-aș avea lipsă, grăescu; că eu m-am deprinsu întru carele sînt, den destul a-mi
fi. Ştiu a mă smeri, știu a mă lipsi și a mă prisosi, săva unde și în toate m-am
deprinsu și a mă sătura și a flămînzi și a-mi prisosi și a-mi lipsi. Toate le
pociu, în Cela ce mă întăreaște pre mine Hristos. Insă pentr-aceaia, bine ați
făcut că sînteți părtași scîrbei meale. Iară știți drept aceaia și voi,
filipiseani, că întru începutul Evangheliei, cînd eșiiu den Machedoniia, nece o
besearecă nu se-au împreunat mie, fără voi singuri, în dare și în luare. Că și
în Solun, și o dată și a doao oară, în treaba mea ați tremes. Nu c-aș căuta
dare, ce caut rodul prisositoriu în folosul vostru. Ce luaiu toate și
prisosescu: împluiu-mă, luîndu de la Epafrodit carele-s tremiase de la voi,
mirodeniia a bunei miroseale, jărtvă priimită și dragă lui Dumnezău. Iară
Dumnezăul mieu să împle toată treaba voastră, după bogățiile Lui, întru slavă,
în Hristos Iisus. Dară lui Dumnezău și Tatălui nostru, slavă întru veacii
veacilor, amin. Sărutați (Ce să zice, spuneți) toți sfinții, întru Hristos
Iisus, închină-să voao frații carii sînt cu mine. Închină-să voao toți sfinții,
iară mai vîrtos cei den casa lui Chisariu. Mila Domnului nostru Iisus Hristos,
cu voi toți; Amin. Cătră filipiseani scrie den Roma, pre Epafrodit.
PREADOSLOVIIA CĂRȚIEI CĂTRĂ COLASEANI. La înțelesul aceștii cărți trebuiaște să
știm ceaste 4 lucrure: Cine au fost colaseanii cărora le-au scris Pavel și de
orașul lor. De înndemnătura scrisorii, pentru ce s-au îndemnat a scrie această
carte. De șumma cărției. De părțile aceștii cărți. Cine au fost acești
colaseani, și unde au fost orașul lor, nu înțeleg toți cărtularii într-un chip.
Unii zic că au fost rodoeani, pentru că în acel osrov al Rodosului au fost
rădicat un stîlp de piatră, înaltu și minunat, Soarelui, carele să chiamă colos,
și acela-i unul de ceale 7 minuni din lume. De pre acel colos s-au chemat
oamenii acelui ostrov colaseani, cum zic mulți. Iară alții zic că Colosul au
fost orașul în Frighiia, în Asiia cia mai mică. Așa înțeleage Hrisostom, și-și
întăreaște cuvîntul cu aceasta că apostolul zice, cap 4, să cetească această
carte ce-i scrisă la colaseani, în Laodichiia, și care era scrisă în Laodichiia,
să o cetească în Colos. De aicea să veade că și-au fost vecini colaseanii cu
laodichianii, care oraș era în Frighiia; pentru aceaia și Colosul au fost în
Frighiia, așia zic și Eronim și Teofilact și alții mulți. De acest oraș zic că
după moartea apostolului, supt Neron împărat, depreună cu Laodichiia și Erapoli,
în cutremurarea pămîntului, s-au răsipit și au perit. Apostol Pavel s-au
îndemnat a scrie această carte, pentru aceasta: Epafra, sluga lui Hristos
credincios, întorsease pre colaseani cătră Hristos, și întemeiase pre ei în
învățătura dereaptă a apostolilor, iară unii, slugile Satanei, apostoli strîmbi,
amăgiia pre colaseani, cu filosofiia și obiceaiul legiei lui Moisei amăgindu-i,
carele auzind Pavel, fiind în prinsoare în Roma, că el nicidinioară n-au fost în
Colas. Iară Epafra, auzind de prinsoarea lui Pavel, mearse să-l vază, în Roma,
și să vorovască cu el, de rîndul beseareciei Colosului, și să ia de la dînsul
mărturie despre învățătura sfîntă, și depreună să-l îndeamne să scrie și carte,
să trimeață la colaseani, în carea să-i îndeamne și să-i întărească să ție
învățătura carea au luat de la Epafra, ca o învățătură sfîntă, și-i îndeamnă să
fie stătători în credință, și să viiaze viiață sfîntă, împrotiva a toate
învățăturile strîmbe. Tremease această carte, pre Tihic și pre Onisim, la
colaseani. De șumma cărției: întîiu, la ceastă carte, dă laudă lui Dumnezău,
pentru credința și dragostea și învățătura ce au priimit colaseanii de la
Epafra; într-aceasta laudă pre ei că au priimit cu toată inima. După aceaia, le
dă înainte toată șumma învățăturiei creștinești, cum era învățați și de Epafra,
mai vîrtos în ce lucrure stă ispăseniia noastră, și ne arată pentru ce ne
ispăsim. A treia oară, calcă învățătura apostolilor strîmbi, și arată că
obiceaiurile lui Moisei sînt sfîrșite și trecute. După aceaia îndeamnă să să
dezbrace den omul cel vechiu și să să îmbrace în cel nou. Ceastă carte are trei
părți: întîiu să tîlcuiaște toată învățătura creștinătăției, pre scurt, și ne
arată că Hristos iaste adevărat om și Dumnezău, și ce-i deregătoriia lui, și ne
arată în ce chip să avem parte în bunătățiile Lui. Învață împrotiva apostolilor
strîmbi, arătînd că învățătura lor și obiceaiurile lor sînt împrotiva
Scripturiei sfîntă. Dă-le porunci despre rîndul vieției, și-i îndeamnă să să
nevoiască să viiaze viață sfîntă, cum să cuvine în Hristos. CARTEA LUI PAVEL
APOSTOL CĂTRĂ COLASEANI. După închinăciune. Laudă pre colaseani, să-i îndeamne
să-l asculte pre el. Mărturiseaște de învățătura carea auzise de la Epafra.
Propoveduiaște mila lui Dumnezău, carea făcu cu ei. Şi arată că toate părțile
ispăseniei noastre sînt în unul Iisus Hristos. Pavel, apostolul al lui Iisus
Hristos, din voia lui Dumnezău, și Timotei fratele. Celora carii sînt în Colos,
sfinților și credincioșilor, fraților întru Hristos Iisus. Milă voao și pace, de
la Dumnezău Tatăl nostru și Domnul Iisus Hristos. Mulțemim lui Dumnezău și
Tatălui Domnului nostru Iisus Hristos, în toată vreamea pentru voi rugîndu-ne.
Auzind credința voastră întru Hristos Iisus, și dragostea( carea aveți) cătră
toți sfinții. Pentru nădeajdea carea iaste pusă voao în ceriure, carea ați auzit
mainte, întru cuvîntul adevărului a Evangheliei. Carea a suferit la voi, cum și
în totă lumea, și ia rodeaște și crește, cum și întru voi, din zua ce ați auzit
și ați cunoscut mila lui Dumnezău, în dereptate. Cum vă și învățat de la Epafra
iubitul soțul (În slujba Evangheliei) nostru, carele iaste credincios pentru
voi, slujitoriul lui Hristos. Carele au și arătat noao dragostea vostră în
Duhul. Derept aceaia și noi, den zua ce am auzit, nu încetăm pentru voi a ne
ruga, și ceind să vă împleți de înțelesul voei Lui, întru toată înțelepciunea și
înțelesul sufletescu. Să îmblați cum să cade Domnului, întru toate să-I plăceți,
întru tot lucrul bun rodind și crescînd întru înțelesul lui Dumnezău. Întru
toată putearea întăriți, după putearea slaveei Lui, în toată răbdarea și
îngăduiala, cu bucurie. Har dînd Tatălui carele ne-au făcut pre noi destoinici a
lua parte în moșiia sfinților, întru lumină (Ce să zice împărăție). Carele ne
răpi pre noi den putearea întunearecelor, și mută întru Împărățiia Fiiului iubit
al Său. Întru carele avem descumpărare pentru sîngele Lui, și ertăciune
păcatelor. Carele iaste chip Dumnezău nevăzut, născut dintîiu a tot faptul. Că
pentru El fură zidite toate carele-s în ceriure și carele-s pre pămînt,
văzutele, și nevăzutele, vare scaune (Crăești) vare domnii, vare împărății, vare
puteri, toate pentru El și derept El să zidiră. Şi El iaste mainte de toate, și
toate pentru El stau. Şi el iaste cap trupului beseareciei (Săborului), carele-i
începutul, întîiu e născut den morți, ca să fie întru toți, Însuși mai mare. Că
întru El bine (Tatăl) vru să sălășluiască toată împlearea. Şi pace făcută cu
sîngele Lui, prin El toate le-au împăcat Şieși pentru El, vare cealea ce-s pre
pămînt, vare carele-s în ceriure. Şi pre voi, carii erați oarecînd streinați și
pizmași, cu cugetul întru lucrure reale cuprinși, iară acum v-au împăcat. Întru
trupul carneei Lui, să puie pre voi, sfinți și curați și nevinovați, înaintea
Lui. Iară numai să veți rămînea întru credință întemeiați și tari și neclătiți
din nădeajdea Evangheliei carea ați auzit, carea-i propoveduită a tot faptul
ce-i supt ceriu, căriia i-am fost eu, Pavel, slujitoriu. Carele acmu mă bucur de
ceale ce-am pățit pentru voi, și umplură-mă și înțeleg patimelor lui Hristos, în
trupul mieu, pren trupul Lui, carele iaste beseareca. Căriia fuiu eu slujitoriu,
după rînduiala lui Dumnezău, carea fu dată mie, întru voi a împlea cuvîntul lui
Dumnezău. Taina ce-au fost ascunsă den veaci și neamurelor, iară amu s-au arătat
sfinților Lui. Cărora vru Dumnezău a arăta bogățiile slavei tainei aceștiia
întru limbi, carele iaste Hristos întru voi, nădeajdea aceaia a slavei. Pre
carele noi vestim, dojănindu pre tot omul și învățînd întru toată înțelepțiia,
ca să punem pre tot omul desăvîrșit, întru Hristos Iisus. Întru carea mă și
ustenesc, luptîndu-mă după putearea Lui, carea lucrează întru mine cu puteare.
Ce-i den Hristos afară zici că-i tot în deșărt. Anume tăiarea împregiur. De
oprirea bucatelor. De cinstea îngerilor. După aceaia arată că s-au mîntuit din
toate rînduialele oamenilor, pre Hristos. Că mi-i voia să știți cîtă luptare
suferesc pentru voi și pentru carei sînt în Laodichiia și în Eropoli și cîți nu
văzură fața mea în trup. Ca să să mîngîe inimile lor, legați în dragoste și
întru toată bogățiia împleriei a înțelesului întru cunoașterea taineei lui
Dumnezău și a Tatălui și a lui Hristos. Întru carele sînt toate vistiiarele
înțelepciuneei și a cunoștințeei ascunse. Iară aceasta zic, ca nime pre voi să
nu vă înșale, cu cuvinte fățarnice. Că de sîntu cu trupul depărtat, ce cu duhul
cu voi sîntu, bucurîndu-mă și văzînd obiceaiul vostru și tăriia credințeei
voastre în Hristos. Deci cum ați luat pre Hristos Iisus Domnul, așa întru El
îmblați. Înrădăcinați și zidiți întru El, și întăriți în credință, cum v-ați și
învățat, prisosindu-vă în ia cu mulțimire. Păziți-vă să nu vă înșale cineva pre
voi, cu filosofie și cu înșălăciune deșartă, după rînduialele omenești, după
stihiia lumiei, iară nu după a lui Hristos. (Stihiia să înțeleage obiceaiul
Legiei supt carele îndereaptă Dumnezău Beseareca Lui, în Leagea Veche, ca și
suptu un dascal). Că întru El viețuiaște toată împlearea dumnezăiriei trupești.
Şi sînteți întru El deplin, carele iaste cap a toată biruința și puterea. Întru
carele v-ați și tăiat împregiur, cu tăiare împregiur nu cu mîna făcută, întru
dezbrăcarea trupului păcatelor trupești, pentru tăiarea împregiur a lui Hristos.
Îngropați cu El în botegiune, prin carele vă și sculat, cu credința puteriei lui
Dumnezău, care au sculat pre El, din morți. Şi voi fiind morți întru păcate și
întru netăiarea trupului vostru, înviatu-v-au cu El, ertînd voao toate păcatele.
Ştergîndu care ne era împrotivă scrisoarea obiceaiurelor care ne era într-alean
(Împrotivă) și aceaia o luo din mijlocul, răstignindu-o pre cruce. Şi jecuind
împărățiile și puterile, arătîndu-le cu îndrăznire, biruind pre iale, întru
Eluși. Deci nime pre voi să nu vă giudece, prin mîncare sau prin băutură sau
pren sărbători sau pren lună noao sau pentru sîmbete. Carele sînt umbra celor
viitoare, iară trupul, lui Hristos. Nime pre voi să nu vă înșeale cu smericiune
fățarnică și slujbă îngerească, mestecîndu-să în cealea ce n-au mai văzut, în
deșert unflîndu-să cu înțelesul trupului. Şi nețiindu-să de cap, dentru carele-i
tot trupul, pren încheeturi și pren legături, strînsu și tocmit, creaște sporiul
lui Dumnezău. Că de-ați murit cu Hristos, de stihiile lumiei, dară pentru ce vă
îngreoiați cu obiceaiure cum ați fi viind în lume. Să nu vă atingeți, nice să
guști, nice pipăi. Carele toate pier trăind cu iale, după porunca și
învățăturile omenești. Carele să par înțelepție întru slujba ce de voe și
plecăciune și în necruțarea trupului, nu în cinste țiindu-să pre sațiu trupului.
Îndeamnă-i să caute ceale cerești împrotiva apostolilor menciunoși carii
îndeamnă spre pămîntești. Zice să omoară mădularele ceale pămîntești, să
desbrace omul vechiu și să să îmbrace în cel nou. Îndeamnă spre fapte bune.
Bărbații, muerile, părinții, feciorii, domnii, slugile să să poarte cine cumu să
cuvine. Derept aceaia, să v-ați sculat cu Hristos, ceale de sus căutați, unde
iaste Hristos, de-a direapta lui Dumnezău șăzîndu. Ceale de sus grejiți, iară nu
cealea pămîntești. Că muriți sînteți, și viiața voastră ascunsă iaste cu
Hristos, în Dumnezău. Cînd Să va arăta Hristos, viiața voastră, atunce și voi vă
veți arăta cu El, într-o slavă. Derept aceaia, omorîți mădularele voastre ceale
pămîntești, curviia, necurățiia, spurcăciunea și lăcomiia, carea iaste idoliia.
Pentru carele vine mîniia lui Dumnezău, spre feciorii îndărăptnici. Întru carele
și voi ați îmblat oarecîndu, cîndu viețuiiați întru iale. Iară acmu lăpădați și
voi aceastea toate, mîniia, urgiia, răutatea, hula, cuvinte grozave den gurile
voastre. Nu mințireți unul spre altul, dezbrăcîndu omul cel vechiu, cu faptele
lui. Şi îmbrăcîndu-vă în cel nou, carele să noiaște întru înțeles, după chipul
celuia ce l-au zidit pre el. Unde nu iaste grec, nece jidov, tăiare împregiur,
nece netăiare împregiur, păgîni, schiti, slugă, slobod, ce în toate și întru
toți, Hristos. Derept aceaia, vă îmbrăcați ca aleșii lui Dumnezău, sfinți și
iubiți, întru îndurarea mileei buneei smerenie, blînziia și răbdarea. Răbdîndu
unul altui, și ertîndu-să adînsu voiși, de are cineva unul pre alalt
împutăciune, cum și Hristos au ertat voao, așa și voi. Dară spre aceastea spre
toate, îmbrăcați-vă în dragoste, carea iaste legătură desăvîrșit. Şi pacea lui
Dumnezău să lăcuiască întru inimile voastre, întru carea sînteți și chemați
într-un trup, și mulțimitori fiți. Cuvîntul lui Hristos să sălășluiască întru
voi, din destul, cu toată înțelepțiia, învățîndu-să și dojănindu-vă înșivă pre
dînsu voiși, întru psalomi și în cîntări și în cîntece sufletești, cu mulțimire
cîntîndu întru inimile voastre, Domnului. Şi varece faceți, în cuvîntu, au în
lucru, toate întru numele Domnului Iisus faceți, mulțimindu-i lui Dumnezău și
Tatălui, pentru El. Mueri, plecați-vă bărbaților voștri, cum să cuvine în
Dumnezău. Bărbați, iubiți-vă muerile voastre, și nu vă amărîreți spre iale.
Feciori, ascultați pre părinții voștri, întru tot, că aceasta place lui
Dumnezău. Părinți, nu întărîtareți pre feciorii voștri, ca să nu să mîhnească.
Slugi, ascultați pre domnii voștri cei trupești, întru toate, nu înaintea
ochilor numai slujind, ca cum ați plăcea oamenilor, ce întru blînziia inimiei,
temîndu-vă de Dumnezău. Şi tot ce faceți, de la inimă faceți, ca lui Dumnezău,
iară nu ca oamenilor. Ştiind că de la Dumnezău veți lua plata moșiei, că
Domnului Hristos slujiți. Iară cel ce face obidă, obida va lua, și nu iaste
fățărie. Îndeamnă pre domni și pre slugi să să poarte cumu să cuvine. Şi spre
rugăciune-i dojeneaște. Roagă-i să aibă cuvinte drăgustoase. Mai apoi,
închinăciunile, și laudă pre Tihic. Voi, domni, ce-i dereptul și să cuvine,
plătiți slugilor, știind că și voi aveți Domnu în ceriure. Întru rugăciune
răbdați, preveghindu întru iale cu mulțimire. Rugîndu-vă împreună și pentru noi,
ca să deșchiză Dumnezău noao ușia cuvîntului, să grăim taina lui Hristos, pentru
carea sîntu și prinsu. Ca să o arăt cum mi să cade a grăi. Cu înțelepție îmblați
cătră streini, răscumpărînd prilej. Cuvîntul vostru să fie, în toată vreamea, cu
dragoste sărat, ca să știți cum să cade voao fietecăruia a răspunde. Iară
lucrurile meale, toate le va spune voao Tihic, fratele iubit și slugă
credincioasă, soț slujbei în Domnul. Pre carele tremeș cătră voi, pentru aceasta
să înțeleagă lucrurile voastre și să mîngăe inimile voastre. Cu Onisim,
credinciosul și iubitul frate carele iaste dintru voi, dereptu aceaia, toate vă
vor răspunde voao, carele-s aicea. Închină-să voao Aristarh, soțul mieu în
prinsoare, și Marc. nepotul Varnaveei, despre carele am poruncit voao, să va
veni cătră voi, priimiți-l. Şi pre Iisus ce-l chiamă Iust, carii sînt den
tăiarea împregiur, aceștea singuri sînt mie agiutători întru Împărățiia lui
Dumnezău, care fură mie mîngîiare. Închină-să voao Epafra, carele-i dintru voi
slugă lui Hristos, în toată vreamea nevoindu-să pentru voi, întru rugăciuni, ca
să stați desăvîrșit și plini întru toată voia lui Dumnezău. Că aceasta
mărturisescu de el, că are multă rîvnă pentru voi și de carii sînt în Laodichiia
și în Erapoli. Închină-vă-să Luca, vraciul cel iubit, și Dimas. Spuneți
închinăciune fraților celor den Laodichiia și Nimfanii și beseareciei carea-i în
casa ei. Şi cînd să va ceti cartea aceasta la voi, faceți să să cetească și în
beseareca laodichiianilor; și ceaia ce e scrisă laodichiianilor, și voi să o
cetiți. Şi ziceți lui Arhip: Socoteaște slujba carea ai luat de la Domnul, ca să
o săvîrșăști. Închinăciunea cu mîna mea a lui Pavel. Aduceți-vă aminte de
prinsorile meale. Mila fie cu voi; Amin. Scrisă-i la colaseani, din Roma, pre
Tibie și pre Onisim. PREADOSLOVIA LA SOLUNEANI. La înțelesul aceștii cărți,
trebuiaște să știm trei lucrure: Pentru ce s-au îndemnat a scrie această carte.
Ce-i șumma cărției. Şi cîte părți are. Solunul iaste oraș (cum știu toți) mai
mare Machedoniei. Fost-au zidit de Filip, craiul Machedoniei, după ce au plecat
pre Tisalie cătră sine, și acest oraș, după aceaia, l-au numit Solun, cu care
nume au numit și fata lui, zicîndu-i Tesalonica. În acest oraș (cumu-i în deani
17) venind Pavel și Sila( că era acolea sinagoga jidovilor), Pavel, după
obiceaiul lui, întrîndu la ei, începu a propovedui lor pre Hristos și în trei
sîmbete, întîiu învinse-i din scripturi, arătînd din proroci, că așia s-au căzut
Hristos Mesiia să chinuiască și să moară și a treia zi să învie din morți;
aceastea cuvinte le da întîi înainte. După aceaia, a doa oară le arăta că acesta
Iisus, fiiul Mariei, S-au chinuit și au murit, cum spun scripturile, și S-au
sculat a treia zi din morți, după scripturi; dintr-aceasta le da înainte că
Iisus Hristos iaste Mesiia, de carele au scris prorocii. După aceaia, mulți din
jidovi crezură în Iisus Hristos, să deaderă cătră Pavel și Sila, așijderea multă
mulțime den greci credincioși, și multe mueri de frunte a celui oraș. Aceasta au
fost începenie a înturnăriei cătră Hristos, a Solunului. După aceastea, jidovii
carii nu crezură în Hristos, din pizmă, să rădicară pre Pavel, așia cîtu-i fu a
fugi de acolea, și veni cu Sila în Beriia, și acolea încă propovedui pre Domnul
Iisus, și din propovedaniia lui, mulți crezură. Şi acolea încă scornindu-i-să
vrajbă de la jidovii necredincioși, și-l dusără frații pînă la Atina, așteptînd
acolea pre Sila și pre Timoteiu. Aceastea să văd în deani cap 17. Fiindu cîtva
în Atina, cu Sila și cu Timoteiu, și auzind că s-au scornit iară vrajbă în
Solun, spre frați, întîiu tremease la ei pre Timoteiu, să-i întărească în
credință și să-i mîngîe. După aceaia, înțelegînd de lucrul aceii beseareci, că
s-au turburat, neputînd mearge el de față, cumu-i era voia, tremease această
carte, în care pre soluneani îndeamnă-i să stea tari în credință, și să viiaze
viiață creștinească; și depreună grăiaște de-nvierea și de venirea lui Iisus
Hristos la giudecată. Şuma aceștii cărți aceasta-i: după închinăciunea și
mulțumirea lui Dumnezău pentru ispăseniia lor, întîiu nu-i numai laudă că stau
tari în credință, ce încă, cu multe învățături, îi îndemna să stea în credință,
pînă în sfîrșit. După aceaia-i îndeamnă spre viiață neprepusă și sfîntă, din
carea să auză bine Evangheliia, să să întreame beseareca și să strălucească
slava lui Dumnezău. După aceaia le dă înainte cum trebuiaște să plîngă pre
morți, și în ce rînd să vor scula morții, și de venirea lui Hristos și de
sfîrșenia lumiei. Această carte are trei părți: partea dentîiu iaste cuprinsă în
3 capete dentîiu, în carele-i îndeamnă să fie stătători în credința lui Hristos,
a 2-a parte să cuprinde în 4, 5 capete, în care grăiaște de dragoste și-i
îndeamnă spre viiață sfîntă și creștinească. CARTEA LUI PAVEL APOSTOL 1 CĂTRĂ
SOLUNEANI. Pune mulțemire lui Dumnezău, ca să cunoască că de mila lui Dumnezău
iaste ce-i bun întru ei. Şi să fie pildă bună altora. Pavel și Siluan și
Timoteiu, beseareciei Solunului, întru Dumnezău Tatăl și Domnul Iisus Hristos,
milă voao și pace, de la Dumnezău Tatăl nostru și Domnul Iisus Hristos. Mulțemim
lui Dumnezău pururea, de voi toți, făcînd pomeană de voi, în rugăciunile
noastre. Neîncetat pomenindu lucrul credinței voastre și a ustenealeei dragostei
și a răbdăriei, nădăjduind în Domnul Iisus Hristos, înaintea lui Dumnezău și a
Tatălui nostru. Ştiind, frați dragi, că de la Dumnezău-i alesătura voastră. Că
Evangheliia noastră nu fu întru voi numai întru cuvîntu, ce în și putearea și în
Dumnezău Duhul Sfîntu și întru adevărare multă, cum și știți în ce chip eram
întru voi, pentru voi. Şi voi țiitori după noi fuset și Domnului, priimind
cuvîntul, întru scîrbă multă, cu bucuriia Duhului Sfînt. Atîta cît ați fost
pildă tuturor credincioșilor în Machedoniia și în Ahaiia. Că dintru voi să
scorni cuvîntul Domnului, nu numai în Machedoniia și Ahaiia, ce și în tot locul,
credința voastră carea e cătră Dumnezău eși, cît nu trebuia să grăim noi ceva.
Că eiși vestescu cum am întrat de noi întru voi și cum vă înturnat cătră
Dumnezău, lăsînd idolii, a sluji lui Dumnezău celui viu și adevărat. Şi a
aștepta Fiiul Lui din ceriure, pre carele învisă den morți, pre Iisus, carele ne
va izbăvi pre noi de mîniia venitoare. Cu cît au propoveduit lor Evangheliia. Şi
nice hasnă, nice laudă șie n-au căutat. Aceasta cu ei mărturiseaște. Cum și ei
au fost răbdurii în scîrbe; și zice c-are vrea să vază pre ei bucuros. Că înșivă
știți, fraților, întrarea noastră la voi că nu fu deșartă. Ce încă mainte,
pățindu rău, și dosădiți fiind, cum știți, întru Filipus, îndrăzneală avem întru
Dumnezăul nostru a grăi voao Evangheliia lui Dumnezău, cu multă nevoință. Că
mîngîiarea noastră nu-i dintru înșălăciune, nice din hiclenie. Ce cum am plăcut
lui Dumnezău, pre carii să încrează Evangheliia, așa grăim, nu cum ară fi întru
plăcearea oamenilor, ce lui Dumnezău celuia ce ispiteaște inimile noastre. Că
niceodată cu cuvînt cucernic n-am fost, cum știți, nice cu un prilej de lăcomie,
Dumnezău-i mărturisitor. Nice căutînd de la oameni laudă, nice la voi, nice de
la alții, putîndu fi voao cu greutăți, ca apostolii lui Hristos. Ce fum lini
(Blînzi) întru voi. Cum aplecătoarea încălzeaște feciorii ei, așia cu poftă
dorind de voi, vrînd a împărți vouă nu numai Evangheliia lui Dumnezău, ce încă
și sufletele noastre, pentru căce-ați fi dragi noao. Că vă puteți aduce aminte,
fraților de osteneala noastră și de supărare, că noaptea și zua lucrînd, ca să
nu îngreoem nice pre unul de voi, propoveduit-am întru voi Evangheliia lui
Dumnezău. Voi sînteți mărturie și Dumnezău, cum sfinți direpți și nevinovați
ne-am purtat întru voi carii creadeți. Cum știți că pre unul fietecarele de voi,
ca părintele pre fiii săi, dojenitu-v-am și v-am mîngîiat. Şi v-am mărturisit ca
să îmblați cum să cuvine lui Dumnezău celuia ce v-au chemat pre voi întru a Lui
împărăție și slavă. Derept aceaia și noi dăm har lui Dumnezău neîncetat, că
priimind cuvîntul lu Dumnezău ce-ați auzit de la noi, nu l-ați luat ca cuvîntul
oamenilor, ce (cum iaste adevărat) ca cuvîntul lui Dumnezău, carele și lucrează
întru voi carii creadeți. Că voi, fraților, ținut-ați după besearecele lui
Dumnezău carele-s în Iudea, întru Hristos Iisus, că aceale-ați pățit și voi de
rudeniile voastre, cum și acealea de jidovi. Carii și pre Domnul Iisus omorîră,
și pre prorocii Lui, și pre noi goniră, și lui Dumnezău nu-I plăcură, și cu toți
oamenii să protivesc. Oprind pre noi să nu grăim păgînilor ca să să spăsească,
ca să împle păcatele lor pururea, ce giunsă mîniia spre ei pînă în sfîrșit. Iară
noi, fraților, sărăciți fără de voi, pînă în vrame de un ceas a nu vă vedea,
însă nu în inimă, ce atîta mai vîrtos am jeluit a vedea fața voastră, cu mare
dor. Pentru că vream a veni cătră voi (ales eu Pavel) o dată și a doao oară, și
ne zminti pre noi Satana. Că ce-i nădeajdea noastră sau bucuriia sau stema
slavei? Au nu voi, înaintea Domnului nostru Iisus Hristos, întru a Lui venire,
sînteți? Că voi sînteți slava noastră și bucuriia. Spune lor dorul ce are cătră
ei, pentru ce au tremes și pre Timoteiu la ei. Şi auzind pre ei că li-i bine,
așia s-au bucurat. Că destul n-au putut mulțemi lui Dumnezău. După aceaia
porneaște-i spre rugăciune. Derept aceaia, neputînd mai mult răbda dorul, mai
bine ni să văzu noao a rămînea în Atina singuri. Şi am tremes pre Timoteiu,
fratele nostru și sluga lui Hristos și agiutoriul nostru în Evangheliia lui
Hristos, ca să vă întărească pre voi și să vă îndeamne întru credința voastră.
Cum nice unul să nu să clătească pentru scîrbele acesstea, că înșivă știți că
spre aceasta sîntem rînduiți, că și cînd eram la voi, spuneam voao mainte că
aveam a păți scîrbe, cum și fu, și știți. Derept aceasta și eu, nerăbdîndu mai
mult, tremeș să înțeleagă credința voastră. Temîndu-mă să nu cumva să vă
ispitească pre voi ispititoriul, și întru deșărt să fie osteneala noastră. Iară
acmu viind Timoteiu cătră noi, de la voi, și vestind noao credința și dragostea
voastră, și cum aveți pomeană bună, pururea dorind să vedeți pre noi, cum și noi
pre voi. Derept aceasta, ne mîngîem, fraților, pentru voi, întru toată scîrba și
nevoia noastră, pentru credința voastră. Că acmu viem de stați voi întru Domnul.
Că ce mulțimire lui Dumnezău putem da pentru voi, pentru toată bucuriia cu care
ne bucurăm pentru voi, înaintea Dumnezăului nostru? Noaptea și zua mai cu asupră
rugîndu-ne să vedem fața voastră și a împlea lipsa credinței voastre. Iară
Însuși Dumnezău și Tatăl nostru și Domnul nostru Iisus Hristos să derepteaze
calea noastră cătră voi. Iară pre voi să vă mulțească și să prisosească
dragostea unuia cătră alt și cătră toți, cum și noi cătră voi. Ca să întărească
inimile voastre nevinovate întru sfinție, înaintea lui Dumnezău și Tatălui
nostru, întru venirea Domnului nostru Iisus Hristos, cu toți sfinții Lui, amin.
Îndeamnă spre viață sfîntă. Și spre dragoste unul cătră alt. Conteneaște-i să nu
se întristeaze ca necredincioșii. Şi arată fricos rîndul învieriei morților.
Deci după aceaia, cearem pre voi și vă rugăm în Domnul Iisus, cum ați luat de la
noi cum să cade voao a îmbla și a plăcea lui Dumnezău, ca să vă prisosiți mai
vîrtos. Că știți ce porunci am dat voao pentru Domnul Iisus. Că aceasta iaste
voia lui Dumnezău: sfințitura voastră; feriți-vă voi înșivă de curvie. Ca să
știe fietecarele de voi a birui vasul său, în sfinție și întru cinste. Nu întru
patima pohteei, ca păgînii carii nu cunosc pre Dumnezău. Şi nime să nu
asuprească, nice să lăcomască în lucrul fratelui său, căce izbînditoriu iaste
Domnul de aceastea de toate, cum am și zis mainte voao și am mărturisit. Că n-au
chemat pre noi Dumnezău întru necurăție, ce spre sfinție. Că derept aceaia cel
ce leapădă aceastea nu leapădă pre om, ce pre Dumnezău carele și deade noao
Duhul Sfînt al Său. Iară de dragostea frățească nu trebuiaște a scrie voao, că
înșivă voi învățați de Dumnezău sînteți, ca să iubiți unul pre alalt. Cum și
faceți aceaia cătră toți frații cari sînt în toată Machedoniia, iară rugăm pre
voi, fraților, să prisosiți mai vîrtos. Şi vă nevoiți a fi întru o odihneală și
să lucrați cu mînule voastre cum am și poruncit voao. Ca să vă purtați cu cinste
cătră streini, ca nemăruia nemica să nu-i poftești. Iară nu voiu să nu știți
voi, fraților, de ceia ce-au adormit (Murit), ca să nu vă întristați, ca ceia ce
n-au nădeajde. Că de vom crede că Iisus au murit și au învis, așa și Dumnezău
pre cei ce au adurmit în Iisus, aduce-i-va cu El. Că aceasta grăim voao cu
cuvîntul Domnului, că noi carii viem și vom rămînea întru venirea Domnului, nu-i
vom întreace pre cei adurmiți. Că Însuși Domnul, cu strigarea îndemnăriei, cu
glasul arhanghelului și cu trîmbița lui Dumnezău, pogori-va den ceriu și cei
morți întru Hristos vor înviia întîiu. După aceaia noi vii carii vom fi rămași,
depreună cu ei vom fi răpiți spre nuori, întru tîmpinarea Domnului în văzduh și
așa pururea cu Domnul vom fi. Pentru aceaia vă mîngîiați unii pre alalți cu
aceastea cuvinte. Cunteneaște pre ceia ce nevoescu a ști vreamea veniriei lui
Hristos. Şi îndeamnă să fie gata spre venirea Lui. După aceastea îi îndeamnă de
multe lucruri. Iară de vremi și de ani, fraților, nu trebuiaște să scriu voao.
Că înșivă bine știți că zuoa aceaia a Domnului, ca un fur noaptea, așa va veni.
Cînd vor zice pace și hrăborie, atunce de pripă va veni pre ei perirea, cumu-i
durearea mueriei (Cînd naște) și nu vor scăpa. Iară voi, fraților, nu sînteți
întru întunearec, ca să vă cuprinză pre voi zua aceaia ca un fur. Că toți voi,
fiii luminiei sînteți și fiii zileei; nu sîntem fiii nopții, nece a
întunearecelor. Pentru aceaia să nu dormim ca alții, ce să ne preveghem și să
fim treazvi. Că ceia ce dorm, noaptea dorm, și ceia ce să îmbată, noaptea să
îmbată. Iară noi, fiindu fii zileei, să fim treazi, îmbrăcîndu-ne întru platoșa
credinției și a dragostei, și întru coiful nădeajdei spăseniei. Că nu puse
Dumnezău pre noi întru mînie, ce spre dobînda spăseniei pentru Domnul nostru
Iisus Hristos. Carele au murit pentru noi, cum, au să vom preveghea, au de vom
dormi, împreună cu El să viem. Pentru aceaia vă îngăduiți unul pre alalt și vă
întrămați unul pre alalt, cum și faceți. Şi vă rugăm pre voi, fraților, să
cunoașteți (Cinstiți) pre carii să ostenesc întru voi, și mai marii voștri întru
Domnul, și vă învață pre voi. Şi ca să aveți pre ei întru dragoste cu asupră,
pentru lucrul lor; și aveți pace întru voiși. Iară rugăm pre voi, fraților,
certați pre cei năsilnici, mîngîiați pre cei cu inimă fricoasă, agiutați pre cei
slabi, fiți răbdurii cătră toți. Păziți-vă, să nu dea cineva cuiva rău pentru
rău, ce pururea cu bine ce-i bun faceți unul cătră alt și cătră toți. În toată
vreamea vă bucurați. Neîncetat vă rugați. De toate mulțemiți, că aceasta iaste
voia lui Dumnezău, prin Iisus Hristos întru voi. Pre Duhul nu-l stingereți.
Prorociile nu urîreți. Toate ispitiți și ce-i bun țineți. De tot fealiul de
lucrul rău vă feriți. Iară însuși Dumnezăul pacei sfințească-vă pre voi cu
totul, ca să ție întreg și deplin duhul vostru și inima și trupul nevinovat,
întru venirea Domnului nostru Iisus Hristos. Credinciosu-i carele v-a chemat pre
voi, carele va isprăvi. Fraților, rugați-vă pentru noi. Spuneți închinăciune
fraților, cu sărutare sfîntă. Gioru-vă pre voi pentru Domnul, cum să să cetească
cartea aceasta înaintea a toți sfinții frați. Mila Domnului nostru Iisus Hristos
cu voi; Amin. La soluneani 1, carte scrisă-i din Atina. PREADOSLOVIA 2-A CĂTRĂ
SOLUNEANI. Pavel apostol s-au îndemnat a scrie această carte, că în cartea
dentîiu au scris de venirea lui Hristos la săvîrșitul lumiei, încă noaptea ca
furul, și în 4 cap zisease că noi carii vom fi atunci ne vom răpi înaintea
Domnului, în văzduh. Mulți înțelegînd aceaste cuvinte, gîndiia că grăiaște de
sine Pavel și de ceia ce viia atunci pre pămînt; derept aceaia le părea că va
veni Hristos atunci, numaidecît și va fi svîrșenia lumiei; și aștepta în toate
zilele și în tot ceasul să vie Hristos. După aceaia să scorniră și alți
amăgitori minciunoși, carii le adăogea părearia lor, zicînd că au auzit din gura
lui Pavel și au înțeles din Duhul Sfînt. Pentr-aceaia, crezînd aceastea,
credincioșii să părăsiia de grijea fămeilor și de alte lucruri; iară
necredincioșii necrezînd aceastea, ei să apuca de toate și răpiia bunătatea
credincioșilor, și dintr-această păreare a lor să îndoiia mulți credincioși de
învățătura lui Hristos, că zisease că vor fi seamne multe mainte de venitul lui
Hristos și de săvîrșitul lumii, și nevăzîndu-le a fi, să îndoiia. Şi înțelegînd
aceastea Pavel, fu-i lui a scrie această carte, în carea arată mintea lui cu ce
înțeles au scris aceale cuvinte de venitul lui Hristos și de săvîrșeniia lumiei;
și carii viia atunci, nu de aceia grăiia că să vor răpi înaintea Domnului, ce
încă trebuescu multe seamne a veni, de carele au grăit Hristos; dintîi ceaste 2
întîi rumperea de către împărățiia rîmleanilor cum înțeleg mulți cărtulari, au
de la credința creștinească, cum înțeleg cărtularii noștri; a 2-a, arătarea lui
Antihrist, carele să va arăta mainte de venitul lui Hristos. Pentru aceaia-i
îndeamnă să nu să părăsească, ce să-și grijească fietecarele de lucrul său.
Dintr-aciastea să veade ce-i șumma aceștii cărți: întîiu să bucură soluneanilor
pentru că stau vîrtos tare în credință și în dragoste și pat scîrbe pentru
Hristos și mîngîie pre ei din toate scîrbele lor, și aceastea-s în cap dentîi.
Scrie de venirea lui Hristos la giudecată și de rumpere de la credință și de
venirea lui Antihrist, în cap 2. A treia oară-i îndeamnă spre viiață
creștinească și să nu suferească întru soțirea beseareceei pre carii sînt
leaneși și numai grijesc de a pîntecelui, cap 3. Ceastă carte are trei părți,
cumu e și împărțită în 3 capete; întîi să bucură soluneanilor și-i mîngîe, a 2-a
scrie de venirea lui Hristos, a 3-a îndeamnă spre viiață creștinească. CARTEA
LUI PAVEL APOSTOL 2 CĂTRĂ SOULNEANI. Laudă credința și dragostea și răbdarea
soluneanilor. Scrie izbînda lui Dumnezău împrotiva celora ce supără pre
credincioși. Învață pre credincioși să așteapte bucuroși zuoa giudecatului lui
Hristos. Pavel și Siluan și Timoteiu, beseareciei Solunului, de la Dumnezău
Tatăl nostru și de la Domnul Iisus Hristos. Milă voao și pace de la Dumnezău
Tatăl nostru și de la Domnul Iisus Hristos. A mulțămi datori sîntem lui Dumnezău
pururea pentru voi, fraților, cum să cade, căce că vîrtos creaște credința
voastră și să mulțeaște dragostea voastră fietecăruia a unuia cătră alalt. Cît
și noi înșine să ne lăudăm de voi întru besearecile lui Dumnezău, pentru
răbdarea voastră și credința întru toate gonirile voastre și scîrbele carele
răbdați. Întru arătarea giudecăției dereapte a lui Dumnezău, ca să vă aflați
destoinici Împărății lui Dumnezău, pentru care și răbdați. Că dereptu-i înaintea
lui Dumnezău a daria scîrbă celor ce vă supără pre voi. Şi voao carii vă
scîrbiți odihneală cu noi, întru arătarea Domnului Iisus den ceriu, cu îngerii
puterii Lui. În văpae de foc dînd osîndire celora ce n-au cunoscut pre Dumnezău
și cărora nu ascultă Evangheliia Domnului nostru Iisus Hristos. Carii vor lua
munca, perirea cea de veaci, de la fața Domnului și de la slava tăriei Lui. Cînd
va veni să să proslăvească întru sfinții Lui și minunat a fi între toți
credincioșii. Că să încredință mărturiia noastră întru voi, în zua aceaia.
Pentru carii rugămu-ne pururea pentru voi, ca să vă încuvioșeaze pre voi
Dumnezăul nostru cu chiemarea Sa și să-și împle toată voia bună a bunătăției Lui
și lucrul credinței întru puteare. Ca să să proslăvască numele Domnului nostru
Iisus Hristos întru voi, și voi întru El, după mila Dumnezăului nostru și a
Domnului a lui Iisus Hristos. Zice că nu va veni Hristos pînă nu va fi rumperea
de la credință în lume. Şi să va arăta aiave Antihrist căruia-i scrie și
perirea. Denn aciaste-i îndeamnă să stea în credință vîrtos. Iară rugăm pre voi,
fraților, pentru venirea Domnului nostru Iisus Hristos și a noastră adunare
cătră El. Să nu vă clătiți voi curund den minte nece a vă spămînta, nice pre
duhul, nece pren cuvinte, nece pren carte ca cum ară fi scris de noi, ca cum ară
fi aiave aceaia zi a lui Hristos. Nece să vă înșale cineva pre voi, nece în vrun
chip, că să nu va veni întîi rumperea și să să arate omul păcatului, fiiul
perirei. Protivindu-să și înălțîndu-să asupră de tot ce să zice Dumnezău sau
carele să cinsteaște așa cît în beseareca lui Dumnezău șeade ca și Dumnezău,
arătîndu-să pre sine cum ară fi Dumnezău. Au nu vă aduceți aminte că încă
viețuind la voi, aceastea am grăit voo? Şi acmu ce vă opreaște știți, că va să
să arate acela la vreamea lui. Că iată taina fărădelegiei să lucrează, numai
cine i să protiveaște acmu să i să protivească pînă să va lua din mijloc. Şi
atunce să va arăta cel fără de leage, pre carele-l va omorî Domnul, cu duhul
rostului Său și va răsipi cu strălucirea venirei Lui. A căruia venire iaste cu
lucrarea Satanei, întru toată putearea și seamnele și ciudele ceale minciunoase.
Şi întru toată înșălăciunea nedereptăției, întru cei pieitori, pentru căce
dragostea adevărului nu priimiră ca să să spăsască ei. Şi pentru aceaia trimeate
lor Dumnezău lucrarea înșălăciuneei, ca să crează ei minciunile. Ca să să
păgubască toți carii nu crezură adevărului, ce îngăduiră nedereptăției. Iară noi
datori sîntem pururea a mulțămi lui Dumnezău pentru voi, frați iubiți de la
Domnul, că au ales pre voi Dumnezău din ceput întru spăsenie, întru sfințiia
duhului și întru credința cea adevărată. Întru carea chiemă pre voi cu
Evangheliia noastră, întru dobîndirea slaveei a Domnului nostru Iisus Hristos.
Deci pentru aceaia, fraților, stați și țineți învățăturile cu carele v-ați
învățat, vare în cuvînt, vare cu cărțile noastre. Dară Însuși Domnul nostru
Iisus Hristos și Dumnezău și Tatăl nostru, carele ne-au iubit pre noi și au dat
mîngîiare de veaci și nădeajde bună întru milă. Să mîngîe inimile noastre și să
întărească pre voi întru tot cuvîntul și lucrul bun. Îndeamnă-i cu rugăciuni
milostive să agiute propovedaniia Evangheliei. Şi să să ferească de ceia carii
cu lenea și cu clevetniciia turbură pre oameni. Porunceaște să-i lapede pre
aceia din săborul credincioșilor afară. După aceaia vă rugați, fraților, pentru
noi, ca cuvîntul lui Dumnezău să cură și să să slăvască cum și întru voi. Şi să
ne izbăvim de oamenii cei răi și hicleani, că nu iaste a tuturor credința. Ce
credinciosu-i Domnul carele va întări și vă va păzi de hicleanul. Ce nădăjduim
întru Domnul de voi, că cealea ce poruncim voao faceți și veți face. Iară Domnul
să înderepteaze inimile voastre întru dragostea lui Dumnezău și întru răbdarea
lui Iisus Hristos. Ce dăm de știre voao, fraților, întru numele Domnului nostru
a lui Iisus Hristos, să vă feriți voi de tot fratele carele îmblă fără rînd, și
nu pre învățătura carea luară de la noi. Că înșivă știți cum să cade voao a vă
ținea de noi, că noi n-am îmblat întru voi fără rînd. Nice am mîncat pîine de la
cineva în dar, ce întru osteneală și în lucru, noaptea și zuoa lucrînd, ca să nu
îngreoem pre cineva de voi, nu că n-am avea puteare, ce ca pre noi să ne dăm
pildă voao, ca să vă țineți de noi. Că și cînd eram la voi, aceasta spuneam voao
că cine nu va să lucrăze, nece să mînînce. Că auziiu pre unii carii îmblă întru
voi fără rînd, nelucrînd nemică, ce îmblă în hiclenie. Deci unora ca aceastora
poruncim și rugăm, pentru Domnul nostru Iisus Hristos, ca fără gîlceavă lucrînd,
să mănînce pîinea sa. Iară voi, fraților, nu lenireți a face bine. Iară de nu va
asculta cineva de cuvîntul cărției noastre pre acesta-l sămnați și cu acela nu
vă însoțireți, ca să să rușineaze. Şi nu-l țineareți ca un pizmaș, ce-l dojeniți
ca pre un frate. Iară Însuși Domnul păciei să vă dea voao pace pururea, în tot
chipul; Domnul cu voi toți. Închinăciune cu mîna mea, a lui Pavel, care-i sămnul
în toată cartea, așia scriu. Mila Domnul nostru Iisus Hristos cu voi toți; Amin.
La soluneani, a doa carte-i den Atina. PREADOSLOVIIA 1 LA TIMOTEIU. Această
carte cuprinde multe îndemnături despre multe lucrure. Cinul beseareciei, al
popilor și altor credincioși, cum să spune în toate capetele aceștii cărți. După
aceasta Pavel arată și întăreaște apostoliia sa, cap 1, 2. După aceaia aduce
înainte capătul învățăturiei creștinești, la sfîrșitul cap 3. După aceaia
proroceaște despre rumperea de la credință, pentru proroci menciunoși, în cap al
4-lea la începenie. Care prorocie de cîțiva ai au început a să împlea în
papiști. CARTEA LUI PAVEL APOSTOL 1 LA TIMOTEIU. Dă înainte pilda păstoriului
bun, arătîndu cum să cuvine să să poarte întru învățătură. Îndeamnă-l să să lase
de întrebările deșiarte. Şi să le dea înainte carele-s de credință și de
dragoste. Ca să nu să micșureaze destoinciia lui. Arată cum și pre ce s-au ales
Timoteiu din mila lui Dumnezău. Pavel apostol a lui Iisus Hristos, din rînduiala
lui Dumnezău Ispăsitoriul nostru și Domnul Iisus Hristos, nădăjdea noastră. Lui
Timoteiu iubitului fiiu întru credință, milă, milostivnicie și pace de la
Dumnezău Tatăl nostru și de la Iisus Hristos Domnul nostru. Cum te-am rugat să
rămîi în Efes, cînd mergeai în Machedoniia, ca să dai veaste unora să nu înveațe
într-alt chip. Nece să bage samă povestilor menciunoase și neamurile fără
sfîrșenie, carele fac prigoane mai vîrtos decît întrămare lui Dumnezău, care e
pren credință. Iară sfîrșitul porunciei iaste dragostea de la inimă curată, și
știința bună și credința nefățarnică. De carele unii rătăcind să întoarsără
întru cuvinte deșiarte. Vrînd a fi învățători legiei, neînțelegînd nece cealea
ce grăescu, nece cealea ce întărescu. Iară știm că leagea bună iaste, să va trăi
cineva cu ia bine. Ştiind aceasta că dereptului leagea nu-i e pusă, ce celora ce
urăsc leagea și neplecaților, necuraților și păcătoșilor, nederepților și
spurcaților, ucigătorilor de tată și de mumă, vrăjmașilor. Şi curvitorilor,
curvarilor cu bărbați, furilor de oameni, minciunoșilor, giurătorilor strîmbi și
macar ce altă, carea să protiveaște învățăturii dereapte. După Evangheliia
slaveei a fericitului Dumnezău carea-mi fu încrezută mie. Şi am har celuia ce
m-au întărit pre mine, lui Hristos Iisus Domnului nostru, că credincios mă
socoti a fi, rîndui-mă pre slujbă. Fiind eu mai nainte hulitoriu și gonitoriu și
dosăditoriu, ce fuiu miluit, că neștiind, făcuiu întru necredință. Iară mai
prisosind mila Domnului nostru, cu credință și cu dragoste, carea-i întru
Hristos Iisus. Adevărat cuvînt și a toată priimirea destoinică, că Hristos Iisus
veni în lume pre păcătoși să ispăsească, dintru carii sînt eu întîiu. Ce derept
aceasta fuiu miluit, ca întru mine întîiu să arate Iisus Hristos toată răbdarea,
ca să fiu pildă crezătorilor Lui întru viața veacilor. Iară Împăratului
veacilor, nemuritoriului, nevăzutului, unuia preaînțeleptului Dumnezău, cinste
și slavă, în veacii veacilor, Amin. Această poruncă dau ție, fiiul mieu
Timoteiu, ca după ceale prorocii carele fură despre tine mainte, ca să te
vitejești întru iale, cea vitejie bună. Avînd credință și bună știință, carea
unii lepădîndu-o, den credință căzură. Dintru carea iaste Imeneiu și Alexandru,
pre carii i-am dat Sataneei, ca să să pedepsească, să nu mai hulească. Rugăciuni
porunceaște să facă pentru toți marii și micii. Pentru că au un Dumnezău și unul
împăcătoriu Hristos. Dintr-aceastea îndeamnă pre toți să să roage, măcară în ce
loc. Cum și cu ce veșmente să se poarte muerile la besearecă. Derept aceaia,
mainte de toate, vă rog să fie rugăciuni, cereri, pofte, mulțămire, pentru toți
oamenii. Pentru crai și pentu toți carii sînt în deregătorii, ca să trăim în
viiață lină și fără gîlceavă, cu toată destoiniciia și cinstea. Că aceasta e
bună și priimită înaintea Mîntuitoriului nostru Dumnezău. Carele va toți oamenii
să-i spăsească și întru înțelesul cel adevărat să vie. Că unulu-i Dumnezău și
unulu-i împăcătoriu lui Dumnezău și oamenilor, omul Hristos Iisus. Carele Să
deade pre Sine răscumpărare pentru toți, a căruia mărturie în vremile Lui fuiu
pus (Sau întărit). Eu propoveadnic și apostol, adevăr grăesc de Hristos, nu
mințu, învățătoriu limbilor în credință și întru adevăr. Derept aceaia voescu să
să roage bărbații, săva în ce loc, rădicîndu-și mînule curate, fără mînie și
fără îndoire. Așijderea și muerile, într-un veșmînt de cinste, cu sfiială și cu
înțelepție, să să înfrîmsățeaze pre sine, nu întru împletirea părului, au cu aur
au cu mărgăritariu, au cu veșminte scumpe. Ce (cum să cade muerilor ce să
făgăduesc creștinătăției) cu lucrure bune. Muiarea întru tăceare (Sau în taină)
să să înveațe cu toată plecarea. Iară mueriei să înveațe nu îngăduesc, nice să
domnească spre bărbat, ce să fie întru tăceare. Că Adam fu făcut întîiu, după
aceaia Evva. Şi Adam nu fu amăgit, iară muiarea amăgită fu vina păcatului. Ce să
va mîntui pentru nașterea feciorilor, să va rămînea întru credință și în
dragoste și întru sfinție și cu blîndeațe. Ce-i deregătoriia popilor, și a
diaconilor, și de muerile lor. De fămeaia și de feciorii lor. Şi beseareca să
chiamă casa lui Dumnezău. Adevărat cuvînt, să pohteaște cineva preoție (Sau
episcupie), bun lucru jeluiaște. Derept aceaia să cuvine episcopului (Sau
preotului) nevinovat (Să n-aibă nume rău), a fi, unii mueri bărbat, treazv,
înțelept, smerit, priimitoriu la oaspeți, învățătoriu. Nebețiv, nesfadnic,
nerîvnitoriu la lucru necuvios, ce blînd, neinvrăjbitoriu, nelacom la argint.
Casei sale bine îndereptătoriu, feciorii avîndu-i întru ascultare, cu toată
curățiia. (Că cine nu ști casa lui înderepta, cum va purta grije de beseareca
lui Dumnezău?) Nu foarte tineri ca, îmflîndu-să, să cază întru osîndirea
diavolului. Şi să cade lui și mărturie bună să aibă de la cei streini, ca să nu
cază în batgiocură și în cursa diavolului. Diaconilor, așijderea smeriți, nu
îndoiți în limbă, nu băutoriu vin mult, neagonisitoriu dobîndă necuvioasă, avînd
taina credințeei, întru știință curată. Şi aceștea să-i ispitească mainte, după
aceia să slujască, să vor fi nevinovați. Muerile lor, așijderea curate,
neclevetnice, treazve, credincioase întru tot. Diiaconii să fie unii mueri
bărbați, pre feciori bine îndereptîndu-i și casele lor. Că ceia ce slujescu
bine, destoinicie bună loruși dobîndescu și multă îndrăznire întru credință
carea iaste întru Hristos Iisus. Aceasta ție scriu, avînd nădeajde să viiu cătră
tine curund. Iară de voiu zăbovi, ca să știi cumu să cade în casa lui Dumnezău a
viețui, carea iaste beseareca lui Dumnezău celui viu. Şi tăriia adevărului și
aiave, mare-i taina credinției. Dumnezău S-au arătat în trup, îndereptă-Să întru
duh, arătă-Să îngerilor, propoveduit fu păgînilor, crezu-Să în lume, înălță-Să
în slavă. Învățăturile strîmbe de conteniia căsătoriei și alesătura mîncărilor
le micșurează. Îndeamnă-ne spre slujbă dumnezăiască și spre cetitura Scripturiei
sfinte. Iară Duhul aiave grăiaște că la vremile de apoi să vor lepăda unii den
credință, socotind duhurile înșălătoare și învățăturile drăcești. Întru fățăriia
grăitorilor minciuni aprinși (Au amorțiți) fiind în știința lor. Oprind
căsătoriia, ferindu-să de bucate carele Dumnezău le făcu de mîncare cu mulțămire
credincioșilor și celora ce cunosc adevărul. Că toată fapta lui Dumnezău bună
iaste și nemică nu-i a lepăda, ce să ia cu mulțămire. Că să sfințeaște cu
cuvîntul lui Dumnezău și cu rugăciunea. Să veri da aceastea înaintea fraților,
bună slugă veri fi lui Iisus Hristos, crescut în cuvintele credințeei și
învățăturiei bune, după carea ai îmblat. Iară de cuvintele spurcate și băbești
te leapădă, ce te deprinde în slujba dumnezăiască. Că deprinderea trupului puțin
foloseaște, dară slujba dumnezăiască spre toate-i de folos, făgăduință avînd a
vieției aceștiia și aceii viitoare. Adevărat cuvînt și a toată priimirea
destoinic. Că pentr-aceasta ne și ostenim și sîntem ocărîți că ne nădăjduim spre
Dumnezău cel viu, carele iaste spăsitoriul tuturor oamenilor, mai vîrtos
credincioșilor. Porunceaște aceastea și învață. Nime tinereațele tale să nu le
mustre, ce fii pildă credincioșilor, în cuvînt, în viiață, în dragoste, în
credință, în curăție, pînă voiu veni. Socoteaște ceteniia, mîngîiarea,
învățătura. Să nu părăsești mila ce-i întru tine, carea-i dată ție prin
prorocie, cu punerea mînulor a preoților. Într-aceastea te gîndeaște și
într-aceastea fii, ca sporiul tău arătat să fie întru toți. Socoteaște-te pre
tine și de învățătură, rămîi întru aceastea, că de vei face aceasta, și tu te
veri spăsi și ceia ce te vor asculta pre tine. După îndemnătura tuturora.
Grăiaște despre vădoo carele era întru slujba beseareciei. Scriiază de preoți.
Şi le dă înainte cinul. Bătrînului nu-i face pacoste, ce-l mîngîe ca pre un
părinte, pre cei tineri, ca și pre frați. Pre bătrîne ca pre maicile, pre ceale
tinere ca surorile, cu toată curățiia. Văduole cinsteaște, carele sînt adevărate
văduo. Iară care văduo are feciori sau nepoți, să-și înveațe întîiu a lor casă
întru creștinătate a-i tocmi și a împrumuta slujba părinților, că aceasta iaste
cinstită și iubită înaintea lui Dumnezău. Iară carea iaste adevărată văduo și
singură, nădăjduiaște spre Dumnezău și rămîne în rugăciuni și în rugări, zua și
noaptea. Iară carea petreace în desfătare (Au buecie), de vie moartă iaste. Şi
aceastea porunciaște ca nevinovate să fie. Dară carele de ale lui, și mai vîrtos
de fămeaia sa, nu poartă grije, de credință s-au lepădat și mai rău iaste decît
cel necredincios. Iară văduoa să aleage nu mai mică de 60 de ai, carea au fost
unui bărbat muiare. Întru fapte bune avînd mărturii cuviioase, să va fi crescută
feciori, au pre călători (Au surumani) au priimit, vare de au spălat picioarele
sfinților, vare de au mîngîiat pre scîrbiți, au de au îmblat (s-au ținut) după
tot lucrul bun. Iară de văduole tinere, leapădă-le, că buecindu-să împrotiva lui
Hristos vor să să mărite. Păgubitoare-s, că credința cea dentîiu lăpădară.
Împreună și fără lucru, să învăță a îmbla den casă în casă. Şi nu numai fără
lucru, ce și ciocotnițe, iscoditoare, grăind cealia ce nu să cade. Derept aceaia
voiu ceale tinere să să mărite, feciori să facă, ca să să ție și nece un prilej
să nu dea pizmașului spre blăstăm. Că iată, unele mueri s-au întorsu după
Satana. Să-i vrun credincios sau credincioasă, de are văduo, să le hrănească
(Întru tot să le socotească) eiși ca să nu îngreoiaze săborul, ca să le sosească
den destul, cărora sîntu adevărate văduo. Preoții carii poartă grije bine,
cuvine-li-să doao cinsti a avea, mai vîrtos ceia ce să ostenescu întru cuvîntu
și întru învățături. Că zice Scriptura: „Boului trierătoriu nu-i lega gura" și
"Harnicu-i lucrătoriul plateei sale". Spre preoți pîră nu priimi, fără doao sau
trei mărturii. Pre cei ce greșescu ceartă-i înaintea tuturor, ca să aibă și
alții frică. Mărturisesc înaintea lui Dumnezău și a Domnului nostru Iisus
Hristos și a îngerilor Lui cei aleși, ca aceastea să le păzești, fără de fățărie
în nemică făcînd, înduplecîndu-te într-altă parte. Mînule (Sau nu popi pre nime)
curund nu-ți pune pre nime, nece te împreuna în păcatele altora, pre tine curat
te ține. De-acmu nu bea numai apă, ce și cîte cu puținel vin trăiaște pentru
stomahul (Au rînza) tău și pentru slăbiciunele tale ceale de pururea. A unor
oameni arătate le-s păcatele mergînd mainte de giudecată, iară a unora merg și
după ei. Așijderea și faptele bune arătate sînt, carii-s aiminitrea nu să pot
ascunde. Îl învață ce să cuvine slugilor a face. Lăcomiia cîtu-i de păgubitoare.
Grăind pre scurt de bogăție, iară opreaște pre Timoteiu ca să nu să împiiadece
întru învățăturile deșarte. Carii sînt supt giug, slugile pre stăpînii (Sau
domnii lor) lor cu toată cinstea, cumu să cade, să -i cinstească, ca să nu să
hulească numele lui Dumnezău și învățătura. Şi carii au stăpîni creștini să nu
urască pre ei, că le sînt frați, ce mai vîrtos să slujască, că-s credincioși și
iubiți, carii acea facere de bine priimesc, aceasta învață și dojeneaște. Iară
să va învăța cineva aimintrea și nu să apropie cătră cuvintele ceale treazve ale
Domnului nostru Hristos, nece cătră învățătura ce-i după creștinătate.
Făleaște-să neștiind nemică, ce betejeaște (Nebuneaște) întrebări și în cuvinte
de price, dintru carele să scornesc cu pizme, prigoane, hule, părerile vicleane.
Prigoane deșiarte a oamenilor de minte stricați și prădați de dereptate,
păindu-le că-i dobîndă creștinătatea (Slujba dumnezeiască), depărtează-te de
unii ca aceștea. Iaste neguțătorie mare slujba dumnezăiască cu prisoseală. Că
nemică n-am adus în lume, nece nemică nu vom putea duce. Ce avînd hrană și
îmbrăcăminte, aceastea să ne agiungă. Iară ceia ce vor să să îmbogățească cad în
năpaste și în curse și în pofte multe nebune și în păgubituri, carele afundă pre
oameni în periciune și în piiardere. Că rădăcina a toate răutățile iaste iubirea
de argint, carele jeluindu-l unii, rătăciră den credință și străpunsără cu
dureri multe. Iară tu, o, omul lui Dumnezău, fugi de aceștea. Şi îmblă după
dereptate, creștinătate, credința, dragostea, răbdarea, blîndeațele. Voiniceaște
războiul cel bun al credinței, prinde viiața de veaci, întru carea ești și
chemat și ai mărturisit mărturiia cea bună, înaintea a mulți mărturisitori.
Poruncesc ție înaintea lui Dumnezău carele înviiază toate și a lui Hristos Iisus
carele mărturisi înaintea lui Pilat den Pont cia mărturie bună. Să ții tu
porunca fără spurcăciune și fără vină, pînă la arătarea Domnului nostru Iisus
Hristos. Pre carele îl va arăta în vremile lui fericitul și însuși putearnic,
Împăratul împăraților și Domnul domnilor. Carele Însuși e nemuritoriu și viiază
întru lumină nestrăbătătoare, pre carele nime den oameni nu L-au văzut, nici Îl
poate vedea; a căruia-i cinstea și ținearea în veaci, amin. Bogaților din ceastă
lume porunceaște-le să nu să înalțe întru înțelepție, nece să nădăjduiască spre
bogăție pieitoare, ce spre Dumnezău cel viu, carele ne dă noao toate a ne hrăni.
A face bine cu alții, a să îmbogăți întru fapte bune, plecați spre îndurare și
spre împreunare. Strîngînd șie temelie bună înainte, ca să priimască viiața de
vecie. O, Timoteiu, darul ce-i pus, păzeaște-l, depărtează-te de glasurile
spurcate a lucrurilor deșiarte și protivirea științeei a numelui minciunos. Cu
carea unii fălindu-să, de la credință căzură. Mila cu tine; Amin. La Timoteiu 1,
carte scrisă-i din Laodichiia, care oraș îi mai mare în Frighiia Pacatie.
PREADOSLOVIIA 2 LA TIMOTEIU. Ceastă carte cuprinde multe fealuri de îndemnături.
Indeamnă Pavel pre Timoteiu să să întemeiaze în cunoștința Evangheliei și întru
învățătura propovedaniei, ca să propoveduiască altora cu destoinicie, cu puteare
sufletească, cu înțelepciune și cu osîrdie, spre întrămarea lor, dintru
învățătura Evangheliei. Porunceaște să contenească pre învățătorii strîmbi și să
le stea împrotivă. Îndeamnă-i să rabde pentru Evanghelie și să să nevoiască spre
pace și spre plecare, țiindu-și învățătura ce au luat de la el. După aceastea,
mîngîe pre Timoteiu, să nu să smintească pentru prinsoarea lui, întru carea unii
smintindu-să să lepădară de Evanghelie. La sfîrșeniia cărției, arată că preste
puținea vreame, pre el îl vor omorî; pentr-aceaia roagă pre Timoteiu, cum poate
mai curund să vie la dînsu, aducînd cu sine pre Marco și unealtele ce uitase la
el. CARTEA LUI PAVEL APOSTOL 2 LA TIMOTEIU. Laudă apostolia lui Timoteiu și-l
îndeamnă să-și îmble întru cinul său. Şi pentru prinsoarea lui. Şi pentru
lepădarea unora de la Evanghelie, să nu să smintească. Laudă-să despre
apostoliia sa. Roagă-l să păzească ce-i pus la ei. Laudă pre Onisifor. Pavel
apostol a lui Iisus Hristos, din voia lui Dumnezău, după făgăduința vieției
carea-i întru Iisus Hristos. Lui Timoteiu, iubitului fiiu, milă, milostivnicie
și pace de la Tatăl Dumnezău și de la Iisus Hristos Domnul nostru. Dau har lui
Dumnezău căruia slujesc din strămoși, cu cunoștiință curată, că neîncetat am
pomană de tine, întru rugăciunele meale zua și noaptea. Dorind a vedea pre tine,
pomenindu-mă de lucrările tale, să mă împlu de bucurie. Aducîndu-mi aminte de
credința nefățarnică carea-i întru tine, carea au lăcuit mainte în soață-ta
Loida și întru maică-ta Evnichiia, crez că și întru tine. Pentru carea-ți aduc
aminte, ca să ațîț darul lui Dumnezău carele-i întru tine, pentru punerea
mînulor meale spre tine. Că nu ne-au dat noao Dumnezău duhul teameriei, ce al
puteriei și al dragostei și al trezvireei. Nu-ți fie derept aceaia rușine de
mărturiia Domnului nostru, și nice de mine nu-ți fie rușine căce-s prinsul Lui,
ce fii părtaș, în scîrbele Evangheliei, după putearea lui Dumnezău. Carele ne-au
izbăvit pre noi și ne-au chiemat cu chemare sfîntă, nu după faptele noastre, ce
după rînduiala Lui și mila ce-i dată noao în Hristos Iisus, mainte de vremile de
veaci. Iară s-au arătat acmu pentru venirea strălucitoare a Mîntuitoriului
nostru Iisus Hristos, carele moartea o au zdrobit și aduse viiața la lumină și
neputregiunea pentru Evanghelie. Întru carea sînt pus eu propoveduitoriu și
apostol și învățătoriu păgînilor. Pentru care lucru și rabd aceastea, ce nu mă
rușinez, că știu cui am crezut și cu adevăr știu că putearnic iaste a ținea
vistiiariul mieu spre zua aceaia. Să ții chipul cuvintelor sănătoase carele
le-ai auzit de la mine, în credință și în dragoste carea-i în Iisus Hristos.
Vistiiariul bun cel pus, păzeaște-l prin Duhul Sfînt, carele lăcuiaște întru
voi. Ştii aceasta că s-au întorsu (S-au lepădat de mine) de la mine toți ceia ce
sînt în Asiia, din carii iaste Fighel și Ermoghen. Dea Domnul milă casei lui
Onisifor, că de multe ori m-au stîmpărat, și de lanțul prinsoarei meale nu i-au
fost rușine. Ce încă venind în Roma, cu de-adinsu mă căuta și m-au aflat. Dea-i
lui Dumnedzău să afle milă de la Domnul, întru zua aceaia; și cîte ne-au slujit
în Efes, tu bine știi. Îndeamnă pre Timoteiu să ție vitejie creștinească, luînd
pildă de la viteaji și de plugari. Arată că prinsoarea lui va fi de folos
sfinților. După aceaia roagă pre Timoteiu să împarță cuvîntul dereptăției cum să
cuvine. Şi să să păzască de pilda necredincioșilor. Și toate să le facă cumu se
cade. Tu derept aceaia, fiiul mieu Timoteiu, întăreaște-te pentru mila ce-i în
Hristos Iisus. Şi carele ai auzit de la mine întru multe mărturii, aceasta le
lasă pre oameni credincioși carii-s harnici a învăța și pre alții. Tu derept
aceaia fii răbdătoriu ostenealei, ca bun viteaz a lui Iisus Hristos. Nime cela
ce vitejește nu să meastecă în lucrurile ceștii vieți, ca să placă celuia ce l-a
ales spre vitejie. Că de să va și lupta (Au viteji) cineva, nu să va curuna, de
nu va lupta cu de-adinsu. Plugariul trebuiaște să ostenească mainte, după aceaia
va lua rodul. Socoteaște carele zic, dea-ți derept aceia Domnul înțeles întru
toate. Adu-ți aminte că Hristos Iisus S-au sculat din morți, carele-i din
sămînța lui David, după Evangheliia mea. Pentru carele mă ostenescu pînă în
prinsori, ca un făcătoriu de rău, ce cuvîntul lui Dumnezău nu e legat. Derept
aceaia toate le răbdu pentru aleși, ca să dobîndească și ei spăseniia carea e în
Hristos Iisus, cu slava de vecie. Credincios cuvîntu-i acesta că de-am murit cu
El, depreună cu El vom și viia. De vom răbda cu El, vom și împărăți, de-L vom
tăgădui, El încă ne va tăgădui pre noi. Să vom fi necredincioși, iară Dumnezăul
credincios rămîne, că pre Sine nu Să poate tăgădui. Aceastea le ado aminte,
mărturisind înaintea Domnului, să nu să lupte în cuvinte carele nu-s nece de un
folos, ce întorcu ascultătorii. Nevoiaște-te să stai ispitit înaintea lui
Dumnezău și lucrătoriu căruia nu-i e rușine și carele despică cu de-adinsu
cuvîntul adevărăriei. Iară strigările spurcate, lucrurile deșiarte
conteneaște-le, că spre mai mare necurăție adaug. Şi cuvîntul lor paște ca
gangrena (Gangrena iaste o boală ce mănîncă carnea omului) din carii iaste
Imenei și Filit. Carii de la dereptate rătăciră, zicînd că au trecut învierea și
întorc credința unora. Iară temeiul lui Dumnezău stă întărit avînd această
peceate, ști Dumnezău carii sînt ai săi; și să să deșearte de strîmbătate toți
varecine numeaște numele lui Hristos. Iară în casa mare nu-s numai vase de aur
și de argint, ce și de lemnu și de pămînt; și unele-s de cinste, iară altele-s
de micșurare. Şi cine să va curăți pre sine dintr-acestia fi-va vas de cinste,
sfințit și de folos Domnului și gătit spre tot lucrul bun. Iară de poftele
tinereațelor fereaște-te; ce îmblă după dereptate, în credință, în dragoste, în
pace, cu ceia ce cheamă într-agiutoriu pre Hristos, cu inimă curată. Iară
întrebările nebune și fără ispravă lapădă-le, știind că acealea nascu svade.
Iară sluga Domnului nu trebuiaște să fie svadnic, ce blând să fie cătră toți,
învățătoriu și răbdătoriu. Cu blîndeațe învățînd pre ceia ce să protivăscu,
doară cîndva Dumnezău le va da lor pocaanie, de vor cunoaște adevărul. Şi vor
scăpa den cursa diiavolului, de carele au fost ținuți prinși întru mintea lor,
ca să facă voia lui. Prorocește de vremile iuți și păgubitoare carele-s
venitoare spre credincioși. Ce el îndeamnă cu îndrăznirea biruinției. Spre
războiu. Roagă-l să rămîe întru învățătură dereaptă. Iară aceasta să știi că în
zilele de apoi vor fi vremile iuți. Că vor fi oamenii iubitori pre sine, scumpi,
lăuduroși, făloși, blăstămători, neîngăduitori părinților, neharnici, necurați.
Fără dragoste, fără pace, hulitori, netreazvi, neblînzi, neiubitori bunilor.
Vînzători, năpraznici, îngîmfați, iubitori mai vîrtos dezmierdăciunilor decît
pre Dumnezău. Avînd chipul creștinătăției, ce puteariei tăgăduescu-o și
de-aceștea te fereaște. Că dentr-aceia sîntu aceștea ce năvălescu în fămei și
duc pre mueri cuprinse, încărcate de păcate și de multe fealiuri de pofte
învolbate. În toată vreamia învățîndu-să și nicecînd la știința adevărului
nesosind. Iară cum Annia și Amvriia să potriviră lui Moisi, așia și aceștea să
protivăscu adevărului, oameni cu minte stricată și lepădați din credință. Ce nu
vor spori mai mult că nebuniia lor aiave va fi tuturora, cum au fost și acelora.
Iară tu ai agiunsu învățătura și rîndul vieții meale, voia, credința,
blîndeațele, dragostele, răbdarea. Scîrbele, gonirile carele mi s-au tîmplat
întru Antiohiia, în Iconiia și în Listra, ce supărări am răbdat, ce din toate
m-au izbăvit Domnul. Ce și toți carii vor vrea să viiaze creștineaște, în
Hristos Iisus, gonire vor păți. Iară oamenii răi și amăgitori sporescu spre rău,
amăgind că ei încă-s amăgiți. Iară tu rămîi întru cealea ce-ai învățat și
carele-s crezute ție, știind de la cine ai învățat. Şi tu din porobocie ai știut
Scripturile sfinte, carele te pot face pre tine înțelept, spre ispăsenie prin
credința carea iaste în Iisus Hristos. Toată Scriptura de Dumnezău e răsuflată
și-i de folos spre învățătură, spre certare, spre dojană și spre învățătură
carea-i în dereptate. Ca să fie deplin omul lui Dumnezău, spre tot lucrul bun,
gătit desăvîrșit. Roagă pre Timoteiu să propoveduiască Evangheliia. Mai vîrtos
într-acea vreame păgubitoare. Spune că moartea lui îi aproape. Ce el, ca un
vingătoriu, grăbeaște la biruința vieții de vecie. Arată că lipsă iaste să
cheame pre Timoteiu, pentru lucrul lui. Derept aceaia eu te rog, înaintea lui
Dumnezău și a Domnului Iisus Hristos, carele va giudeca vii și morții, la
venirea Lui și întru Împărățiia Lui. Propoveduiaște cuvîntul, fii pre dînsu în
vreame cu prilej și fără de vreame, ceartă, conteneaște și îndeamnă cu toată
blîndeațea și învățătura. Că va fi vreame cînd învățătura sănătoasă nu o vor
răbda, ce după poftele sale aduna-și-vor șie învățători, sunîndu-le (Mîncîndu-i
urechile) uechile. Şi de la dereptate urechile-și-vor întoarce, și le vor pleca
cătră cuvinte deșiarte. Iară tu preveghează întru toate, munceaște, făcînd
lucrul Evanghelistului, slujba ta fă-o deplin. Că eu mă jărtvăsc (Înțeleage-să
moartea lui) și iaste aproape vreamea mersului mieu. Cea vitejie bună eu o am
vitejit, alergarea o am săvîrșit, credința o am ținut. Ce-i înapoi, pusă-mi
iaste mie corona dereptăției carea-mi va da mie Domnul, într-aceaia zi, cel
giudecătoriu derept; iară nu numai mie, ce și tuturora carii așteaptă cea
strălucită venirea Lui. Nevoiaște-te a veni cătră mine curund. Că Dimas m-au
lăsat pre mine, iubind veacul de-acmu, și mearse în Solun, Crisp, în Galațiia,
Tit în Dalmațiia. Luca numai sîngur iaste cu mine. Ia încă pre Marco cu tine, că
foarte mi-e de folos în slujbă. Iară pre Tihic l-am trimes în Efes. Iară
veșmîntul ce-am lăsat în Troada, la Carp, adu-l, cînd veri veni, și cărțile, mai
vîrtos ceale de piiale. Alexandru faurul (Zlătariu de aramă) mult rău mi-au
făcut, plătească-i lui Dumnezău, după faptele lui. De carele tu, încă, foarte te
fereaște, că să protiveaște cuvintelor noastre. Întru mîntuirea mea, dintîiu
nime n-au fost cu mine, ce toți mă lăsară pre mine, ce nu li să menească lor.
Iară Domnul au fost cu mine și m-au întărit pre mine, ca să aibă propovedaniia
credință pentru mine și să o auză toate limbile; și m-au izbăvit din gura
leului. Și mă va izbăvi pre mine Domnul, de tot lucrul rău, și mă va ținea spre
Împărățiia cerească a Lui, a căruia-i slava, întru veacii veacului, amin. Spune
închinăciune Prischileei și Achileei și casei lui Onisifor. Erast au rămas în
Corint, iară pre Trofim l-am lăsat în Miliot, bolnav. Sileaște a veni mainte de
iarnă. Închină-ți-să Evvul și Pud și Lin și Clavdie și toți frații. Domnul Iisus
Hristos fie cu sufletul tău; mila fie cu voi. Scrisă-i în Roma a 2-a carte la
Timoteiu, carele au fost rînduit întîiu episcop în Efes, cînd stătu a doaoa oară
Pavel înaintea lui Neron, împăratul Rîmului. PREADOSLOVIIE LA TIT. În această
carte ce e scrisă la Tit, Pavel îndeamnă pre Tit să tocmească besearecele care-s
în Crit, cu ispravă bună, și să pue preoți prin sate și prin orașă, și-i dă
înainte să oprească pre învățătorii minciunoși. Iară el să înveațe pre alții
învățătură dereaptă, și el încă să asculte de la alții, carii-s de temeiul
credințeei și vieției noao. Şi iară aduce înainte multe fealiuri de lucruri a
vieției creștinești, și-i dojeneaște ca să îmble într-acealea bătrînii și cu
tinerii și le arată că, să vor îmbla într-acealea, va fi mila lui Dumnezău întru
ei. La sfărșitul, roagă pre Tit să ostenească așia în rînduiala besearecii ca să
aibă ascultători și învățători, ca să nu-i fie osteneala în deșărt. CARTEA LUI
PAVEL APOSTOL LA TIT. Arată cum să cuvine să fie preoții. Şi cum trebue să
astupe gura celora ce grăesc în deșărt. După aceasta scrie năravul criteanilor
minciunoșilor. Şi pomeneaște de jidovi, carii punea sfințiia în lucrurile din
afară. Pavel, sluga lui Dumnezău și apostolul lui Iisus Hristos, după credința
aleșilor lui Dumnezău și cunoștința adevărului care-i după slujba dumnezăiască.
Spre nădeajdea vieții de vecie, carea au făgăduit Dumnezău cel neminciunos,
mainte de vremile veacilor, iară l-au arătat în vremile sale. Acel cuvînt al Lui
pentru propovedaniia, care-au nădăjduit pre mine, după porunca Spăsitoriului
nostru Dumnezău, lui Tit, iubitului fiiu, după credința ce li-e depreună. Milă,
milostivnicie, și pace de la Tatăl Dumnezău și Domnul Iisus Hristos,
Mîntuitoriul nostru. Pentr-aceaia te-am lăsat în Crit, ca să tocmești carele au
rămas, și să rînduiești preoți prin orașă, cum ți-am rînduit înainte-ți.
Carele-i nevinovat, bărbat unii mueri, avîndu feciori credincioși, nevinovați
întru desfătare, au neîndărăptnici. Că să cuvine preotului (Au episcupului) să
fie nevinovat, ca vistearnicul lui Dumnezău, neplăcînd șie, nemînios, nebețiv,
neucigaș, nepohtitoriu dobîndii necuvioase. Ce sălășluitoriu și îndrăgitoriu
bunilor, treazv, derept, cuvios, răbduriv. Ţiitoriu cuvîntului celui credincios
carele-i de învățătură, ca să poată îndemna cu învățătură dereaptă și să poată
învenge pre ceia ce i să protivăscu. Că sînt mulți îndărăptnici, grăitori în
deșărt și amăgitori și mai vîrtos carii-s din tăiarea împregiur. Cărora să
cuvine a le astupa gura; carii întorc toate casele, învățînd carele nu să cade,
pentru dobînda necuvioasă. Zis-au cineva dintr-înșii, prorocul loruși:
"Criteanii pururea-s menciunoși, fieri reale, pînteci leaneși". Această
mărturie-i adevărată. Pentr-aceaia ceartă-i pre ei, necruțînd, ca să fie întregi
în credință. Neascultînd basnele jidovilor și poruncile oamenilor, lepădătorilor
de adevăr. Toate-s curate curaților, iară necuraților și necredincioșilor nemică
nu li-e curat, ce-i spurcată și mintea și știința lor. Mărturisescu-să că cunosc
pre Dumnezău, iară cu faptele-L tăgăduescu, fiind urîți, necredincioși și
lepădați de tot lucrul bun. Scrie deregătoriia a tot fealiul de om, a tinerilor
și al bătrînilor; îndeamnă-i să înveațe obiceaiul besearecii. Îndeamnă să
viețuiască creștineaște, pentru că să apropie zuoa răscumpărării. Iară tu
grăiaște carele să cuvine învățăturiei dereapte. Cum bătrînii să fie treazvi,
cinstiți, înțelepți, în credință întregi și în dragoste răbdători. Așijderea și
bătrînele, în veșmînt sfînt, neclevetitoare, nu deprinse cu vin mult,
învățătoare de bine. Ca să înveațe înțelepție pre ceale tinere, cum să fie
bărbaților și feciorilor săi îndrăgitoare. Înțeleapte și curate, grijindu-și de
case, bune, plecate bărbaților săi, ca să nu să hulească cuvîntul lui Dumnezău.
Tinerii așijdere îndeamnă-i ca să fie treazvi. În toate te pune pildă cu faptele
bune, învățătură fiind cu întregie și cu destoiniciie. Cuvîntul sănătos,
neprepus, ca ceia ce să pun împrotivă să să rușineaze, neavînd nemică rău a grăi
despre voi. Slugile îndeamnă-i să să pleace stăpînilor săi, ca întru toate să le
fie lor dragi, neîntorcîndu-le cuvintele. Nehiclenindu-i întru nemică, ce
arătînd credință bună întru toate, ca să să înfrîmsățeaze întru toate învățătura
Mîntuitoriului nostru Dumnezău. Că s-au arătat mila cea spăsitoare a lui
Dumnezău tuturor oamenilor. Învățînd pre noi ca să lepădăm necurățiile și
pohtele lumești, cu trezvie, dereptate și cu sfinție să viem într-această lume.
Așteptînd nădeajde cea fericită și venirea cea strălucitoare a slavei marelui
Dumnezău și a Mîntuitoriului nostru Iisus Hristos. Carele S-au dat pre Sine
pentru noi, ca să ne răscumpere pre noi din toată strîmbătatea și să-Şi
curățască Şie oameni aleși, silitori spre fapte bune. Aceastea grăiaște și spre
aciastea îndeamnă și dojeneaște cu toată putearia, și nime pre tine să nu te
urască. Îndeamnă pre toți să cinstească pre cei mai mari și să le îngăduiască.
Şi să-și aducă aminte de viața dintîiu, că îndereptarea lor iaste numai din mila
lui Dumnezău. Iară de le va striga cineva împrotivă, de acela să să leapede.
Îndeamnă pre ei să să pleace deregătorilor și putearnicilor, și să le
îngăduiască, fiind gata spre tot lucrul bun. Pre nime să nu hulească, fiind
nesfadnici, ce arătînd toată blîndeațea cătră toți oamenii. Că eram și noi
odinioară neînțelepți și îndărătnici, rătăciți, slujind a multe fealiuri de
pofte și dezmirdăciune, în răutate și în pizmă viețuind, urîți, și unii pre
alalți urînd. Ce după ce s-au arătat bunătatea și dragostea a Mîntuitoriului
nostru Dumnezău cătră oameni. Nu din faptele dereptății carele am fi făcut noi,
ce din mila Lui ne-au ținut pre noi, pentru scăldarea nașterei de nou și
înnoirea Duhului Sfînt. Carele L-au vărsat spre noi din destul, pentru
Mîntuitoriul nostru Iisus Hristos. Ca, îndereptați den mila Lui, să fim
moșteani, după nădeajdea vieții de vecie. Adevărat cuvîntu-i acesta și aceastea
voiu să întărești, cum să silească a mearge înainte, cu fapte bune, aceia carii
au crezut în Dumnezău. Aceastea-s bune și de folos oamenilor; iară întrebările
nebune și științile de rudenii și prigoanele și sfadele pentru leage
conteneaște-le, că-s deșiarte și fără de folos. Omul eretic, după una și alta
dojană, leapădă-l. Ştiind cum carele-i ca acesta s-au întorsu și greșiaște,
carele-i și de giudecata sa osîndit. Cînd voiu trimite la tine pre Artima sau
pre Tihic, grăbeaște a veni cătră mine, în Neapoli, c-am rînduit să erneaz
acolea. Pre Zena, știutoriul legiei și pre Apolos, cu socotință să-i trimiți, ca
să n-aibă vro lipsă. Iară ai noștri încă să să înveațe a mearge înainte, întru
fapte bune, spre folos de treabă, ca să nu fie fără rod. Închină-să ție toți
carii-s cu mine; spune închinăciune celora ce îndrăgesc pre noi în credință.
Mila lui Dumnezău fie cu voi toți; Amin. La Tit, carele au fost episcop dintîiu
rînduit beserecilor criteanilor, scrisă-i din Nicopoliia Machedoniei. CARTEA LUI
PAVEL APOSTOL LA FILIMON. În această carte Pavel apostol să veade a scrie de
lucruri mici, ce încă destoinicii a scrisoarei lui să înalță pînă la Dumnezău.
Pre Filimon, sluga fugită fiind furu, trimeate-l înapoi lui Filimon și-l roagă
să-i iarte greșala lui. După aceastea îndeamnă spre dereptatea creștinească.
Pavel, prinsul lui Iisus Hristos, și Timoteiu, fratele lui Filimon, iubitului și
agiutătorului nostru. Şi Apfiei iubiteei și lui Arhip, soțului nostru, și
besearecii (Au săborului) carea-i în casa ta. Milă voao și pace, de la Dumnezău
Tatăl nostru și de la Domnul Iisus Hristos. Dau har Dumnezăului mieu,
pomenindu-mă de tine întru rugăciunile meale. Auzindu de dragostea ta și
credința carea ai cătră Domnul Iisus și cătră toți sfinții. Cum bunătatea
credinției tale împreunată să fie aiave întru cunoștința a tot binele carele-i
întru voi, pentru Iisus Hristos. Că avem bucurie mare și mîngîiare întru
dragostea ta că inimile sfinților pentru tine s-au veselit, frate. Pentru că
avînd mare îndrăznire în Hristos a-ți porunci ție despre cest lucru care să ține
de tine. Ce pentru dragostea mai vîrtos mă rog, fiind cumu-s eu Pavel bătrîn,
iară acmu și prinsul lui Iisus Hristos. Iară mă rog pentru fiiul mieu Onisim,
carele l-am născut în prinsoarea mea. Carele oarecînd ți-au fost ție fără de
folos, iară acmu-i și ție și mie de folos. Carele ți l-am trimis, iară tu pre
el, ca pre inima mea, priimeaște-l. Pre carele vream să-l țin lîngă mine, ca să
slujască în locul tău, întru prinsorile Evangheliei. Ce fără voia ta, nemică
n-am vrut să fac, ca să nu fie din silă faptul tău cel bun, ce din voe. Că doară
pentr-aceaia au fost mersu de la tine cîtăva vreame, ca să priimești pre el în
veaci. Nu ca o slugă, ce mai asupra de slugă, ca un frate iubit, mult mai vîrtos
mie, iară cu cît mai vîrtos ție, și trupeaște și întru Domnul. Pentr-aceaia de
mă ai pre mine soțu, priimeaște-l ca și pre mine. Iară să ți-au greșit ție ceva,
au ți-e datoriu, aceaia o împutează mie. Eu, Pavel, scriș cu mîna mea, că eu-ți
voiu plăti, ca să nu-ți zic ție că tu încă mai asupră ești al miu. Așa, frate,
ca să dobîndesc de la tine acest bine întru Domnul, veseleaște inima mea întru
Domnul. Nădăjduindu-mă întru ascultarea ta, scris-am ție, știind că și mai
asupră de ce zic veri face. Iară depreună găteaște-mi sălaș, că mă nădăjduiescu
că, pentru rugăciunele voastre, voiu fi dăruit voao. Închină-ți-să ție Epafras
(soțul mieu în prinsoare pentru Hristos Iisus), Marco, Aristarh, Dimas și Luca
agiutătorii miei. Mila Domnului nostru Iisus Hristos fie cu duhul vostru; Amin.
La Filimon au fost trimes din Roma pre Onisim sluga. PREADOSLOVIIA LA OVREAI.
Despre ceastă carte tribuiaște să știm 4 lucrure: 1 Cine au fost scriitoriul
ceștii cărți și de destoiniciia cărții. 2 De ovreai, la carii au scris această
carte. 3 De șumma aceștii cărți și că-i scrisă de Pavel. 4 De părțile aceștii
cărți. Mulți s-au aflat, și acmu încă sîntu, carii s-au îndoit de ceastă carte
că n-ară fi scrisă de Pavel, și den numărul cărților sfinte o au lepădat.
Aceștia era Marțian, Ebion, Arion și alți eretici. Ce noi lăsăm nebuniile
acelora și ne însoțim cu cărtularii aceia cari învață depreună în beseareca lui
Dumnezău și cred că-i scrisă de Pavel și-i sfîntă, care să arată dentr-aceaste
lucruri: Că toți cărtularii grecești cred că-i scrisă de Pavel această carte.
Den cuvinte încă să cunoaște că-i scrisă de Pavel, că să asămenează cuvintele cu
cealelalte cărți a lui. Dentr-această încă să cunoaște, că ce cuvinte pune,
zicîndu: "Mila Domnului să fie cu voi cu toți; Amin". Cum să arată 2 soluneani
4, cu aceale cuvinte îi să pecetluescu cărțile. Pătru apostol, la sfîrșitul 2
carte, arată-să a grăi de această carte, zicînd: "Cum și fratele iubitul nostru
Pavel au scris noao, ovreailor, cuvine-să a ști celor rășchirați prin Pont și
pren Asiia". Să arată den dragostea lui Pavel, carea au avut cătră ovreai,
pohtindu-să a fi anatema pentru ei, cap 9 la săvîrșit. Beseareca lui Hristos, în
toată vreamia, au crezut și au învățat că această carte-i scrisă de Pavel și are
destoinicie apostolească. Despre ovreai, la cari-i scrisă această carte. Ovreaii
la carii au scris apostolul era ovreai întorși cătră Hristos, carii era în
Ierosalim și în ținutul Iudeei, cum să veade că la sfîrșitul cărției zice că va
mearge la ei. Derept aceaia acești ovreai sînt ovreai aceia cărora le strînse
alămojnă în Ahaiia și în Asiia și în Roma și pre aceștea îi chiamă sfinți în
Iudeia. De șuma cărției. Şuma aceștii cărți să tocmeaște cu șuma Evangheliei lui
Ioan, că arată dumnezăirea și întrupirea lui Iisus Hristos. După aceia scrie
obiceaiurile vieției creștinești, la sfîrșit scrie de preoțiia lui Iisus
Hristos. Iară pentr-aceasta au scris, că jidovii săvai că credea în Hristos,
însă mulți să ținea de leagea lui Moisi și mesteca Evangheliia lui Hristos cu
leagea lui Moisi, carea înțelegîndu apostolul, au vrut să întărească pre cei
slabi în credință, și învață împrotiva hulitorilor, că Hristos au murit pentru
păcatele noastre și-i Mesiia cel făgăduit, adevărat Fiiul lui Dumnezău și om
adevărat. Şi-i preut besearecii lui Dumnezău, carele, cu o jărtvire a trupului
Său, ștearse toate păcatele noastre și să sfîrșiră toate jărtvele den leagea
veache, întru jărtvirea lui Hristos. Această carte să poate împărți în 2 părți.
Partea dentîi iaste cuprinsă în 11 capete, în carele învață de multe capete ale
credinției. A doaoa parte iaste cuprinsă capete 2, în carele învață de lucrurile
credinției creștinești. CARTEA LUI PAVEL LA EVREI. Arată că învățătura carea au
adus Hristos iaste mai pre deasupra de toate învățăturile prorocilor. Pre Iisus
înalță-L prespre toți îngerii. Şi cu multe mărturii a Scripturii arată că-i mai
cinstit de toți. De multe ori și în multe chipuri au grăit Dumnezău: întîi
părinților, prin proroci, iară în vremile ciaste de apoi au grăit noao întru
Fiiul. Pre carele Il rîndui moștenitoriu tuturora, pentru carele făcu și ceastă
lume. Carele fiind strălucirea slaveei și chipul feației Lui și purtînd toate
cuvîntul puterei Sale, curățindu-ne den păcatele noastre, pentru Sineși,
șezut-au de-a dereapta mărirei, întru nălțime. Cu atîta mai cinstit făcut decît
îngerii, cu cît au luat nume mai pe desupra decît ei. Că, cui au zis cuiva
dintre îngeri: "Fiiul Mieu ești Tu, Eu astăzi Te-am născut"? Şi iară: "Eu voiu
fi Lui Părinte și El va fi Mie Fiiu". Iară așijdere, cînd aduse întîiul născut
Fiiu în lume, zice: "Închine-I-să Lui toți îngerii lui Dumnezău". Iară de îngeri
zice: "Carele face îngerii Lui duhure și slugile Lui pară de foc". Iară de
Fiiul: "Scaunul Tău, Domnul, în veciia de veac; toiagul dereptăției, toiagul
Împărăției Tale". Iubit-ai dereptatea și ai urît strîmbătatea. Pentr-aceaia
te-au unsu pre Tine, Doamne, Dumnezăul Tău, cu uloiul bucuriei, mai pe desupra
de soții Tăi. Şi Tu, Doamne, întîiu ai întemeiat pămîntul, și faptele mînurilor
Tale sînt ceriurile. Acealea vor peri, iară Tu vei rămînea și toate ca un
veșmînt să vor vechi. Şi ca un veșmînt le veri învăli și să vor schimba, iară Tu
același ești și anii Tăi nu să vor săvîrși. Iară căruia de îngeri îi zise
cîndva: "Şezi de-a dereapta Mea, pînă voiu pune pizmașii Tăi, razim picioarelor
Tale"? Au nu-s toți duhuri slujitori, carii pentru slujba să trimit, pentru cei
ce vor fi moștinitori întru păcate? Arată destoiniciia învățăturii lui Hristos,
carea să cuvine a o asculta. Dă-ne înainte pre Hristos, în loc de frate, carele
au venit în trupul nostru, ca pentru mai lesne să ascultăm pre El. Pentr-aceaia
să cuvine noao mai vîrtos a socoti acealea carele am auzit, ca nu cumva să ne
deșertăm. Că de-au fost putearnic cuvîntul ce-au fost zis pre îngeri, și toată
călcarea legiei și îndărăpniciia, plată dereaptă a simbriei au luat. Cum vom
scăpa noi, să vom lepăda spăsenie mare ca aceasta, carea dintîiu au început a să
vesti pentru Domnul și de la ceia ce ascultase pre El fu întărită noao?
Mărturisindu-le lor Dumnezău, cu seamne și cu ciudesi și cu multe fealiuri de
puteri și cu împărțirile (Darurile) Duhului Sfînt, după voia Lui. Că nu puse
Dumnezău lumea cea venitoare supt îngeri, despre carea grăim. Iară mărturisit-au
într-un loc oarecine zicînd: "Ce iaste omul de Te pomenești de el, au fiiul
omului, de-l socotești pre el?" Cu puținel l-ai făcut mai mic pre el de îngeri,
cu slavă și cu cinste curunat-ai pre el și ai pus pre el spre faptele mînulor
Tale. Toate le-ai plecat supt picioarele lui. Şi pentru c-au supus toate supt
el, nemică n-au lăsat carele n-ară fi pus supt el, ce acmu încă nu vedem să fie
plecate toate lui. Că vedem pre Iisus, cu slavă și cu cinste curunat, carele au
fost puținel mai mic de îngeri făcut, pentru patima morției, ca din mila lui
Dumnezău să guste moarte pentru toți. Că să cuveniia acela pentru carele sînt
aceastea toate și pentru carele-s toate, aducînd mulți fii întru slavă,
începătoriul spăseniilor pentru patime a să sfinți. Că și cine sfințeaște și
carii să sfințescu, dintru unul sînt toți; derept aceaia nu ni-i rușine a-i
chiema pre ei frați. Zicînd: "Vesti-voiu numele Tău fraților miei, în mijlocul
besearecii, lăuda-voiu pre Tine". Şi iarăși: "Eu voi nădăjdui întru El"; și
iară: "Iată, eu și coconii carii mi-au dat mie Dumnezău". Pentru că coconii sînt
părtași trupului și sîngelui, El încă așijderea fu părtaș acelorași, ca pentru
să răsipască pre acela pentru moarte, carele avea putearea morției, ce să zice
diavolul. Şi să sloboază pre ceia carii era de frica morției, în toată viiața
robi. Că n-au fost necicum pre îngeri, ce pre sămînța lui Avraam au priimit.
Pentr-aceaia au tribuit întru toate a să sămăna fraților, ca să fie milostiv și
preut credincios, într-acealea carele era înaintea lui Dumnezău, ca să șteargă
păcatele oamenilor. Că pentru că au pățit cînd au fost ispitit, poate fi
agiutoriu și celora ce să ispitescu. Acum arată cu cîtu-i mai mic Moisi den
Hristos. Cu cîtu-i mai mic sluga de domnu-său. După aceastea aduce înainte
îndemnături și certături, din mărturiia lui David. De ce să ară afla cineva
îndărăpnic și neîngăduitoriu cuvîntului lui Hristos. De unde, fraților sfinți,
părtașii chiemăturiei cerești, socotiți pre apostolul și preutul mărturiei
noastre Iisus Hristos. Carele-i credincios celuia ce L-au rînduit pre El, cum și
Moisi au fost credincios în toată casa (Lui Dumnezău) Lui. Că cu atîta cinste-i
mai destoinic acesta de Moisi, cu cît are mai mare cinste cela ce au zidit casa
decît casa. Că toată casa să zideaște de cineva, iară cine au zidit aceastea
toate Dumnezău-i. Şi săva că Moisi au fost credincios în toată casa Lui ca o
slugă, mărturisind despre cealea ce era a grăi după acia. Iară Hristos, ca Fiiul
casei Lui, a căruia casă sîntem noi, să vom ținea încreaderea și lauda nădejdeei
pînă în sfîrșit vîrtos. Pentr-aceaia, cum zice cel Duh Sfînt "Astăzi de veți
auzi glasul Lui, nu întărireți inimile voastre ca întru mînie, în vreamia ceii
ispitite în pustie". Unde Mă ispitiră pre Mine părinții voștri, ispitiră-Mă și
văzură faptele Meale în 40 de ani. Pentr-aceaia M-am fost mîniat pre ruda aceaia
și am zis: În toată vreamia au rătăcit cu inima, nece cunoscură căile Meale.
Pentru aceaia Mă giuraiu întru mîniia Mea, să vor întra în răpaosul Mieu.
Socotiți, fraților, să nu cumva fie în vrunul de voi, inimă vicleană, necrezînd,
lepădîndu-să de Dumnezăul viu. Ce îndemnați unii pre alți, toată zua, pînă cînd
să va chiema zuoa de astăzi, să nu cumva cineva dintru voi să să întărească cu
înșelăciunea păcatului. Că părtași lui Hristos fum, să vom ținea vîrtos acel
temeiu spre carele ne răzimăm pînă în sfîrșit. Pînă să zice "Astăzi de veți auzi
glasul Lui, nu întărireți inimile voastre, ca întru cea mînie". Că unii, auzind,
mîniiară-L, ce nu toți carii eșise din Eghipet pentru Moisei. Iară pre carii să
mîniiase în 40 de ai, au nu pre ceia carii greșise, a cărora trupuri căzură în
pustie? Iară cărora S-au giurat că nu vor întra întru răpaosul Lui, fără numai
necredincioșilor? Şi vedem că n-au putut întra, pentru necredință. Pentru
credință, omul întră în răpaosul de vecie. Trei feliuri de sîmbete. Îndeamnă-i
să între în răpaos. După aceia grăiaște de preoțiia lui Hristos. Pentr-aceaia să
ne teamem să nu cumva, lăsînd făgăduința, a nu putea întra în răpaosul Lui,
păindu-să cuiva din voi a fi smintit. Că noao încă-i propoveduit ca și lor, iară
lor nu le-au folosit cuvîntul auzit. Că n-au fost mestecat lor cu credință,
carii auzise. Iară noi vom întra întru răpaos, carii am crezut "Cum M-am giurat
întru măniia Mea, să vor întra în răpaosul Mieu", săva cu faptele din temeiatul
lumiei făcute. Că așia au zis într-un loc despre a 7-a zi "Şi Să odihni Dumnezău
a 7-a zi de toate faptele Lui". Şi aicea încă "Iară să vor întra întru răpaosul
Mieu". Pentr-aceaia că li-e a întra unii într-acel răpaos și celora ce le-au
propoveduit întîiu n-au întrat, pentru necredința lor. Iară le rîndui o zuo, ce
să zice astăzi la David, zicînd după atîta vreame (cumu-i zis) "Astăzi să veți
auzi glasul Lui, nu întărireți inimile voastre". Că de i-au vrut pune pre ei
Iisus (Iisus Naviin) în răpaos, nececum după aceasta n-ară fi grăit despre altă
zi. Pentr-aceaia au rămas oarece sîmbătă oamenilor lui Dumnezău. Că cine au
întrat în răpaosul Lui acela încă s-au odihnit de faptele lui, ca și Dumnezău de
ale Sale. Să ne nevoim pentr-aceaia a întra într-acel răpaos, cum să nu cază
cineva în aceaia pildă a necredințeei. Că cuvîntul lui Dumnezău îi viu, vîrtos
și străbătătoriu, ca spata cu 2 ascuțite, și străbate pînă în părțile inimiei și
a sufletului, încheieturilor și mădularilor, și giudecă cugetele și porniturile
inimiei. Şi nu-i nece o faptă carea să nu fie înaintea Lui aiave, ce încă
toate-s goale și descoperite înaintea ochilor Lui, cu carele ni-e cuvîntul.
Avînd derept aceaia preot mare, carele au străbătut prin ceriure, Iisus, Fiiul
lui Dumnezău, să ținem această ispoveadanie. Că n-avem preot carele să nu simță
slăbiciunele noastre, ce-i ispitit în toate, întru asămănare fără de păcat.
Pentr-aceaia să ne apropiem cu îndrăznire la scaunul mileei, ca să dobîndim
milostivnicie și să aflăm milă, în vreame de agiutoriu. Învață ce-i deregătoriia
preotului. După aceaia arată că Hristos îi rînduit, de la Dumnezău, preot. Şi cu
adevăr au săvîrșit obiceaiul preoțesc. Că tot preotul dintru oameni i-ales,
pentru oameni să rînduiaște spre cealea ce-s înaintea lui Dumnezău, să ducă
daruri și jărtve pentru păcate. Căruia-i poate fi milă de cei greșiți și
rătăciți, că el încă-i împrejurat de slăbiciune. Pentr-aceaia-i datoriu ca
pentru oameni, așia și pentru sine, a aduce jărtvă pentru păcate. Şi nime nu ia
șie această cinste, numai cine să chiamă de la Dumnezău, ca și Aaron. Așijdere
și Hristos nu Şi-au mărit Şie această cinste să fie preot, ce carele zisease
Lui: "Fiiul Mieu ești Tu, Eu astăzi Te-am născut". Cum zice și într-alt loc: "Tu
ești preot în veac, după firea lui Melhisedec". Carele în trupul zilelor Lui, cu
rugăciuni și cu rugări și cu strigare mare și cu lacrămi, ducînd la acela
carele-L poate mîntui pre El de moarte, și fiind ascultată rugăciunea Lui,
mîntui-Să din frică. Săva c-are fi Fiiul, încă din cealea ce-au pățit, învață
îngăduința. Şi sfințit făcuse ocă spăseniei de vecie, tuturora celora ce ascultă
de El. Numit de la Dumnezău preot, după obiceaiul lui Melhisedec. Despre carele
multe ni-e noao a grăi și greale de tîlc, pentru că sînteți leaneși întru
ascultare. Că voi carii trebuia pentru vreame fi învățători, iară trebue a vă
învăța ce-s stihiile începeniei cuvintelor lui Dumnezău, și sînteți făcuți aceia
cărora vă trebuiaște lapte, și nu mîncare vîrtoasă. Că toți cine trăiaște cu
lapte prostu-i întru cuvîntul dereptăției (că-i poroboc). Iară a celor mari
iaste mîncarea vîrtoasă, a celora carii, pururea după obiceaiul lor, carii au
înțeles deșchis a alege binele și răul. Ceartă leanea jidovilor. Şi-i spămîntă
pre ei cu pedeapsă. Îndeamnă pre ei să-și îmbuneaze viiața. Şi-i îndeamnă să fie
întru nedeajde bună. Arată-le pilda lui Avraam. Credința razimă în cuvîntul lui
Dumnezău. Închipuiaște-să mîției de fier, carea ține corabiia. Pentr-aceaia,
lăsînd cuvîntul carele pre cei proști îi înceape spre Hristos, spre întregire să
ne nevoim, nepuind iară temeiul pocăinței den lucrurile moarte, și credinției în
Dumnezău. În învățătura botezului și în punerea mînulor, în scularea morților și
în giudețul de vecie. Şi aceasta vom face, să va îngădui Dumnezău. Că nu poate
fi carii-s înluminați o dată și au gustat darul ceresc și-s făcuți părtași
Duhului Sfînt. Şi au gustat cuvîntul bun a lui Dumnezău și puterile veacului
venitor. Să vor cădea, de nou să să înnoiască spre pocaanie, iarăși
răstignindu-și lor Fiiul lui Dumnezău, și puindu-L spre batgiocură. Că pămîntul,
carele bea ploaia ce pogoară spre el și creaște iarbă de folos acelora ce lucră
pre el, priimeaște blagoslovenie de la Dumnezău. Iară carele creaște spini și
scai lepădatu-i și-i aproape de blăstăm, a căruia sfîrșenie mearge spre ardere.
Ce nădejduit, iubiților, despre voi mai bune de ceastea și cu spăsenie
împreunată, săva că grăim așa. Că nu-i derept Dumnezău să să uite de faptul
vostru și de dragostea ce-ați arătat în numele Lui, carii ați slujit sfinților
(Ucenicilor celor vii) și slujiți. Iară poftim ca fiecine dintru voi aceaiași
cîștigă să arate, pînă în sfîrșit, spre adevărarea plină a nădeajdei. Ca să nu
fiți leaneși, ce următori acelora carii pren credință și pren răbdare biruescu
moșteniia făgăduită. Că Dumnezău făgăduind lui Avraam, pentru că nu Să putu pre
altul pre cineva mai mare a Să giura, giură-Se pre Sine. Zicînd: "Cu adevăr
blagoslovind, te voiu blagoslovi pre tine și înmulțind, te voiu mulți pre tine".
Şi așia îndelung răbdînd, dobîndi făgăduita. Că omenii să gioară pre cei mai
mari de sine, și sfîrșenia a toată prigoana giurămîntului, spre tăriia a tot
lucrul. Întru carea vrînd Dumnezău din destulul Lui a arăta moșteanilor
făgăduințeei, neschimbătura sfatului său, în făgăduință puse giurămînt. Ca
pentru 2 lucruri neschimbătoare, în carele nu poate fi să mință Dumnezău, tare
mîngîiare avem, noi carii am curs spre aceasta, să dobîndim nădeajdea ce-i pusă.
Pre carea o avem nădeajde tare și cu deadins sufletului nostru, ca o mîță de
fier, carea întră pînă la cealea ce-s dinlăuntru de zaveasă. Unde au întrat
alergătoriul înaintea noastră Iisus, carele-i după rînduiala lui Melhisedec,
preut în veac. Pînă acmu i-au îndemnat să ia aminte carele-s puse lor înainte în
Melhisedec. În ce lucruri s-au închipuit Melhisedec lui Hristos. În șuma căce
trebue să îngăduiască leagia Evangheliei lui Hristos. Că acest Melhisedec era
craiul Salimului, preotul Dumnezăului din nălțime, carele mearsese înaintea lui
Avraam, înturnîndu-să cînd să înturnă de la tăiarea crailor, și-l blagoslovi pre
el. Căruia-i împărți și a zeacea Avraam, din toate; carele întîiu să tîlcuiaște
craiul dereptăției, după aceaia și craiul Salimului, ce să zice craiul păciei.
Fără tată, fără maică și fără rudenie, neavînd nece începenie zilelor, nece
sfîrșenie vieției, ce s-au închipuit Fiiului lui Dumnezău, rămîne preut în
veaci. Iară căutați cît au fost de mare acesta, căruia-i deade și a zeacia din
dobîndă, Avraam patriarhul. Iară aceaia carii-s din fii lui Levie și slujescu în
preuție au poruncă să ia a zeacia de la oameni, după leage, ce să zice de la
frații lor, săva că era și ei eșiți den trupul lui Avraam. Iară acela a căruia
rudenie nu să numără între ei luo a zeacia de la Avraam și pre cela carele avea
făgăduință, blagoslovi-l. Iară fără toată prigoana, cel mai mic s-au blagoslovit
de la cel mai mare. Şi aicia oamenii muritori iau a zeacia, iară acolo, acela
despre carele-i mărturisit că-i viu. Şi (ca să grăescu așia) întru Avraam îi
zeciuit și Levie, carele ia a zeacea. Că el încă era în trupul tătîni-său, cînd
veni Melhisedec înaintea lui Avraam. Derept aceaia de-au fost împlearea întru
popiia lui Levie, (că supt acesta luară jidovii leage) ce trebuia mai mult după
aceaia să să rădice altă preuție, după obiceaiul lui Melhisedec, și nu după
rînduiala lui Aaron a zice? Că schimbîndu-să această preuție, trebuit-au să să
schimbe și leagea. Că de carele să zic aceastea, dintr-altă rudă-i, din carea
nime nu slujiaște la oltariu. Că aiave iaste că din sămînța Iudeei s-au rădicat
Domnul nostru, căriia rudenii nu i-au grăit nemică Moisi de preuție. Carea
dintr-aceasta să arătă mai vîrtos după obiceaiul lui Melhisedec, să va rădica
alt preut. Carele nu-i după leagia porunciei trupești făcut, ce-i după putearea
vieței nerășchirătoare. Că așia mărturiseaște: "Tu ești preut în veac, după
obiceaiul lui Melhisedec". Că porunca dentîiu să ștearge pentru neputința și
nefolosirea ei. Că nemică n-au săvîrșit leagea, ce nădeajdea adusă de aiuria mai
bună-i pentru carea ne apropiem de Dumnezău. Şi pentru că nu-i fără giurămînt
adusă. Că aceaia fără giurămînt au fost făcuți preuți, iară acesta cu giurămînt
giurîndu-să pre cela ce i-au zis Lui: "Giuratu-S-au Domnul și nu Să va căi, Tu
ești preut în veac, după rînduiala lui Melhisedec". Cu atîta mai scumpă-i
căriia-i fu împăcătoriu Hristos. Şi ceaia au fost mulți făcuți preuți, pentru că
nu putea rămînea de moarte. Iară Acesta, pentru că-i rămîitoriu în veac, are
popie de vecie. Pentu că-i poate și spăsi cu deadins pre ceia carii pentru El să
apropie la Dumnezău, fiind viu pururea, să Să roage pentru ei. Că preut ca
Acesta să cuveniia noao: sfânt, nevinovat, fără grozăvie, osăbit de păcătoși, și
făcut mai înalt de ceriuri. Căruia nu-i era lipsă în toate zilele, ca celorlalți
preuți, întîiu pentru păcatele sale a aduce jărtvă, după aceaia pentru ale
oamenilor, că aceaia o făcu odată, ducînd pre Sine. Că leagea rîndui preuți
dintre oameni cu slăbiciune, iară cuvîntul giurămîntului, care-i după leage, pre
Fiiul rîndui preut în vecie. Arată că s-au ștersu obiceaiurile legeei. Şi zice
că pentr-acea au fost acealea rînduite. Ca să arate lucrurile cerești. Aduce
înainte locul Irimiei prorocul. Din carele arată c-au trebuit a să schimba
leagea veache. Iară capul celora ce am zis aceasta e, că noi avem preut ca cela
carele șiade de-a dereapta scaunului mărimei Lui în ceriuri, Sluga sfinților (a
jărtăvnicului) și a cortului celui adevărat, carele-l rădică Domnul și nu omul.
Că tot preutul iaste rînduit să ducă daruri și jărtve; pentr-aceaia să cuveniia
să aibă și El ceva să ducă. Că de ară fi pre pămînt, nece popă n-ară fi, rămîind
ceia popi ce ducea, după leage, daruri. Carii slujescu pildei și umbreei
lucrurilor cerești cumu au fost zis lui Moisi de la Dumnezău, cînd săvărșiia
cortul, zice: "Vezi să faci toate după pilda ce e arătată ție în măgură". Iară
acmu, cu atîta mai scumpă slujbă au dobîndit, cu cîtu-i împăcătoriu mai
cinstitei legături, carea-i întărită cu mai scumpe făgăduințe întărită. Că cel
dintîiu de-au vrut fi așia, în carele să nu fie fost nece o lipsă, nece într-un
chip n-are fi căutat loc altuia. Că vinuindu-i pre ei, zice: "Iată vor veni
zile, –zice Domnul–, cînd voiu lega cu casa lui Israil legături noao". Nu după
legătură ce-am făcut cu părinții lor, întru zuoa ce i-am prinsu de mînă, ca să
scoț pre ei din Eghipet, că ei nu rămasără în legătura Mea, și Eu încă lepădaiu
pre ei, zice Domnul. "Pentr-aceaia aceasta e legătura ce voiu lega cu casa lui
Israil după acealea zile, zice Domnul, da-voiu legile Meale întru mintea lor și
întru inima lor le voiu scrie și voiu fi lor Dumnezău și ei vor fi mie oameni".
Şi nu va învăța fiitecine pre priiatenul său și fiitecine pe fratele său,
zicîndu "Cunoaște pre Domnul", că toți Mă vor cunoaște pre Mine, din cela ce-i
mai mic, pînă în cela ce-i mai mare între ei. Pentru că voiu fi milostiv
strîmbătăților și păcătoșilor lor, și de strîmbătățile lor nu Mă voiu pomeni
de-acie. Iară zicînd "noou" învechit-au pre cel dintîi, iară carea să vecheaște
și îmbătrîneaște, aproape-i să să răsipească. Rînduiala cortului. Obiceaiurile
legiei. Din adevărul ce-i dat de Hristos. Arată că nu tribue alt preut. Pentru
că Hristos în leagia noao au împlut această preuție. Avut-au derept aceaia ei
cea dintîi obiceaiuri rînduite slujbei dumnezăești și jărtăvnic lumescu. Că
cortul fu făcut: întîi în carele era sfeașnicul și masă și pîinile puse, carele
să chiiamă sfințite. Iară după catapeteazma din mijloc, era cortul ce să chiamă
sfinția sfinților. Avînd cădealniță de aur, și lada legăturiei, carea era de
toate părțile poleită cu aur, în carea era vadră de aur cu mană, și varga lui
Aaron carea înflurisă, și tablele legăturii. Iară desupra ei, heruvimi slăviți,
carii umbra coperemîntul lăziei, de carele nu trebuiaște să grăim acmu de
fiitecarea. Iară aceastia tocmite așa, în cortul dintîi în toată vreamia întra
preuții, săvîrșindu-și slujba. Iară în celălalt, o dată într-un an, numai singur
popa cel mare, ce încă nu fără sînge, carele jărtviia pentru sine și pentru
greșialele oamenilor. Arătînd aceasta Duhul Sfînt, că încă nu s-au deșchis cale
sfinție pînă când stă cortul cel dintîi. Carele era pildă vremii de atunci, în
carea ducea daruri și jărtve, carele nu pot sfinți slujitoriul în știință. Fără
numai în mîncări și în băuturi și în multe feliuri de spălări și pentru
obiceaiuri trupești, pînă în vreamia îndereptării pusă. Iară viind Hristos,
preutul bunătăților venitoare, prin mai mare și mai desăvîrșit cort, nu făcut cu
mînule, ce să zice, nu aceștiia zidiri. Nece prin sîngele țapilor și giuncilor,
ce prin sîngele Său întră odată în sfinție (Ce să zice jărtăvnic), dobîndind
răscumpărarea de vecie. Că de sîngele țapilor și taurilor și cenușa giuninceei,
stropindu pre cei necurați i-au sfințit, spre curăciunea trupească. Cu cît mai
vărtos sîngele lui Hristos, carele pren duhul de vecie fiind nevinovat, Să duse
pre Sine jărtvă lui Dumnezău, curăți-va știința voastră din faptele moarte, ca
să slujiți Dumnezăului viu. Şi pentr-acea-i împăcătoriul legeei noao, ca să
moară pentru răscumpărarea celor greșiale carele era supt legătura dintîiu, ca
să ia moșteniia de vecie, carii era chemați. Că unde-i testemîntul, acolea
trebuie să fie și moartea celui ce face testemînt. Că testemîntul după moarte-i
tare, că pînă-i viu cela ce face testemîntul, slabu-i testemîntul. Pentr-aceaia
nece cel dintîi n-au fost sfințit fără de sînge. Că Moisi spuind toate
poruncile, după leage, a toate rudeniile, luînd sîngele giuncilor și țapilor, cu
apă și cu lînă roșie și cu isop, și cartea și toată ruda jidovilor și-i
stropiia. Zicînd: "Acesta e sîngele acela a ceștii legături de carele v-au
poruncit voao Dumnezău". Iară încă prespre aciastia și cortul și toate vasele
sfinte, așijderea cu sînge stropi. Şi toate, după leage, cu sînge să curățescu,
și fără vărsare de sînge nu iaste ertăciunea. Derept aceaia trebuit-au a fi
pildă celor cerești, cu aceastea să să curățească, iară cereștile, cu mai scumpe
jărtve decît aciastea. Că n-au întrat Hristos în sfinție făcută cu mînule, carea
ară fi pildă răspunzătoare ceii adevărate, ce în ceriu să Să arate acmu feaței
lui Dumnezău, pentru noi. Nece să Să jărtvască pre Sine în toată vreamia, ca
popa cel mare, întrînd în tot anul o dată în sfinție, cu sînge strein. Că s-au
vrut fi aimintrea, a vrut trăbui să pață el de multe ori din fapta lumiei, ce
acmu o dată la săvârșitul lumiei, spre șteargerea păcatelor, pentru jărtvirea Sa
Să arată. Şi cumu-i rînduit oamenilor să moară de o dată, iară după acea-i
giudețul. Așa și Hristos de o dată Să jărtvi, ca să ia păcatele a mulți, a doa
oară, fără de păcat, Să va arăta celora ce-L așteaptă pre El, întru spăsenie.
Jărtvele legeei vechi arată că-s neputencioase. Că în toți anii să înnoescu.
Iară una jărtva lui Hristos rămîne pînă în veac. Arată de mărturiia lui David.
După aceaia ceartă pre-aceia. Carii leapădă mila lui Hristos. La săvîrșit dă-le
înainte răbdarea. Care naște din credință. Că leagea au fost umbra bunătăților
venitoare și n-au fost chip adevărat a lucrurilor, într-acealea jărtve pre
carele în toți anii jărtviia pururea, neceodată nu putea sfinți pre ceia ce să
apropiia. Că de-au vrut a fi aimintrea, au vrut înceta de-a le aducerea, pentru
că jărtvind, odată curățiți, neci un păcat mai mult n-are avea știință. Iară
într-aceastea face-să pomană de păcate în toți anii. Că nu poate luoa păcatele
sîngele taurilor și al țapilor. Derept aceaia întrînd în lume zice: "Jărtve și
daruri nu vruseși, iară trup Mi-ai gătit". Arsele și jărtvele pentru păcate nu
le vruseși. Atunce ziș: "Iată viiu (în începeniia cărției scrisu-i despre Mine)
să fac voia Ta Doamne". Grăind mai sus că "Jărtvele și darurile și arsele pentru
păcat nu le vruși, nece Ţi-au plăcut Ţie" (carele să aducu după leage). Atunce
zise: "Iată viiu să fac voia Ta, Doamne, ia cel dintîiu să rămîe cel din apoi".
Întru care voe sîntem sfințiți pentru jărtvirea trupului lui Iisus Hristos
deodată. Şi tot preutul, în toate zilele stînd slujind și aceiași jărtve de
multe ori aducînd pentru păcatele, cealea ce nu pot luoa necedănăoară păcatele.
Iară Acesta, una aducînd pentru păcate jărtvă în vecie, șiade de-a dereapta lui
Dumnezău. Așteptînd ce-i înainte, pînă să vor pune pizmașii Lui razim
picioarelor Lui. Că cu o jărtvă isprăvi în veaci, carii era a să sfinți. Iară ne
mărturiseaște noao și Duhul Sfînt, după ce au zis mainte. ”Aceasta e legătura ce
voiu face cu ei după aceale zile, zice Domnul, da-voiu legile Meale întru
inimile lor și le voiu scrie întru mintea lor". Şi de păcatele și de
strîmbătățile lor nu Mă voiu pomeni mai mult. Iară unde iaste ertarea acestora,
nu iaste mai mult jărtvă pentru păcate. Derept aceaia, fraților, avem îndrăznire
a întra întru sfinție, pentru sîngele lui Iisus Hristos. Într-aceaia cale carea
o au sfințit noao, înnoită și vie, pentru zaveasa ce-i trupul Lui. Şi preut
mare, spre casa lui Dumnezău. Să ne apropiem cu inimă curată și cu îndrăznire
deplin a credințeei, cu stropire curățiți inimile de știința rea. Şi cu trupul
spălat cu apă curată, să ținem mărturiia nădejdeei noastre neclătită (că
credinciosu-i Cela ce au făgăduit). Şi să socotim unii pre alți, ca să ne
îndemnăm spre dragoste și spre fapte bune. Nelăsînd adunarea noastră, cumu-i
năravul unora, ce să îndemnăm unii pre alți, și pentr-aceaia mai vîrtos văzînd
că să apropie aceaia zi (zuoa de giudeț). Că de vom greși știind, după ce am
luat cunoștința adevărului, de-acie nu mai iaste jărtvă pentru păcate. Ce-i
așteptarea groaznică a giudețului, și para focului carea va amistui pre
îndărăptnici. Cine va lepăda leagea lui Moisi, fără nece o milă, din doao au
trei mărturisiri, moare. Cu cît vă să pare mai amară muncă a să cuveni celora ce
calcă pre Fiiul lui Dumnezău, și sîngele păciei îl spurcă, pentru carele să
sfințise, și duhul mileei îl batgiocoreaște? Că știm cela ce au zis. "A Mea-i
izbînda, Eu voi plăti", zice Domnul. Şi iară: "Domnul va giudeca oamenii săi".
Groază-i a cădea în mîna Dumnezăului viu. Aduceți-vă aminte de zilele de mainte
întru carele, după ce vă luminaset, mare războiu a patemelor ați răbdat. Că
într-un chip cu împutări și cu scîrbe ați fost minune, iară într-alt chip, fiind
soți celora ce pățiia așia. Că și în prinsorile meale, cu mine depreună v-ați
mîhnit, și răpirea avuției voastre cu bucurie o ați priimit, știind că voi aveți
avuție mai bună și rămîitoare în ceriu. Nu lepădareți derept aceaia îndrăznirea
voastră carea are mare plată. Că răbdarea voao vi-i de lipsă ca, făcînd voia lui
Dumnezău, să luați făgăduința. Că încă puținel și neșchițăl, și cine-i venitoriu
veni-va și nu va pesti. Iară dereptul din credință va viia, iară cine să va
apăra acela nu place inimiei meale. Iară noi nu simtem aceia carii ne-am apăra
spre perire, ce carii creadem spre prevegherea sufletului. Arată în cest cap,
pînă în sfîrșenie, că părinții în leage veache n-au dobîndit spăsenie de-aiurea,
nece au fost dragi lui Dumnezău aimintrea, ce numai pren credință și aceasta
arată din multe pilde. Iară credința-i adevărului celora ce nădăjduim și
arătătoare celora ce nu să văd. Că pentr-aceasta cu mărturie îs frîmșățați. Din
credință înțeleagem că-i întemeiată lumea cu cuvîntul lui Dumnezău, cum carele
era nevăzute să fie văzute. Avel, pren credință, mai scumpă jărtvă aduse lui
Dumnezău, decît Cain, pentru care luo mărturie c-ară fi derept, mărturisind
Dumnezău de darurile lui și pentr-aceaia, mort, încă grăiaște. Pren credință fu
răpit Enoh să nu vază moartea și nu să află pentru că răpi pre el Dumnezău, că,
mainte de răpirea lui, dobîndi mărturie c-au plăcut lui Dumnezău. Iară fără
credință nu poate fi să placă lui Dumnezău, că cine să apropie cătră Dumnezău
cuvine-i-să să crează că iaste Dumnezău și va da plată celor ce-L caută pre El.
Pren credință, Noe luo răspunsu de cealea ce încă nu să vedea, temîndu-să găti
corabiia, spre mîntuirea casei sale, cu care corabie păgubi lumea, și
dereptăției, care-i din credință, fu moștean. Prin credință, Avraam chemat
ascultă ca să margă într-acel loc ce era să-l priimască de moștenie, și eși
neștiind unde mearge. Prin credință, lăcui Avraam în pămîntul făgăduit, ca în
pămînt strein, petrecînd în corturi cu Isaac și cu Iacov, cu moșteanii aceiiași
făgăduință. Că aștepta orașul ce avea temelie a căruia urzitoriul și ziditoriul
îi Dumnezău. Prin credință, și Sarra stearpă luo puteare a priimi sămînță și,
după vreamia ei, născu, pentru că crezu că-i derept cela ce-i făgăduise. Pentru
că dintru unul și acela încă-i mai mort, născură ca mulțimea stealelor ceriului
și ca năsipul nenumărat la margenea măriei. După credință muriră aceștea toți,
nepriimind făgăduința ce departe privind-o după ce crezură și o cuprinsără și
mărturisiră de sine că-s streini și nimearnici pre pămînt. Că cine zic aceastea,
aiave arată că ei caută moșiia. Că de s-au vrut pomenit de ceaia din carea au
eșit, fi-le-au vrut vreame a să înturna. Iară acmu, mai bună caută ce e
cerească, pentr-acea nu-i rușine lui Dumnezău a Să chema Dumnezăul lor, c-au
gătit lor oraș. Prin credință duse Avraam pre Isac, cînd să ispiti și unul
născut ducea-l întru carele luase făgăduințele. Cătră carele fu zis că "despre
Isaac să va chema ție sămînța". Gîndind că diin morți încă-i putearnic Dumnezău
a-l înviia, de unde pre acela ca și într-o pildă îl priimi. Prin credință de
ceale venitoare, blagoslovi Isac pre Iacov și pre Isav. Pren credință, Iacov
murind, blagoslovi pre feciorii lui Iosif și să rugă răzimat spre toiagul său.
Pren credință, Iosif murind, de eșirea fiilor lui Israil pomeni și de oasele lor
porînci. Pren credință, Moisi născut, ascunsu fu 3 luni de părinții săi, pentru
că vedea că-i poroboc frumos, și nu să temură de porunca craiului. Pren
credință, Moisi, fiind mare, nu vru să să cheame fecior featei lui faraon. Mai
vîrtos alegîndu să rabde cu oamenii lui Dumnezău împreună, decît să aibă în vro
vreame dulceața păcatelor. Mai mare bogăție socotind micșurarea lui Hristos,
decît comoarăle eghipteanilor, că previia spre darea plateei. Pren credință,
lăsă Eghipetul, netemîndu-să de mîniia craiului, și fu cu inimă tare și c-ară
vedea pre cel nevăzut. Pren credință, făcu Paștile și acea vărsare de sânge, ca
să nu atingă pre ei, carele omorîia pre născuții dentâi. Pren credință, trecură
Marea Roșie ca și pre uscat, carea ispitindu-o eghipteanii să înecară. Pren
credință, căzu zidul Erehonului, încungiurîndu-l în 7 zile. Pren credință,
Rahava curvarea nu peri depreună cu necredincioșii, ci priimind cu pace
iscoadele. Şi încă ce voiu mai grăi? Că mi s-ară sfîrși vreamia a grăi de
Ghedeon, Varah, Samson, Eftai, David, Samoil și de proroci. Carii cu credința
biruit-au împărăției, făcut-au dereptate, luat-au făgăduințele, închis-au gura
leilor. Stîns-au putearea focului, scăpat-au de ascuțitul armelor, din slabi
s-au făcut putearnici, fură tari în războae, întors-au spre fugă șireagul
streinilor. Priimiră muerile din viere morții săi, iară unii s-au răstignit (Au
i-au belit), nevrînd a să izbăvi, ca să dobîndească mai scumpă înviiare. Iară
alții, batgiocuri și bătăi, ispită priimiră, iară prespre aceastea, legături și
temnițe. Bătură-i cu pietri, despicară-i, ispitiră-i, tăiați cu arme muriră,
prebegiră în piei de oae și de capră, părăsiți, nevolnici și rău supărați.
Cărora nu era lumea destoinică, în pustie rătăcind, în munți, în peșteri și în
crepăturile pămîntului. Şi aceștea toți luară mărturie pren credință, nu
dobîndiră făgăduința. Că Dumnezău despre noi ceva mai bun au fost socotit, ca să
nu să întregească fără de noi. Nu numai cu pilda părinților, despre carii grăi
mai sus, îndeamnă-i spre răbdare și să stea neclătiți în credință. Ce încă și cu
pilda lui Hristos. Înțelepciunea trupului nu înțeleage bine cum să cuvine despre
certările și ispitele ce lasă Dumnezău în ceastă lume, pre noi. Pentr-aceaia noi
învăluindu-ne împrejur atîta nour a mărturiilor, lepădînd tot tărhatul și tot
păcatul de carele sîntem împresurați, prin răbdare să curăm cătră luptarea ce-i
pusă noao. Căutînd spre începătoriul și săvîrșitoriul credințeei Iisus, carele
pentru bucuriia ce e pusă înainte, răbdă crucea, de batgiocură nu gîndi și de-a
dereapta scaunului lui Dumnezău șăzu. Că gîndiți cine-i Acela carele răbdă de la
păcătoși spre Sine atîta protivire, să nu vă usteniți întru inimile voastre ca
să vă părăsiți. Că încă nu pînă în sînge ați stătut împrotivă păcatului,
luptîndu-vă. Şi v-ați uitat de mîngîiare, carea grăiaște voao ca fiilor, zicînd:
"Fiiul Mieu, să nu leapezi certarea Domnului, nece să slăbești cînd te ceartă
El". Că pre carele îl iubeaște Domnul ceartă-l, și-l bate vare pre cine-l
priimeaște fiiu. De veți răbda certare, Dumnezău vă să va arăta ca fiilor;
carele-i fiiu pre carele nu-l ceartă tatăl său? Iară de sînteți fără de certare,
a căriia sînt toți părtași, copii sînteți, nu fii. După aceaia trupurilor
noastre am avut certători părinții și i-am cinstit; au nu cu mult mai vîrtos ne
vom pleca Părintelui sufletelor și să viem? C-aceaia în puținea vreame, cumu să
părea lor, ne supăra pre noi, iară Acesta spre folosul nostru, ca să fim părtași
vieței sfinte a Lui. Săva că cu toată certarea, acmu nu să veade a fi de
bucurie, ce întristare, ce după aceaia va da rod lin a dereptăției acelora,
carii pentr-acealia vor fi ispitiți. Derept aceaia mînule slobozite și
genunchele slăbite întăriți-le. Şi îmblați derept cu picioarele voastre, ca să
nu să pleace din cale carele-i șchiup, ce mai vîrtos să să vindece. Pace să
aveți cu toți, și viiață sfîntă, fără de care nime nu va vedea pre Domnul.
Socotind să nu cumva cineva să cază din mila Domnului și să nu crească cumva vro
rădăcină amară, făcînd pacoste, și pentr-aceaia să să spurce mulți. Să nu fie
cineva curvariu sau spurcat, ca Isam carele-și vîndu pentru o mîncare,
destoiniciia nașterei lui dintîi. Că știți că el după aceaia, vrînd să-și
dobîndească blagosloveniia moșiei, lepădat fu, că nu află loc de pocăință, săva
că cu lacrămi căutase blagoslovenie. Că nu v-ați apropiiat la muntele pipăit și
la foc aprinsu și volbură și ceață și nuor. Şi sunetul trîmbiței și glasul
cuvintelor pre carele, auzindu-l, îl ruga să nu le mai grăiască lor. Că nu putea
răbda ce să zicea lor "Şi de vrea atinge fiară măgura, să să ucigă cu pietri, au
cu săgeată să să săgeate". Şi Moisi, așia era groaznic ce i să arăta, cît zise:
"Spăreatu-m-am și m-am cutremurat". Şi v-ați apropiiat cătră muntele Sionului și
orașul Dumnezăului viu și cătră Ierosalimul ceresc, și cătră multe mii de
îngeri. Şi cătră săborul născuților dentîiu, carii-s scriși în ceriuri, și
Dumnezău, giudețul tuturor și duhul derepților desăvîrșit. Şi cătră împăcătoriul
Testemîntului celuia nou Iisus și cătră stropirea sîngelui grăind mai scumpe
decît a lui Avel. Socotiți să nu vă feriți de Cela ce vă grăiaște, că de n-au
scăpat aceia carii să feriră de Cela ce le grăiia pre pămînt, cu mult mai vîrtos
noi, de vom încungiura pre Cela ce ne grăiaște din ceriuri. Glasul căruia
atuncea clăti pămîntul iară acmu vesteaște-le zicînd: "Încă Eu deodată voiu
clăti nu numai pămîntul, ce și ceriul". Iară că zice "încă deodată", arată
treacerea lucrurilor nestătătoare, ca să rămîe ceale stătătoare. Pentr-aceaia
priimiți împărăție neclătitoare, să ținem mila pentru carea așa să slujim, să
plăcem lui Dumnezău, cu frică și cu smereanie. Că Dumnezăul nostru îi foc
amistuitoriu. De porunci, nu numai despre viață. Ce încă și despre învățătură.
Dragostea frățească să rămîe. De-a darea sălaș să nu vă uitați, că pentu aceasta
unii neștiind, priimiră îngeri în sălaș. Aduceți-vă aminte de prinși, cum ați fi
cu ei depreună prinși, și de ceia ce pat supărări, cum ați păți și voi în trup.
Cinstită-i căsătoriia între toți, și patul nespurcat; iară pre necurați și pre
curvari giudeca-i-va Dumnezău. Năravul vostru să fie streinat de lăcomie;
sosască-vă carele-s aiave, că El au zis: "Nu te voiu lăsa, nece Mă voiu depărta
de tine". Așia cît cu îndrăznire zicem: "Domnul mi-e agiutoriu și nu mă voiu
teame că-mi va face mie omul ceva". Aduceți-vă aminte de mai marii voștri, carii
v-au grăit voao cuvîntul lui Dumnezău, socotind ce sfărșenie au avut viața lor,
și îmblați după credința lor. Iisus Hristos, eri și astăzi, Acela și în veaci.
Multe fealiuri de învățături și streine să nu vă împrejurați, că bine-i cu mila
a întări inima, nu cu mîncarea, de unde nece un folos n-au luat carii au îmblat
într-acealea. Avem oltariu, de pre carele n-au putearea a mînca, carii slujescu
cortului. Că a cărora dobitoace sîngele îl ducia preutul în sfinție, pentru
păcate, trupul acelora ardea-l dinafară de tabără. Pentr-aceaia și Iisus, ca să
sfințească oamenii cu sîngele Său, de afară de poartă păți. Pentr-aceaia să eșim
cătră El, dinafară de tabără purtînd micșurarea Lui. Că n-avem aicea oraș
stătătoriu, ce să căutăm cel venitoriu. Pentru El derept aceaia să ducem lui
Dumnezău laudei pururea, ce să zice rodul buzelor mărturisind numele Lui. De
fapte bune și de milostenie nu vă uitareți, că jărtve ca aceastia iubește
Dumnezău. Îngăduiți mai marilor voștri și-i ascultați, că ei preveaghe pentru
sufletele vostre, ca carii dau samă ce să facă aceaia cu bucurie, nu suspinînd,
c-aceaia nu vă foloseaște voao. Rugați-vă pentru noi. Nădejduim și noi că avem
cunoștință bună întru toate, carii vom în toate să viem bine. Ce încă vă mai rog
pre voi să faceți aceasta, ca să mă întornu mai curînd cătră voi. Iară Dumnezăul
pacei carele rădică din morți Păstoriul oilor cel mare, prin sîngele legăturii
de vecie a Domnului nostru Iisus Hristos. Să gătească pre voi în tot faptul bun,
spre facerea voii Lui, să facă întru voi ce place înaintea Lui, pren Iisus
Hristos, a căruia-i slava în veciia veacilor, amin. Rog pre voi, fraților,
suferiți cuvîntul îndemnăriei, că pre scurt am scris voauă. Să știți că fratele
nostru Timoteiu s-au slobozit, cu carele (să va veni mai curînd) voiu vedea pre
voi. Spuneți închinăciune tuturor învățătorilor voștri și tuturor sfinților.
Îmchină-să voao frații din Italia; milă fie cu voi toți; Amin. Scrisă-i la
ovreai, din Italia, pre Timoteiu. ŞUMMA APOCALIPSISULUI A LUI IOANN. În ceastă
carte să cuprinde întîi îndemnăturile a lui Iisus Hristos, la besearecile din
acealea vremi, în 3 capete dintîi. A doa oară scrisă-i prorociia despre firea
lumii și beseareciei lui Dumnezău, de acmu pînă la giudeț, din începeniia al
4-lea cap, pînă la 11 verș al 20-lea de cap, și de giudecata de apoi, pînă la
sfîrșitul acelui cap. După aceasta scrie de fericăciunea credincioșilor carea-i
venitoare, în ceale 2 capete ce-s mai de apoi. După aceastea laudă această
prorocie în 8 stih a capului dentîi. Cînd au fost scris această carte?
Cărtularii cei mai mari și mai credincioși, grecii și rîmleanii, toți depreună
scriiază că Apocalipsis au fost scris în anul după Hristos 96, după alalte
cărți, după toate, a Testemîntului noau, că Ioan apostolul pre toți apostolii și
scriitorii sfinți i-au întrecut cu viiața, că el au custat pînă la al treile an
a lui Traian împărat, cum scrie Sofronie, carele au fost 100 și al doile an de
la nașterea lui Hristos, după patimile lui Hristos 68 de ani, cum scrie Ieronim,
din pustiirea Ierusalimului, 25 de ani. Această carte foarte-i de folos în
beseareca lui Dumnezău, că cuprinde învățătura prorocilor și a apostolilor și
arată aiave dumnezăirea lui Hristos, zicînd că Elu-i cel dintîiu și cel de apoi
și că-i putearnic spre toate, într-o destoinicie cu Tatăl, și că iaste Mielul
carele stă în scaunul dumnezăireei, și-L cinstescu toți ai ceriului, giudecînd
pre pizmașii Lui și îndereaptă pre păgîni cu toiagul Lui cel de fier, Împăratul
împăraților și Domnul domnilor. Despre răscumpărarea carea-i pentru Hristos încă
grăiaște aiave, arătînd că Hristos iaste mărturisitoriul cel adevărat, întîiul
născut den morți. Împăratul împăraților pămîntești, Mielul cel omorît din
începeniia lumiei, carele ne-au spălat pre noi cu sîngele Lui, din păcatele
noastre și ne-au făcut pre noi preuți și crai. APOCALIPSIS A LUI IOANN, APOSTOL
ŞI TEOLOG. Întîiu spune ce fealiu de învățătură ni să arată din ceastă carte.
Învățătura Aceluia ce-i începenie și sfîrșenie. Grăiaște de 7 sveaștnice și
steale. Tîlcuiaște taina acelora. Arătarea lui Iisus Hristos, carea-i deade
Dumnezău lui, ca să arate slugilor Sale carele să cuveniia a fi curund. Şi-i
spusă trimețînd pre îngerul Său, slugii Sale, lui Ioann. Carele mărturisi
cuvîntul lui Dumnezău și mărturiia lui Iisus Hristos și carele văzu. Fericitu-i
cine ceteaște și carele aude cuvintele prorocestviei aceștiia și le ține acealea
carele-s scrise întru ia, că vreamea-i aproape. Ioann, a 7 beseareci carele-s în
Asiia, milă voao și pace de la Cela ce iaste și Carele era și Carele-i viitoriu
și de la 7 duhuri carele-s înaintea scaunului Lui. Şi de la Iisus Hristos,
carele-i cel mărturisitoriu credincios, întîiul născut din morți și Craiul
împăraților pămîntești, carele ne-au iubit pre noi și ne-au spălat pre noi, din
păcatele noastre, cu sîngele Său. Şi ne-au făcut pre noi crai și preuți lui
Dumnezău și Părintelui Său, a Lui slava și putearea, în veacii de veac, amin.
Iată vine cu nuorii și-L va vedea pre El tot ochiul, încă și ceia ce-L împunsără
pre El, și vor plînge înaintea Lui toate rudeniile pământului, așia, amin. "Eu
sînt Alfa și Omega, ce să zice Începutul și Sfîrșitul", zice Domnul, carele
iaste și carele era și care-i viitoriu, Atotputearnicul. Eu Ioann, carele-s și
fratele vostru și părtaș în scîrbe și Împărăției și în răbdarea lui Iisus
Hristos, fuiu într-un ostrov ce să chiamă Patmos, pentru cuvîntul lui Dumnezău
și pentru mărturiia lui Iisus Hristos. Fuiu în văzduh în zioa Domnului și auziiu
glas mare după mine, ca al trîmbiței. Zicînd: "Eu-s Alfa și Omega, cel dintîiu
și cel de apoi și ce vezi, scrie în carte, și trimeate a 7 beseareci ce sînt în
Asiia, în Efes, în Smirnă și în Pergam și în Tiatir și în Sardiia, și Filadelfie
și în Laodichiia". Şi mă întorșu, să văz glasul ce grăiia cu mine, și
întorcîndu-mă, văzuiu 7 sveaștnice de aur. Şi în mijlocul a 7 sveaștnice,
asămănîndu-Să Fiiul omenesc, îmbrăcat pînă suptu genunche și încins pre supt
țițele Lui cu brîu de aur. Iară capul Lui și părul era alb ca lîna și ca neaoa,
și ochii Lui, ca o pară de foc. Şi picioarele Lui asămăna-Să aramei galbănă
arzîndu-o în cuptoriu, și glasul Lui, cu glasul a ape multe. Şi avea în dereapta
Lui 7 steale și din gura Lui eșiia o spată ascuțită de îmbe părțile, și fața Lui
era ca soarele cînd străluceaște în putearea lui. Şi văzînd pre El, căzuiu la
picioarele Lui, ca un mort. Atunce puse dereapta Sa pre mine, zicîndu-mi mie:
"Nu te teame; Eu-s cel dentîiu și cel de apoi". Şi carele viezu și am fost mort
și iată viez în veciia veacului, amin; și am chieile morției și ale iadului.
Scrie carele ai văzut și carele sînt și carele-s venitoare după aceastea. Taina
cestor 7 steale ce văzuși în dereapta Mea și a 7 sveaștnice de aur: ceale 7
steale sînt îngerii celor 7 beseareci și 7 sfeștnice ce văzuși sînt 7 beseareci.
Porunceaște lui Iisus Hristos, să scrie acealia carele știia că-s de treabă
besearecilor. La Efes. La Smirna. La Pergam. La Tiiatir. Ca să ție acealia ce au
luat de la apostoli. Îngerului (Preutului) besearecii Efesului scrie-i: Aceasta
zice Cela ce ține ceale 7 steale în dereapta Sa, carele îmblă între ceale 7
sveaștnice de aur. Ştiu faptele tale și usteneala ta și răbdarea ta și că nu
poți suferi pre cei răi și ispitești pre ceia ce zic că sîntu apostoli și nu
sînt, și i-ai aflat pre ei menciunoși. Şi ai răbdare și ai suferit pentru numele
Mieu și nu ți-ai pregetat. Ce am oarece pre tine, că dragostea ta dintîi o ai
lăsat. Adu-ți aminte, derept aceaia, de unde ai căzut, și te pocăiaște și fă
faptele dintîi; iară de nu, îndegrabă voiu veni împrotiva ta și voiu clăti
sveaștnicul tău din locul lui, să nu te veri pocăi. Însă aceasta ai, că ai urît
faptele niculaitanilor, carele și Eu le urescu. Cine are urechi să auză ce zice
Duhul besearecilor. Învingătoriului da-i-voiu mîncare din pomul vieției, carele
iaste în mijlocul raiului lui Dumnezău. Iară îngerului besearicii smirneanilor
scrie-i: Așia zice Cel dentîi și Cel de apoi, carele murise și viiază. Ştiu
faptele tale, și scîrba și surumăniia (ce ești bogat) și te hulescu ceia ce zic
a fi jidovi și nu sînt, ce sînt săborul Satanei. Nemică nu te teame de cealia ce
ți-e a răbda. Iată va trimeate Satana unii dintre voi în temniță, ca să vă
ispitiți, și veți avea scîrbă în zeace zile. Fii credincios pînă la moarte și-ți
voiu da ție corona vieției. Cine are ureache să auză ce zice Duhul besearecilor,
carele va învinge nu să va vătăma de-a 2-a moarte. Şi îngerului beserecii
părgaminteanilor scrie: Aceastea zice Cela ce are spată ascuțită de îmbe
părțile. Ştiu lucrurile tale și unde lăcuești, unde iaste scaunul Satanii, și că
ții numele Miu și de credința Mea n-ai lăpădat, nece într-acealia zile în carele
fu omorît între voi mucenicul Miu cel credincios Antipas, unde lăcuiaște Satana.
Ce am spre tine puțineale, că ai acolea carii țin învățătura lui Valaam, carele
învăță pre Valac să pue sminteală înaintea fiilor lui Israil, ca să mănînce
jărtvă jidovească și să facă curvie. Așa ai și tu carii țin învățătura
niculaiteanilor carele le urăscu. Pocăiaște-te! Iară de nu, voiu veni spre tine
degrabă și voiu face războiu cu dînșii, cu spata rostului Mieu. Cine are urechi
să auză ce grăiaște Duhul besearecilor. Învingătoriului îi voiu da mîncare din
inima cea ascunsă și-i voiu da lui piatră albă, și spre piatră nume nou au
scris, carele nime nu-l ști, fără numai cela ce-l priimeaște. Iară îngerului
besearecii tiiatireanilor scrie-i: "Aceastea zice Fiiul lui Dumnezău căruia-i
sînt ochii ca para de foc și picioarele Lui asămănă-Să aramei lucie". Ştiu
faptele tale și credința și dragostea și slujba și răbdarea ta și faptele tale
ceale de apoi, că-s mai multe de celea dintîi. Ce am spre tine neșchite; că lași
muiarea Elzavela, carea zice că-i prorociță, să înveațe și să amăgească pre
slugile Meale, să curvască și să mănînce jărtve idolești. Şi i-am dat ei vreame
să să pocăiască de curvia ei, și nu să pocăi. Iată Eu voiu lepăda pre ia în pat
și pre ceia carii au curvit cu ia în scîrbă mare, să nu să vor înturna din
faptele lor. Şi feciorii ei cu moarte îi voiu omorî și vor ști toate besearecile
că Eu sînt cela ce ispitescu rărunchii și inimile, și voiu da fieșcui după
faptele lui. Iară voao zic, și altora tiatireani, oare la carii nu e această
învățătură, și carii n-au cunoscut adîncurile Satanii, cum zic, nu voiu pune pre
voi alt tărhat. Iară ce aveți țineți pînă voiu veni. Că cine va învinge și va
țînea pînă în sfîrșit faptele Meale, da-i-voiu aceluia puteare spre limbi. Şi le
va birui pre iale cu toiag de fier, și ca nește vase de lut le va zdrobi, cum și
Eu am luat de la Tată-Mieu. Şi voiu da lui steaoa zorilor. Cine are ureache auză
ce zice Duhul cătră beseareci. Înceape-să această carte la preuții besearecilor
din Sardii. Filadelfiia. Laodichiia. Să nu fie nice calzi nice răci. Ce să să
silească să nalță spre slava lui Dumnezău. Iară îngerului besearecii din Sardiia
scrie-i: Aceastea zice Cela ce are 7 duhuri dumnezăești și 7 steale: Ştiu
faptele tale, că te zici a viia, ce ești mort. Fii previgătoriu și întăreaște
ceale muritoare, că n-am aflat faptele tale deplin înaintea lui Dumnezău. Adu-ți
aminte derept aceaia carele ai priimit și ai auzit, și le ține și te pocăiaște,
iară să nu vei priveghea, voiu veni împrotiva ta ca furul, nice vei ști în ce
ceas voiu veni asupră-ți. Ce încă ai cîteva nume în Sardiia carii nu și-au
spurcat veșmentele sale; pentr-aceaia vor îmbla cu Mine în albe (veșmente), că-s
destoinici. Carele va învenge îmbrăca-să-va în veșmente albe și nu să va ștearge
numele lui din cartea vieției și voiu mărturisi numele lui, înaintea Părintelui
Mieu și înaintea îngerilor Lui. Cine are urechi auză, ce zice Duhul cătră
beseareci. Iară îngerului beserecii filadelfeanilor scrie-i: Aceastia zice Cel
sfînt și derept carele are cheia lui David, carele deșchide și nime nu închide,
închide și nime nu deșchide. Ştiu faptele tale; iată am pus înaintea ta ușia
deșchisă, pre carea nime nu o poate închide, că ai puținea puteare și ai ținut
cuvîntul Mieu, neci ai tăgăduit cuvîntul Mieu. Iată voiu da pre ceia carii pre
sine să zic a fi jidovi și nu sînt, ce sînt săborul Sataneei. Iată voiu face ca
să vie ei și să să pleace înaintea picioarelor tale și ca să înțeleagă că Eu te
iubescu pre tine. Că ai păzit cuvîntul răbdăriei Meale, Eu încă te voiu păzi în
vreamea ispiteei carea-i venitoare spre toată lumia, să ispitească viețuitorii
de pre pămînt. Iată voiu veni degrabă, ține ce ai, ca nime să nu ia corona ta.
Cine va învenge face-l-voiu să fie stîlp în beseareca Dumnezăului Mieu, și afară
nu va mai eși, și voiu scrie spre el numele Dumnezăului Mieu și numele orașului
Dumnezăului Mieu, a noului Ierusalim, carele au pogorît din ceriu de la
Dumnezăul Mieu și numele Mieu nooul. Cine are urechi auză ce zice Duhul cătră
beseareci. Iară îngerului beseareciei laodichiianilor scrie-i: Aceastea zice
Aminul, Mărturisitioriul cel credincios și adevărat, începutul zidirii lui
Dumnezău. Ştiu faptele tale că nici ești reace, nici cald; o, de-ai fi au reace
au cald. Pentr-aceaia că neci ești reace, nece caldu, ce numai de-abiia cald,
borî-te-voiu pre tine afară din gura Mea. Că zici "bogat sînt și m-am îmbogățit
și de nimic nu sînt lipsit", și nu te iai aminte că ești ticălos și nevolnic și
suruman și orbu și gol. Iară sfătuescu ție să iai de la Mine aur ispitit cu foc,
ca să fii bogat, și în veșmînt alb să te îmbraci, și să nu să vază grozăviia
goliciunii tale, și să ungi ochii tăi cu unsoare de ochi, ca să vezi. Eu, pre
carii iubescu, îi certu și-i supăru; fii fierbinte și te pocăiaște. Iată stau
înaintea ușii și sunez. Varecine va auzi glasul Mieu și va deșchide ușa,
întra-voiu la el și voiu cina cu el și el cu Mine. Şi cine va învenge da-i-voiu
să șază cu Mine în scaunul Mieu, cum am și Eu învingut și șăzu cu Părintele Mieu
în scaunul Lui. Cine are urechi auză ce zice Duhul cătră beseareci. Grăiaște de
altă vedeare. În carea arată slava lui Dumnezău. Carea den ceale 4 viețuitori.
Şi 24 de bătrîni Îl laudă. După aceaia văzuiu și iată era o ușă deșchisă în
ceriu și glasul carele auziiu dintîiu, ca de trîmbiță, carele grăiia cu mine:
"Sui aicea, și-ți voiu arăta ție carele tribue să fie după aceastea". Şi
numaidecît fuiu răpit în văzduh și iată era pus un scaun în ceriu, și șădea
oarecine spre el. Carele șădea, El era asămănîndu-Să pietriei iaspisului și
sardinovului și împrejurul scaunului era curcubeu, în vedeare să asămăna
smaragdului. Şi împrejurul scaunului era 24 de scaune și spre-acealia scaune
văzuiu 24 de bătrîni șăzînd îmbrăcați în veșmente albe și în capetele lor, steme
de aur. Şi den scaun eșiia fulgere și glasure și tunete; și 7 fînare de foc
arzînd înaintea scaunului, carele sînt 7 Duhure a lui Dumnezău. Şi era înaintea
scaunului o mare de sticlă, asămăna-să criștarului și în mijlocul scaunului și
prejur scaun, 4 viețuitori plini de ochi și dinainte și denapoi. Iară
viețuitoriul dintăiu asămăna-să leului, al 2-lea viețuitoriu asămăna-să
vițelului, iară al 3-lea avea față ca de om și al 4-lea viețuitoriu asămăna-să
vulturului zburînd. Şi acei 4 viețuitori avea tot însul pregiur sine 6 arepi; și
dinlăuntru-s plini de ochi și încetare nu avea zuoa și noaptea zicînd: "Sfînt,
sfînt, sfînt Dumnezăul Atotputearnicul, carele era și iaste și carele-i
viitoriu". Şi cînd are da acei viețuitori slavă și cinste și blagoslovenie
Celuia ce ședea spre scaun, Viețuitoriului în veacii veacului. Pleca-să cei 24
de bătrîni înaintea celui ce ședea în scaun, și I să închina Viețuitoriului în
veacii veacului, și-și punea stemele sale înaintea scaunului, zicînd: "Destoinic
ești, Doamne, carele să iai slavă și cinste și puteare, că Tu toate ai făcut, și
pentru voia Ta sînt, și-s făcute". Carte sămnată cu 7 peceți. Pe carea nime nu o
poate deșchide. Mielul lui Dumnezău. Destoinic să o deșchiză, cum cîntă toți ai
ceriului. După aceaia văzuiu de-a dereapta Celuia ce ședea în scaun o carte
scrisă și dinlăuntru și dinafară, pecetluită cu 7 peceți. Şi văzuiu un înger
tare propoveduind cu glas mare "Cine-i destoinic să deșchiză cartea și să rumpă
pecețile ei"? Şi nime nu putea, nece în ceriu, nece pre pămînt, nece supt
pămînt, să deșchiză cartea, nece să caute pre ia. Iară eu plîngeam mult, că nime
nu să afla destoinic carele să deșchiză și să cetească cartea, neci cine să
caute întru ia. Atunci unul din cei bătrîni zise cătră mine: "Nu plînge, iată au
biruit cel leu din ruda Iudei, sămînța lui David, ca să deșchiză cartea și să
dezleage 7 peceți a ei". Căutaiu derept aceaia și iată între scaun și între cei
4 viețuitori, și între bătrîni, sta Mielul ca un giunghiat, avînd 7 coarne și 2
ochi, care sînt 7 Duhuri a lui Dumnezău, trimise prespre tot pămîntul. Acela
veni și luo cartea din dereapta Celuia ce ședea în scaun. Şi luînd cartea, cei 4
viețuitori și cei 24 de bătrîni să plecară înaintea Mielului, avînd tot însul
alăute, și scafe de aur, pline de mirodenie, carele-s rugăciunile sfinților. Şi
cînta cîntec nou, zicînd: Destoinic ești să iai cartea și să deșchizi pecețile
ei; că ești omorît și ne-ai răscumpărat pre noi lui Dumnezău, prin sîngele Tău,
din toată rudeniia, și limba și oamenii și sămînța. Şi ne-ai făcut pre noi crai
și preuți Dumnezăului nostru, și vom domni pre pămînt. Atunci căutaiu și auziiu,
împrejurul scaunului și a viețuitorilor și a bătrînilor, glasul a mulțime de
îngeri. Şi era numărul lor o mie de sute de mii, și de zeace ori cîte o sută de
mii. Zicînd cu glas mare: "Destoinic iaste Mielul cel omorît să ia puteare și
bogăție și înțelepciune și tărime și cinste și slavă și blagoslovenie". Şi toată
făptura care-i în ceriu și pre pămînt și supt pămînt, în mare, și toate carele-s
întru iale auziiu zicînd Celuia ce ședea în scaun și Mielului, blagoslovenia și
cinstea și slava și putearea, în veciia de veac! Iară Cei 4 viețuitori zicea:
"Amin" și cei 24 de bătrîni căzură spre obrazele sale și să închinară Celuia ce
viiază în veciia de veac. Deșchisă Mielul peceatia dintîiu a cărției. A doaoa. A
treia. A patra. A cincea. Al șase. Pre aceale deșchizîndu-le, să scorniră din
ceriu vrăjmășii, foamete, ciumă, jăluința sfinților, cutremurare pămîntului și
multe alte cazne. După aceaia văzuiu că deșchise Mielul peceatea dintîiu. Și
auziiu unul din cei 4 viețuitori zicînd, ca un glasde tunet: "Vino și vezi". Şi
căutaiu și iată era un cal albu, și carele ședea pre el avea arcu, și-i fu dată
lui stemă, și eși învingînd să învingă. Şi deșchizînd a 2-a peceate, auziiu al
doile viețuitoriu zicînd: "Vino și vezi". Şi eși alt cal roiub, și celuia care
ședea pre el dată-i fu să ia pacea de pre pămînt și să să omoară unii pre alți,
și-i fu dată o spată mare. Şi cînd deșchise a 3-a peceate, auziiu al 3-lea
viețuitoriu zicînd: "Vino și vezi". Şi văzuiu derept aceaia un cal negru și
carele șădea pre el avea în mînă o cumpănă. Şi auziiu glas dintre cei 4
viețuitori zicînd: "Măsura de grîu, într-un dinariu, și 3 măsuri de orzu într-un
dinariu, iară vinul și oloiul să nu-l strici". Şi cînd deșchise a 4-a peceate,
auziiu al 4-lea viețuitoriu zicînd: "Vino și vezi". Atunci văzuiu și iată era un
cal galben și aceluia ce șădea pre el era-i numele Moartea; și iată iadul mergea
după ia, și dată le fu lor puteare a omorî a patra parte a pămîntului cu armă și
cu foame și cu moarte și cu fierile pămîntești. Şi cînd deșchise a 5-a peceate,
văzuiu supt oltariu sufletele celora ce-s omorîți prin cuvîntul lui Dumnezău și
pentru mărturiia carea o avea. Iară strigă cu glas mare, zicînd: "Pînă cînd,
Doamne, care ești sfînt și derept, nu vei giudeca și nu vei izbîndi pentru
sîngele nostru, de ceia ce lăcuescu pre pămîntu"? Atunci date fură a tot însul
veșmîntu alb și zis fu lor ca să mai înceteaze puținea vreame, pînă să va împlea
numărul soților și fraților lor cărora era să-i omoară ca și pre ei. Şi după
aceaia văzuiu cînd deșchise a 6-a peceate, și iată fu cutremur mare de pămînt,
și soarele fu întunecat ca un sac cernit și luna fu toată ca sîngele. Şi
stealele ceriului căzură pre pămînt, cumu-și leapădă smochinul poamele (ceale
săci și viermănoase) sale, cîndu-l scutură vînt mare. Şi ceriul trecu și să
învăli ca o hîrtie; și toate măgurile și ostroavele să clătiră din locurile
sale. Şi craii pămîntești și domnii și bogații și căpitanii și putearnicii și
toate slugile lor, toți slobodnicii să ascunsără în peștiri și în stîrminele
pietrilor. Şi zicea munților și pietrilor: Cădeți spre noi și ne acoperiți din
naintea feaței Celuia ce șade în scaun, și de mîniia Mielului. Că va veni cea zi
mare a mîniei Lui, și cine va putea sta? Îngerii carii pustiia pămîntul. Să
cuntenesc, pînă nu să vor sămna toți aleșii lui Dumnezău. În toate rudeniile,
după aceaia scrie fericăciune celora ce pat scîrbe pentru Hristos. Scrie bucuria
acelora. După aceaia văzuiu patru îngeri, în patru unghiuri ale pămîntului,
țiind patru vînturi ale pămîntului, ca să nu sufle vîntul pre pămînt, nice spre
mare, nice spre un arbure. Şi văzuiu pre alt înger suind despre răsăritul
soarelui, avînd peceatea Dumnezăului viu, carele striga cu glas mare celor 4
îngeri cărora le era dată să strice pămîntului și măriei. Zicînd: "Nu stricareți
pămîntul, nece marea, nece arburilor, pînă vom sămna slugile Dumnezăului nostru,
în frunțile lor". Şi auziiu numărul celor sămnați: o sută și patruzeci și patru
de mii era sămnați, din toate rudeniile fiilor lui Israil. Din ruda Iudei,
doaosprăzeace mii era sămnați; den ruda lui Ravin era 12 mii sămnați; din ruda
lui Gad, 12 mii sămnați. Din ruda lui Aser, 12 mii sămnați; din ruda lui
Neftalim, 12 mii sămnați; din ruda lui Manassiei, 12 mii sămnați. Din ruda lui
Semeon, 12 mii sămnați; din ruda lui Levi, 12 mii sămnați; din ruda lui Isahar,
12 mii sămnați. Din ruda lui Zavulon, 12 mii sămnați; din ruda lui Iosif, 12 mii
sămnați și din ruda lui Veniamin, 12 mii sămnați. După aceaia văzuiu, iată era
mulțime mare, care nime nu putea număra, din toți păgînii și rudeniile și
oamenii și limbile, stînd naintea scaunului și naintea Mielului, îmbrăcați în
veșmente albe și stîlpări de finic în mînile lor. Şi striga cu glas mare,
zicînd: "Spăseniia iaste de la Dumnezăul nostru, cela ce șeade în scaun, și de
la Miel". Şi toți îngerii sta împregiurul scaunului și bătrînilor și celor patru
viețuitori; și căzură naintea scaunului pre fața lor, și să închinară lui
Dumnezău. Zicînd: "Amin, blagosloveniia și slava și înțelepciunea și mulțimiriea
și cinstea și putearea și tăriia Dumnezăului nostru, în veacii de veac, amin".
Atuncea-mi răspunse unul din cei bătrîni, zicîndu-mi: "Acești îmbrăcați în
veșminte albe cine-s și de unde au venit"? Şi ziș lui: "Doamne, tu știi". Şi-mi
zisă mie: "Aceștea-s carii au venit din scîrbă mare și și-au spălat veșmintele
sale și le-au înălbit cu sîngele Mielului". Pentru aceaia sînt înaintea
scaunului lui Dumnezău, și-I slujescu Lui, zioa și noaptea, în beseareca Lui; și
Cela ce șiade în scaun să va sălășui cu ei. Nu vor flămînzi mai mult, nici vor
însătoșia, nici-i va mai pripi soarele nici alt zăduh. Că Mielul cela ce șiade
în mijlocul scaunului va paște pre ei și-i va duce la izvoară de ape vii, și va
ștearge Dumnezău toate lacrămile de la ochii lor. Deșchizînd a 7-a peceate.
Rugăciunile sfinților pentru mirodenii. Es înainte șapte îngeri cu trîmbite. Şi
trîmbitînd cei 4 dintîiu, căzu foc. Marea să turbură. Apele să amărîră. Şi
stealele să întunecară. Şi cînd deșchise a șeaptea peceate, fu mîlcomire în
ceriu, ca giumătate de ceas. Şi văzuiu cei șeapte îngeri carii sta înaintea lui
Dumnezău, cărora fură date 7 trîmbite. Atunce veni alt înger și stătu înintea
oltariului, avînd cădelniță de aur, și-i fură date lui mirodenii multe, ca să le
jărtvească cu rugăciunea a toți sfinții, spre oltariul cel de aur, carele iaste
înaintea scaunului. Şi să sui fumul mirodeniei, cu rugăciunile sfinților, din
mîna îngerului, înaintea lui Dumnezău. După aceaia luo îngerul cădelnița și o
împlu de foc ce era spre oltariu și-l vărsă pre pămînt, și fură tunete și
glasuri și fulgere și cutremuri de pămînt. Şi 7 îngeri ce avea 7 trîmbite, să
gătiră ca să trîmbite. Şi îngerul dintîiu trîmbită, și fu grindine și foc
mestecat cu sînge, și-l lepădă spre pămînt, și a treia parte de pămînt arse și a
treia parte de leamne arse și toată iarba vearde arse. După aceaia al doile
înger trîmbită, și ca un munte mare aprins de foc fu aruncat în mare, și fu a
treia parte de mare, sînge. Şi muri a treia parte din faptele mării carele era
vii, și a treia parte de corabii periră. Şi al treile înger trîmbită, și căzu
din ceriu o stea mare, arzînd ca făcliia, și căzu pre a treia parte de rîuri și
izvoarăle apelor. Şi numele stealei să chiamă Pelin, și a treia parte de ape, ca
pelinul, și mulți oameni muriră de ape, că era amară. Şi al patrul înger
trîmbită și vătămă a treia parte din soare și a treia din lună și a treia parte
din steale, atîta cît să întunecă a treia parte din iale, și a treia parte de zi
nu străluciia, și a nopții așijderea. Şi văzuiu și auziiu un înger zburînd
(vîltur) pre mijlocul ceriului, strigînd cu glas mare: "Vai, vai, vai,
viețuitoarilor de pre pămînt, de cealea glasuri a trîmbitelor celor trei îngeri
ce vrea să trîmbite". Trîmbitînd al cincile înger, eșiră lăcuste pustiitoare.
Iară trîmbitînd al 6-lea, eșiră călărași, pustiind ruda omenească. Atunce al
cincile înger trîmbită, și văzuiu o stea din ceriu căzînd pre pămînt, și dată fu
lui cheaia fîntînii adîncului. Şi deșchise fîntîna adîncului, și eși fum din
fîntînă, ca fumul unui cuptoriu mare, și să întunecă soarele și aerul de fumul
fîntîniei. Şi din fum eșiră lăcuste pre pămînt, și le fu dată lor putearea cum
are scorpiia pre pămînt. Şi fu zisă lor să nu strice iarba pămîntului, nece
toată verdeața, nice toate leamnele, ce numai oamenii carii nu avea sămnul lui
Dumnezău în fruntea lor. Şi fu dată lor, nu ca să omoară pre ei, ce ca să
muncească pre ei, în cinci luni, și munca lor să fie ca munca scorpiei cînd
împunge pre om. Derept aceaia vor căuta oamenii într-acealea zile moartea și nu
o vor afla pre ia; și ară vrea să moară, și moartea va fugi de ei. Şi asămănare
lăcustelor asămăna-să cailor ce-s gătiți spre războiu, și în capetele lor era
puse ca steme, asămănîndu-să aurului, și fața lor, ca fața oamenilor. Şi avea
păr ca părul muerilor, și dinții lor, ca ai leului. Şi avea dzeale ca dzealele
de fier, și sunetul arepilor lor era ca sunetul carălor cu cai mulți, curund
spre războiu. Şi avea coade ca a scorpiei și avea ac în coadele lor, și putearea
lor era să strice oamenilor, în cinci luni. Şi avea pre sine craiu, îngerul
adîncului, căruia i-i numele jidoveaște Avadon, iară greceaște Apollon,
lătineaște Pustiitor. Unul vai trecu și iată vin încă doao vai după aceastea.
Atunce al șasele înger trîmbită, și auziiu un glas de la patru cornuri a
oltarului de aur, careli-i înaintea lui Dumnezău. Zicînd al șeaselui înger
carele avea trîmbita: "Dezleagă pre cei patru îngeri legați la cea apă de mare a
Efratului". Şi fură dezlegați cei patru îngeri carii era gata, în ceas, și în
zi, în lună și an, să omoară a treia parte de oameni. Şi era numărul șireagului
călărașilor doao mii de sute de mii, că auziiu numărul lor. Şi așia văzuiu cai
în vedeare, și carii ședea pre ei avea dzeale de foc și de achint și de piatră
pucioasă, și era capetele cailor ca capetele leilor, și din gura lor eșiia foc
și fum și piatră pucioasă. Şi de aceaste trei să omorî a treia parte de oameni,
de foc și de fum și de piatră pucioasă, care eșiia din gura lor. Că putearea lor
iaste în gura lor și în coadele lor; și coadele lor să asamănă șărpilor carii au
cap și cu acealea vatămă. Iară ceialalți oameni carii nu fură omorîți cu acestea
biciuri, nici să pocăiră din faptele mînilor sale, ca să nu să închine dracilor,
nici idolilor de aur și de argint și de aramă și de piatră și de lemnu, carii
nici pot vedea, nici aud, nici îmblă. Şi nu să pocăiră din vrăjmășiile lor, nici
din farmecele lor, nici din curviia lor, nici din furtușagurile lor. Arătă-să
alt înger, îmbrăcat în nuor. Ţine o carte deșchisă. Strigă. Dă cartea lui Ioan,
din pounca lui Dumnezău, să o mănînce. Şi văzuiu alt înger tare, pogorînd din
ceriu, îmbrăcat în nuor, și spre capul lui era curcubeu, și fața lui era ca
soarele, și picioarele lui era ca stîlpii de foc. Şi avea în mîna lui o carte
deșchisă. Şi puse piciorul lui cel derept spre mare, iară cel stîngu spre
pămînt. Şi strigă cu glas mare, cum răcneaște leul, și cînd strigă, grăiră 7
tuneturi glasurile sale. Şi cînd grăiră aceale 7 tuneturi glasurile sale, eu
vream să scriu, ce auziiu glas din ceriu, zicîndu-mi mie: "Pecetluiaște ce
grăiră 7 tuneturi, și nu le scrie acealia". Şi îngerul ce văzuiu stînd spre mare
și spre pămînt, rădică mîna sa spre ceriu. Şi să giură spre Cela ce viețuiaște
în veacii veacilor, carele făcu ceriul și cealia ce-s întru el, și pămîntul și
cealia ce-s spre el, și marea și cealia ce-s întru ia, că mai multă vreamea nu
va fi. Ce în zilele glasului al 7-lea înger, cînd va înceape a trîmbita,
isprăvi-să-va taina lui Dumnezău, cum au propoveduit slugilor sale, prorocilor.
Şi glasul ce auziiu din ceriu iară grăiia cu mine și-mi zise: "Pasă și ia cea
carte deșchisă din mîna îngerului carele stă spre mare și spre pămînt". Merșu
pentr-aceaia la înger, zicîndu-i să-mi dea cartea, și-mi zise mie: "Ia-o și o
mănîncă; și va amărî pîntecele tău, ce în gura ta va fi dulce ca miiarea". Luaiu
derept aceaia cartea din mîna îngerului, și o înghițiiu; și era în gura mea
dulce ca miiarea, iară deaca o mîncaiu, să amărî pîntecele mieu. Şi-mi zise mie:
"Încă-ți tribuiaște iară a proroci oamenilor și păgînilor și limbilor și a mulți
crai". Poruncește-i să măsoare beseareca. Domnul rădică 2 mărturisitori. Pre
care fiară rumpîndu-i, nime nu-i îngroapă. Iară Dumnezău i-au înviiat. Şi în
ceriu i-au chemat. Spămîntîndu-să necredincioșii. Trîmbită al 7-lea înger, de
înviere. Scrie-să giudecata de apoi. Şi dată fu mie o trestie, în chip de toiag,
și-mi zise mie îngerul: Scoală și măsură beseareca lui Dumnezău și oltariul, și
ceia ce să roagă întru ia. Iară pritvorul, carele-i afară din besearecă, lasă-l
afară, nu-l măsura, că-i dat păgînilor; și vor călca orașul sfînt în 40 și 2 de
luni. Şi-l voiu da celor doi mărturisitori ai miei, carii vor proroci, îmbrăcați
în veșmente negre, o mie doao sute și 60 de zile. Aceaștea-s cei doi maslini și
doao sveștnice, puse înaintea Dumnezăului pămîntului. Şi cine va vrea pre ei a-i
supăra, foc va eși din gura lor, carele va amistui pre pizmașii lor, că cine va
vrea să obiduiască pre ei, așa trebuiaște pre el a-l omorî. Aceștea au puteare a
închide ceriul să nu ploao în zilele prorocestvii lor și au puteare spre ape a
le întoarce în sînge și a bate pămîntul cu tot biciul, săvai de cîte ori vor
vrea. Şi cînd vor săvîrși mărturiia lor, fiiara ce va eși dintru adînc va face
războiu cu dînșii și-i va birui și-i va omorî pre ei. Şi vor zăcea trupurile lor
în ulițele celui oraș mare, ce să chiamă sufleteaște Sodoma și Eghipetul, unde-i
și Domnul nostru răstignit. Şi vor vedea rudenie și oamenii și limbile și
păgînii, trupurile lor în 3 zile și giumătate, și nu vor lăsa trupurile lor să
le pue în mormînte. Şi lăcuitorii pămîntului să vor bucura și să vor veseli de
ei; și vor trimite darure unii cătră alalți, că acești 2 proroci au chinuit pre
lăcuitorii pămîntului. Ce după 3 zile și giumătate, duhul vieției eși de la
Dumnezău, va întra întru ei, și vor sta derepți spre picioarele lor, și va cădea
frică mare spre ceia ce au văzut pre ei. Şi vor auzi din ceriu glas mare zicînd
lor: "Suiți încoace". Şi să suiră în ceriu spre nuor și văzură pre ei pizmașii
lor. Şi într-acela ceas fu cutremur mare și peri a 10-a parte de oraș și fură
omorîți în cutremurul pămîntului anume 7 mii de oameni. Și ceialalți să
înfricoșară și deaderă slavă Dumnezăului ceriului. Al doile vai au trecut, iată
a 3-le vaiu va veni curînd. Şi al 7-lea înger trîmbită, și fură glasure mari în
ceriu zicîndu: "Fu împărățiia lumiei a Domnului nostru și a Hristosului Lui,
carele va domni în veacii veacului". Şi cei 20 și 4 de bătrîni carii șădea în
scaunele sale, înaintea lui Dumnezău, căzură spre feațele sale și să închinară
lui Dumnezău. Zicînd: "Lăudămu-Te, Doamne, Dumnezăul Atotputearnicul, care ești
și carele erai și carele ești venitoriu, că ai dobîndit putearea Ta cea mare și
împărățești". Şi să mîniiară limbile, și veni mîniia Ta și vreamea morților să
să giudece și să dai plată slugilor Tale prorocilor și sfinților și temătorilor
de numele Tău, micilor și marilor, și să pierzi pre ceia ce pustiescu pămîntul.
Şi să deșchise beseareca lui Dumnezău în ceriu, și să văzu lada păciei Lui, în
beseareca Lui, și fură fulgeri și glasuri și tunete și cutremur și grindine
mare. Arată-să mueriei. Arată-să mueriei cei născătoare sămnul. Să protiviia
pruncului ei bălaurul. Carele fu biruit de Arhanghel Mihail, și fu lepădat. Şi
cu cît fu mai biruit, cu atîta mai vîrtos să protiveaște credincioșilor. Şi să
arătă sămnu mare în ceriu: o muiare îmbrăcată în soare, și supt picioarele ei
era luna, și în capul ei era stema a 12 steale. Şi greoae striga în dureare și
să munciia să nască. Şi să văzu alt sămnu în ceriu; iată era un bălaur mare
roșiu, avînd 7 capete și 10 coarne și în capetele lui era 7 steme. Şi cu coada
lui trăgea a 3-a parte de stealele ceriului și le lepăda pre pămînt; iară stătu
bălaurul înaintea muieriei carea năștea, ca să înghiță fiul ei, deaca-l va
naște. Şi născu fiiu, carele are a paște toate limbile cu toiag de fier; și fu
răpit fiiul ei la Dumnezău și la semnul Lui. Iară muiarea fugi în pustie, unde
avea loc gătit ei de la Dumnezău, să o hrănească acolea pre ia, întru o mie și
doao sute și șasezeci de zile. Şi fu războiu în ceriu: Mihail și îngerii lui
făcură războiu cu bălaurul, și bălaurul încă să luptă cu îngerii lui. Ce nu
biruiră, nece locul mai mult să află în ceriu. Şi fu lepădat acel bălaur mare,
șiarpele cel de demult, ce să chiamă diavolul și Satana, carele amăgește toată
lumea; și fu lepădat pre pămînt și îngerii lui încă fură cu el lepădați. Şi
auziiu glas mare în ceriu, zicînd: "Acmu fu spăseniia și putearaia și împărățiia
a Dumnezăului nostru și putearea Hristosului Lui, că lepădatu-i vînzătoriul
fraților noștri, carele vindea pre ei, înainea Dumnezăului nostru, zuoa și
noaptea". Ce ei biruiră pre el, pentru slugile Mielului și pentru cuvîntul
mărturei Lui și nu-și cruțară viiața sa pînă la moarte. Derept aceaia
bucurați-vă, ceriuri, și ceia ce lăcuiți întru iale, vai celora ce lăcuescu pre
pămînt și pre mare, că au pogorît diavolul cătră voi, plin de mînie mare, carele
știe că are vreame puținea. Şi după ce văzu bălaurul că fu lepădat pre pămînt,
goniia muiarea carea născu fiiul. Ce fură date muerii doao arepi mari de vultur,
să sboare deasupra șiarpelui, în pustie în locul ei, unde să să hrănească
într-acea vreame, și în vremi și giumătate de vreame. Şi slobozi șiarpele din
gura sa, după muiare, apă ca un rîu ca să o potopască rîul. Ce fu într-agiutoriu
pămîntul, muerii, și deșchise pămîntul gura sa, și înghiți rîul carele slobozise
bălaurul din gura sa. Mînie-să, derept aceaia, bălaurul pre muiare, și mearse să
facă războiu cu rămășițele de sămînța ei, carii păzescu poruncile lui Dumnezău
și au mărturiia lui Iisus Hristos. Şi stătu spre nisipul măriei. Scrie pre cea
fiară cu capete multe. Carea amăgeaște partea cea mai mare a lumiei spre idolie.
Carea de la altă fiară să întăreaște. Şi văzuiu din mare eșind o fiară avînd 7
capete și 10 coarne, și spre coarnele ei, 10 steme, și spre capetele ei pus nume
hulă. Şi fiara ce văzuiu asămăna-să pardosului și picioarele ei era ca de urs,
și gura ei ca gura leului și deade bălaurul ei putearea sa și scaunul său și
puteare mare. Şi văzuiu unul din capetele ei, rănit ca spre moarte, ce rana lui
despre moarte să vindecă, și să mira tot pămîntul, mărgînd după fiară. Şi să
închinară bălaurului, carele deade puteare fieriei și să închinară fieriei,
zicînd: "Cine să asamănă fieriei Şi cine să va lupta cu ia?". Şi fu dată ei gură
de-a grăirea mari și hule, și fu dată ei puteare a face în 40 și 2 de luni. Şi
deșchise gura sa spre hule, cătră Dumnezău, să hulească numele Lui și cortul Lui
și ceia ce lăcuescu în ceriu. Şi fu dată ei să facă războiu cu sfinții și să -i
biruiască pre ei; și fu dată ei putearea spre toată rudenia și limba și sămînța.
Derept aceaia să închina ei toți lăcuitorii pămîntului, a cărora nume nu-s
scrise în cartea vieției, a Mielului celui giunghiat din începutul lumiei. Să
are cineva ureache, să auză. Cine va aduce în prinsoare, în prinsoare va mearge;
cine va omorî cu armă, el încă de armă va muri; aicea e răbdarea și credința
sfinților. Şi văzuiu altă fiară eșind din pămînt, avînd 2 coarne asămănătoare de
miel și grăiia ca bălaurul. Şi făcea toată putearia fieriei dintîiu înaintea ei,
și făcu pămîntul și ceia ce lăcuiescu pre el să să închine fieriei dintîi a
căriia rană de moarte era vindecată. Şi făcu seamne mari, atîta cît și foc din
ceriu pogorî spre pămînt, înaintea oamenilor. Şi amăgi lăcuitorii de pre pămînt,
pentru seamnele carile fură date ei să facă înaintea fieriei, zicînd
lăcuitorilor de pre pămînt să facă chipul fieriei carea fu rănită cu arme, ce
învie. Şi-i fu dată ei să-i dea viiață chipului fierei, ca să grăiască chipul
fieriei, și să facă au carii nu să vor închina chipului fieriei să fie omorîți.
Şi va face pre toți micii și marii, bogați și sirimanii, slobodnicii și slugile,
să aibă sămnu în mîna dereaptă au în frunțile lor. Ca să nu poată cineva vinde
sau cumpăra, fără numai cela ce are sămnul sau numele fierii, au numărul numelui
ei. Aicea înțelepțiia: cine are înțeles să numere numărul fieriei, că numărul
omului iaste; și numărul lui: 666. Stînd Mielul spre muntele Sionului. Depreună
cu vergurii Lui care cinstescu pre El. Un înger propoveduiaște Evangheliia.
Altul propoveduiaște răsipirea Vavilonului. Al 3-lea porunceaște să să ferească
de fiară. Glas din ceriu grăiaște că-s fereciți carii mor pentru Domnul.
Trimeate seacerea Domnului, spre săcerare. Şi spre culesul viei. Atunce văzuiu
și iată sta un Miel spre muntele Sionului, și cu El, 200 și 40 și 4 de mii,
avînd numele Tatălui Lui scris în frunțile lor. Şi auziiu glas din ceruri, cu
glas de ape multe, și cu glas de tunet mare, și auziiu glasul lăutașului lăutînd
cu lautele sale. Şi cînta ca un cîntec nou, înaintea scaunului și înaintea celor
4 viețuitori și bătrînilor, și nime nu putea învăța acel cîntec, numai cea sută
și 40 și 4 de mii, carii-s cumpărați de pre pămînt. Aceștia sînt carii nu s-au
spurcat cu mueri, că-s verguri (deavestăvnici); aceștea mergu după Miel,
vareîncătro mearge, aceștea-s cumpărați den oameni, pîrgă sfîntă lui Dumnezău și
Mielului. Şi în rostul lor nu s-au aflat înșălăciune, că-s nevinovați înaintea
scaunului lui Dumnezău. Şi văzuiu alt înger zburînd spre mijlocul ceriului,
avînd Evangheliia de vecie ca să vestească lăcuitorilor de pre pămînt și a tot
neamului și rudeniei și limbiei și oamenilor. Zicînd cu glas mare: "Teameați-vă
de Dumnezău și dați slavă Lui, că au venit ceasul giudecatei Lui, și vă
închinați Celuia ce au făcut ceriul și pămîntul și marea și izvoarăle apelor".
Şi alt înger, venind după el, zise: "Căzu, căzu Vavilonul, orașul cel mare, că
cu vinul urgiei curviei lui adăpă toate limbile". Şi al 3-lea îngeru încă veni
după ei, zicîndu cu glas mare: Cine să va închina fieriei și chipului ei și va
lua sămnul ei în fruntea sa, au în mîna sa. Bea-va și acest din vinul mîniei lui
Dumnezău, carele s-au împlut în păharul mîniei Lui, și să va munci cu foc și
piatră pucioasă, înaintia sfinților îngeri și înaintea Mielului. Şi fumul
chinurilor lor va sui în veacii veacilor; și nu vor avea odihneală nece zuoa
nece noaptea, carii s-au închinat fieriei și chipului ei, și cine au luat sămnul
numelui ei. Aicea iaste răbdarea sfinților. Carii păzescu poruncile lui Dumnezău
și credința lui Iisus. Şi auziiu glas din ceriu zicîndu-mi: "Scrie: fericiți-s
morții carii mor de acmu în Domnul; așia-i zice Duhul, ca să să odihnească de
ostenealele sale, că faptele lor vor mearge după ei". Şi văzuiu, și iată un nuor
alb și spre nuor șădea asămănat Fiiului omenescu, avînd în capul Lui stemă de
aur, și în mîna Lui seacere ascuțită. Şi alt înger eși den besearecă, strigînd
cu glas mare cătră Cela ce ședea spre nuor: "Trimeate seacerea Ta și seaceră, că
Ţi-au venit ceasul să seaceri, că s-au uscat secerișul pămîntului". Şi slobozi
Cela ce ședea spre nuor seacerea Sa spre pămînt și fu săcerat pămîntul. Şi alt
înger eși den beseareca carea-i în ceriu, avînd și acela seacere ascuțită. Şi
alt înger eși den oltariu, avînd puteare spre foc, și strigă cu glas mare cătră
cela ce avea seacere ascuțită, zicînd: "Slobozi seacerea ta cea ascuțită și
culeage strugurii viei pămîntului, că s-au copt aua (poama)". Şi slobozi îngerul
seacerea sa cea ascuțită pre pămînt, și culease viia pămîntului, și o aruncă în
tocitoarea cea mare a mîniei lui Dumnezău. Şi fu călcată în storcătoarea de
afară de oraș, și eși sînge din storcătoare, pînă la zăbalele cailor, pre o mie
și șase sute de stadii. (Stadii, 125 de pași, 1600 de stadii fac 50 de mii de
mile de pămînt nemțeșți). Să arătă 7 îngeri avînd 7 biciure dinnapoi. Vîngătorii
fieriei laudă pre Dumnezău. La 7 îngeri să dau 7 păhară a mînii lui Dumnezău. Şi
văzuiu alt sămnu în ceriu, mare și minunat: 7 îngeri avînd 7 biciure de mai
apoi, că pentru acealia s-au săvîrșit mîniia lui Dumnezău. Şi văzuiu o mare ca
de sticlă mestecată cu foc; și ceia ce vîncură pre fiară și pre chipul ei și pre
sămnele ei și numărul numelui ei, stînd spre marea cea de sticlă, avînd alăutele
lui Dumnezău. Şi cîntînd cîntecul lui Moisi, a slugiei lui Dumnezău, și cîntecul
Mielului, zicînd: "Mari-s și minunate toate faptele Tale, Doamne, Dumnezăul
putearnic, dereapte și adevărate sînt căile Tale, Împăratul sfinților". Cine nu
să va teame de Tine, Doamne, și nu va slăvi numele Tău? Că singur ești sfînt, că
toate limbile vor veni și să vor închina înaintea Ta, că giudecările Tale să
arătară. Şi după aceastia văzuiu și iată să deșchise beseareca cortului mărturie
în ceriu. Şi eșiră din besearecă 7 îngeri, avînd 7 biciuri, îmbrăcați cu in
curat și alb, și încinși spre piept cu brîne de aur. Şi unul din cei 4
viețuitori deade a 7 îngeri 7 păhară de aur, pline de mînia lui Dumnezău,
Viețuitoriului în veacii de veac. Şi să împlu beseareca de fum, eșind de la
slava lui Dumnezău și de la putiarea Lui, și nime nu putea întra în besearecă,
pînă nu s-ară sfîrși 7 biciuri a celor 7 îngeri. Varsă îngerii 7 păhară a mîniei
lui Dumnezău, carele vărsîndu-le, multe feliure biciure să scorniră pre pămînt.
Spre cutremurarea necredincioșilor și lăcuitorilor celui oraș mare. Şi auziiu
glas mare din besearecă zicînd celor 7 îngeri: "Meargeți de vărsați 7 păhară a
mîniei lui Dumnezău, pre pămînt". Şi mearse îngerul dintîi și vărsă păharul său
spre pămînt, și fură bube mari și reale spre oamenii carii avea sămnul fieriei
și ceia ce să închina chipului ei. Şi al doile înger încă vărsă păharul spre
mare, și fu ca sîngele mortului, și toate viile din mare muriră. Şi al 3-le
înger vărsă păharul său spre rîuri și izvoarăle apelor, și fură sînge. Şi auziiu
îngerul apelor zicînd: Derept ești, Doamne, carele ești și erai și carele vei
fi, că ai giudecat aceastea. Că sîngele sfinților și a pruncilor l-au vărsat, și
sînge le-ai dat lor să bea, că pre-aceaia sînt destoinici. Şi auziiu altul de la
oltariu zicînd: "Așia-i, Doamne Dumnezău putearnice, că adevărate și dereapte-s
giudecările Tale". Şi al 4-le înger încă vărsă păharul său spre soare, și fu dat
lui să chinuiască oamenii, cu căldură, prin foc. Şi să nădușiră oamenii cu zăduf
mare, și huliră numele lui Dumnezău Cela ce avea puteare spre aceaste biciuri,
și nu să pocăiră să dea slavă Lui. Şi al 5-lea înger vărsă păharul său spre
scaunul fieriei, și fu împărățiia ei întunecată, și-și mușca limbile sale de
dureare. Şi huliră pre Dumnezăul ceriului, de durearea lor și de ranele lor, și
nu să pocăiră de faptele sale. Şi al 6-le înger vărsă păharul său spre cel rîu
mare Efratu, și săcă apa lui, să să gătească cale crailor venitori depre
răsărit. Şi văzuiu din gura bălaurului și din gura fieriei și din gura
prorocului celui minciunos, eșind 3 duhuri necurate, asămănîndu-să broaștelor.
Că săntu duhurile dracilor făcînd seamne și esu la împărații pămîntului și a
toată lumea, ca să-i strîngă la războiul ceii zile mari, a Dumnezăului
Atotputernicul. " Iată viiu ca furul; fericit cela ce preveaghe și păzeaște
veșmintele sale, ca să nu îmble gol, ca să nu să vază rușinea lui". Şi-i strînse
pre ei la locul ce să chiiamă jidoveaști Armaghidon. Şi al 7-le înger încă vărsă
păharul său spre aer, și eși glas mare den beseareca ceriului de la scaun,
zicînd: "Fu". Şi fură fulgere și tunete și glasuri și cutremur mare, cum n-au
fost neceodată de cînd sînt oamenii pre pămînt, cutremur mare de pămînt ca
acela. Şi să rumpse acel oraș mare în 3 părți, și orașele păgînilor căzură; și
Vavilonul cel mare veni în pomeană înaintea lui Dumnezău, să-i dea lui păharul
mîniei Lui. Şi tot ostrovul fugi și munții nu să aflară. Şi grindine mare ca un
talant cădea din ceriu spre oameni, și huliia oamenii pre Dumnezău pentru biciul
grindinei, că fu mare biciul ei foarte. Scrie pre cea curvă mare. Cu carea fac
curvie craii pămîntului. Şi e îmbătată de sîngele credincioșilor. Şi fiara carea
poartă pre ia, taina amîndurora. Şi perirea lor. După aceastia, scrie biruința
Mielului. Şi veni unul din cei 7 îngeri carele avea 7 păhară, și grăi cu mine,
zicînd: Vino și-ți voiu arăta ție păgubitura ceii curve mare carea șiade spre
ape multe. Cu carea au curvit craii pămîntului, și din vinul curviei ei s-au
îmbătat lăcuitorii pămîntului. Şi mă duse pre mine, în duh, în pustie, și văzuiu
o muiare șezînd spre o fiară roșie, plină de nume de hulă, și avea 7 capete și
10 coarne. Iară muiarea era îmbrăcată în urșinic și în roșiu, înfrîmsățată cu
aur și petri scumpe și cu mărgăritariu, și avea un păhar de aur în mîna sa, plin
de spurcăciuni și din necurățiia curviei ei. Şi în fruntea ei, nume scris:
"taina marele Vavilon, muma curviilor și a spurcăciunilor pămîntului". Şi văzuiu
muiarea îmbătată de sîngele sfinților și de sîngele mucenicilor lui Iisus și mă
miraiu văzînd pre ia, cu minune mare. Şi-mi zise mie îngerul: "Ce te miri?"
Eu-ți voiu spune taina mueriei și a fieriei ce o poartă carea are 7 capete și 10
coarne. Fiara carea văzuși fost-au și nu iaste; și va eși dintr-adîncu și va
mearge spre perire, și să vor mira lăcuitorii pămîntului (cărora nu li-e scris
numele în cartea vieției de la începenia lumiei), văzînd fiara carea era și nu
iaste și încă iaste. Aicea iaste mintea carea are înțelepție: 7 capete sînt 7
munți pre care-i șiade muiarea. Şi craii sînt 7: 5 au căzut, iar unul iaste și
încă unul n-au venit, și cînd va veni, trebue-i lui puținea vreame a rămînea.
Iară fiara carea era și nu iaste, iaste al 8-le, din cei 7, și mearge în perire.
Iară 10 coarne ce văzuși, 10 crai sînt, carii încă n-au luat împărăție, ce
puteare ca crai, într-un ceas vor lua cu fiara. Aceștia au un sfat și putearea
și tăriia sa vor da fieriei. Aceștea vor face războiu cu Mielul, și-i va birui
Mielul pre ei, că-i Domnu domnilor și Împăratul împăraților, și carii-s cu El
chemați-s și aleși și credincioși. Şi-mi zise mie: Apele carele văzuși unde
șiade curva sînt oameni și năroade și seminții și limbi. Şi zeace coarne ce
văzuși la fiară aceaia vor urî pre curvă, și o vor părăsi și o vor lăsa goală,
și vor mînca carnea ei, și o vor arde cu foc. Că Dumnezău au dat întru inimile
lor ca să facă voia Lui, și să fie într-o vreare, și să dea împărățiia sa
fieriei, pînă să vor împlea cuvintele lui Dumnezău. Şi muiarea ce văzuși iaste
cel oraș mare, carele are împărăție spre craii pămîntului. Scrie perirea
Vavilonului. Plînge-l-vor neguțătorii pămîntului carii s-au îmbogățit din
desfătarea și dintr-avuțiia lui. Iară aleșii toți să vor bucura pentr-acea
izbîndire a lui Dumnezău, dereaptă. Şi după aceasta, văzuiu alt înger pogorînd
din ceriu, avînd puteare mare, și pămîntul să lumina de slava lui. Şi strigă
tare, cu glas mare, zicînd: Căzu, căzu marele Vavilon și fu sălaș dracilor, și
păzitoriul a toate duhurile necurate, și păzitoriu a toată pasărea necurată și
urîtă. Că din vinul mîniei curvei ei băură toate limbile și crai pămîntului
curviră cu ia și neguțătorii pămîntului, din dizmierdăciunea avuții ei, să
îmbogățiră. Şi auziiu alt glas din ceriu zicînd: Eșiți dintru ia, oamenii miei,
ca să nu fiți părtași în păcatele ei, și să nu luați din bătăile ei. Că păcatele
ei grămădite agiung pînă la ceriu, și să pomeni Dumnezău de strîmbătățile ei.
Plătiți ei, cum au dat și ia voao, și adaugeți ei după fapta ei, din care păhar
v-au adăpat pre voi, împleți-i-l de 2 ori. Cu cît s-au înălțat și s-au desfătat,
cu atîta îi dați ei muncă și plîngere, că zice întru inima sa: "șăzui ca o
crăiasă și nu sînt văduo, și plînsu nu voiu vedea". Derept aceaia într-o zi va
veni biciul ei, moartea și plînsul și foamea, și va fi arsă cu foc, că tare-i
Domnul Dumnezău carele poate osîndi pre ia. Şi vor plînge și vor văeta pre ia
craii pămîntului care au curvit și s-au desfătat cu ia, cînd vor vedea fumul
aprinsului ei. Stînd departe de frica chinului ei, zicînd: "Vai, vai, orașului
mare Vavilonului, orașului tare, că într-un ceas veni giudecata ta". Şi
neguțătorii pămîntului încă vor plînge și vor tîngui de ia, că negoațele lor nu
le va cumpăra nime de-acii. Negoțul de aur și de argint și de pietri scumpe și
de mărgăritariu, olofir și urșinic și mătase și de șcarlat și tot lemnul de tim
și tot vasul de pil și tot vasul de lemnu scumpu și de arame și de fier și de
marmur. Şi ținamon, mirodenie și unsoare și tămîe și vin și oleiu și jemnă și
grîu și dobitoacele și oile și caii și carăle și robii și viiața oamenilor. Şi
poamele carele pohti inima ta să dusără de la tine, și toată grăsimea și
frîmseațele să dusără de la tine, și nu le vei mai afla. Neguțătorii acestora
carii s-au îmbogățit sta-vor departe de frica chinului ei, plîngînd și tînguind.
Şi zicînd "Vai, vai, orașului mare carele era îmbrăcat în visson și în urșenic
și în șcarlat, și înfrămsățat cu aur și cu pietri scumpe și cu mărgăritariu că
într-un ceas periră atîtea bogății!" Şi toți cîrmacii și toată mulțimea din
corabie și vînslătorii și toți neguțătorii de pre mare sta departe. Şi vor
striga, văzînd fumul arsului ei, zicînd: "Ce oraș s-au asămănat acestui oraș
mare?" Şi aruncîndu-și prah pre capetele sale, striga-vor, plîngînd și tînguind,
zicînd: "Vai, vai, orașului mare întru carele să îmbogățiră toți ceia ce avea
corabii pre mare, dintru avuțiia lui, că într-un ceas să pustii". "Bucură-te,
ceriu, despre aceasta, și sfinți apostoli și proroci, că Dumnezău osîndi
preaizbîndindu-Şi pentru voi". Şi luo un înger tare o piatră mare, ca de moară,
și o aruncă în mare, zicînd: Așia cu năvală va arunca Vavilonul, acel oraș mare
și de-acii nu să va mai afla. Şi glasul lăutașilor și a cîntătorilor cîntînd cu
fluere și cu trîmbite nu să va mai auzi întru tine, și nece un meșter săvai de
ce feal de meșterșug nu să va mai afla întru tine, și sunet de moară nu să va
mai auzi întru tine. Şi lumina făcliei nu va străluci întru tine; și glas de
mire și de nevastă nu să va mai auzi întru tine de-acii, că neguțătorii tăi fură
boiarii pămîntului, și cu farmecele tale amăgit-ai toate limbile. Şi întru ia să
află sîngele prorocilor și a sfinților și a tuturora carii-s omorîți pre pămînt.
Laudă cereștii pre Dumnezău, pentru că Şi-au izbîndit pentru sîngele sfinților,
din mîna curvei. Fericiți să cheamă carii-s chemați la cina nuntei Mielului.
Îngerul conteni să nu să închine Ioan lui. Arată-să din ceriu cel Împărat mare a
împăraților. Scorneaște-să războiu. Întru carele prind pre fiară. Şi o aruncă în
tău de foc. După aciastia auziiu glas mare, ca de nărod mult, în ceriu, zicînd:
Alliluia, Ispăsenia și cinstea și slava și putearea Domnului Dumnezăului nostru.
Că adevărate-s și dereapte giudecările Lui, că au giudecat pre cea curvă mare
care-au spurcat pămîntul cu curviia ei și au izbîndit pentru sîngele slugilor
Sale din mîna ei. Şi iară zisără "Alliluiia", și fumul ei să înălța în veacii
veacilor. Şi să plecară cei 24 de bătrîni și cei 4 viețuitori, și să închinară
Dumnezăului ce ședea în scaun, zicînd: "Amin, alliluiia". Şi eși glas de la
scaun zicînd: "Lăudați pre Dumnezăul nostru toate slugile Lui, carii vă teameți
de El, micii și marii". Şi auziiu ca glas de nărod mare și ca sunetul a ape
multe și ca glasul tunetelor tari, zicînd: Alliluiia, că împărățeaște Domnul
Dumnezăul nostru Atotputearnicul. Să ne bucurăm și să ne veselim și să dăm slavă
Lui, că veni nunta Mielului și nevasta Lui s-au gătit pre sine. Şi fu dat ei să
să îmbrace în visson curat și luminat; că vissonul iaste dereptățile sfinților.
Şi-mi zise mie: "Scrie: Ferice de cei chemați la cina nuntei Mielului". Şi-mi
zise mie: "Aceastia cuvinte a lui Dumnezău sînt adevărate”. Şi căzuiu înaintea
picioarelor lui, să mă închin lui, și-mi grăi mie: "Caută să nu faci, că slugă
și soție îți sînt, și fraților tăi carii au mărturiia lui Iisus”. ”Lui Dumnezău
te închină, că mărturiia lui Iisus iaste duhul prorocestviei". Şi văzuiu ceriul
deșchis și iată era un cal alb, și cine ședea spre el să chiema credincios și
adevărat și carele giudecă derept și vitejeaște. Iară ochii Lui era ca para
focului și în capul Lui era steme multe, avînd nume scris carele nime nu ști, ce
numa El. Şi îmbrăcat într-o haină văpsită în sînge, și să chiamă numele Lui,
Cuvîntul lui Dumnezău. Iară șireagurile carele-s în ceriu mergia după El, pre
cai albi, îmbrăcați în visson alb și curat. Şi din rostul Lui eșiia armă
ascuțită, ca să bată cu ia limbile, iară El va birui pre iale cu toiag de fier
și El va călca tocitoarea vinului urgiei și mîniei Dumnezăului Atotputearnicul.
Şi avea spre veșmînt și spre coapsa sa nume scris "Împăratul împăraților și
Domnul domnilor". Şi văzuiu un înger stînd în soare și strigă cu glas mare,
zicînd tuturor pasărilor ce zboară pre mijlocul ceriului: Veniți și vă adunați
la marea cină a lui Dumnezău. De mîncați carnea crailor și carnea căpitanilor și
carnea tarilor și carnea cailor și celora ce șed pre el, și carnea slobodașilor
și a slugilor, a micilor și a marilor. Şi văzuiu fiare și craii pămîntului și
șireagurile lor adunate să facă războiu cu Cela ce ședea spre cal și cu șireagul
Lui. Şi fu prinsă fiara, și cu dînsa prorocul cel menciunos, carele făcuse
seamne înaintea ei, cu carele amăgise pre ceia ce luase sămnul fieriei și să
închinase chipului ei, și amîndoi, vii, fură aruncați în iazerul cel de foc,
arzînd cu piiatră pucioasă. Şi ceilalți fură omorâți cu spata Celuia ce ședea
spre cal, carea eșiia din gura lui, și toate păsările să săturară de carnea lor.
Îngerul leagă pre Satana la o mie de ani. După aceaia să dezlegă. Pre Gog și
Magog carii-s pizmași într-ascunsu și aiave îndeamnă-i spre sfinți să să rădice.
Ce izbînda Domnului conteni răutatea lor. Deșchidu-să cărțile în carele să
giudecă morții. Şi văzuiu un înger pogorînd din ceriu, la carele era cheaia
adîncului și, în mîna lui, un lanțu mare. Şi prinse bălaurul, șiarpele cel de
demult, carele-i diiavolul și Satana, și-l legă pre el, pînă la o mie de ani.
Şi-l aruncă pre el într-adîncu, și-l încue și pecetlui spre el, ca să nu
amăgească mai mult limbile, pînă să va împlea o mie de ani; și după aceaia
trebuie să să dezleage în puțină vreame. Şi văzuiu scaune, și șezură pre ele, și
fu dat lor să facă giudecată, și sufletele acelora carii fură tăiați pentru
mărturiia lui Iisus, și pentru cuvîntul lui Dumnezău, carii nu să închinase
fieriei, neci chipului ei, și nu luase sămnul ei, în frunțile lor, au spre
mînule lor, și vor învia și vor împărăți cu Hristos, într-acea mie de ani. Iară
ceialalți morți nu vor înviia pînă nu să va împlea acea mie de ani. Aceasta-i
scularea dintîiu. Fericit și sfînt cine are parte de înviiarea cea dintîiu, că
spre aceia n-are puteare a 2-a moarte, ce vor fi preuți lui Dumnezău și lui
Hristos, și vor împărăți cu El, o mie de ani. Şi daca să va împlea acea mie de
ani, dezlegat va fi Satana din temnița sa. Şi va eși să amăgească limbile carele
sînt în patru unghiuri a pămîntului, pre Gog și pre Magog să-i strîngă spre
războiu, a cărora li-e numărul ca năsipul măriei. Şi eșiră spre latul pămîntului
și încungiurară tabăra sfinților și orașului iubit, ce pogorî foc de la Dumnezău
din ceriu, carale-i amistui pre ei. Şi diiavolul carele-i amăgiia pre ei aruncat
fu în iazer de foc și de piatră pucioasă, unde era fiara și prorocul cel
minciunos, și vor fi munciți zuoa și noaptea, în veacii veacului. Şi văzuiu un
scaun mare alb, și de fața Celuia carele ședea spre el fugi ceriul și pămîntul
și locul lor nu să află. Şi văzuiu morți mari și mici, stînd înaintea lui
Dumnezău, și cărțile să deșchisără, și altă carte să deșchise, carea iaste a
vieției, și fură giudecați morții dintr-acealea carele-s scrise în cărți, după
faptele lor. Şi deade marea morții carii era întru ia; și moartea și iadul
deaderă morții săi, și luară giudecată după faptele lor. Şi iadul și moartea
fură aruncați în iazerul de foc, ceasta iaste a 2-a moarte. Şi carele nu să află
scris în cartea vieției aruncat fu în iazerul de foc. Scrie pre Ierusalimul cel
nou ce pugoară din ceriu. Şi pre nevasta Mielului. Şi zidirea Ierusalimului.
Că-i înfrîmsățat cu pietri scumpe, și beseareca orașului iaste Mielul. Şi văzuiu
ceriu nou și pămînt nou, că ceriul dintîiu și pămîntul dintîiu trecu, și marea
nu mai fu de acii. Şi eu Ioann văzuiu orașul sfînt Ierusalimul cel nou, pogorînd
din ceriu de la Dumnezău, gătit ca o nevastă înfrîmsățată bărbatului său. Şi
auziiu glas mare din ceriu zicînd: Iată cortul lui Dumnezău cu oamenii, și va
lăcui cu ei și ei vor fi oamenii Lui și Însuși Dumnezău va fi cu ei Dumnezăul
lor. Şi va ștearge Dumnezău toate lacrămile de la ochii lor; și moartea nu va
mai fi de-acii, neci plînsu, neci strigare, neci dureare nu va mai fi, că ceale
dentîiu au trecut. Şi zise Cela ce ședea în scaun: "Iată toate le voiu înnoi".
Şi-mi zise mie: "Scrie că aceastia cuvinte sînt credincioase și adevărate".
Şi-mi zise mie: "Făcutu-i, Eu sînt Alfa și Omega, Începutul și Săvîrșitul, Eu
sătosului voiu da din izvorul apei vieției în dar”. Învingătoriul va moșteni
toate; și-i voiu fi lui Dumnezău, și el va fi Mie fiiu. Iară fricoșilor și
necredincioșilor și blăstămaților și vrăjmașilor și curvarilor și fărmăcătorilor
și idolnicilor și tuturor minciunoșilor partea lor va fi în iazerul de foc,
arzînd cu foc și cu piiatră pucioasă, ce e a doao moarte. Şi veni unul din 7
îngeri avînd păhară pline de 7 biciuri de apoi, și grăi cu mine zicînd: "Vino
și-ți voiu arăta ție nevasta, muiarea Mielului". Şi mă duse pre mine în duh
într-o măgură mare și înaltă, și-mi arătă mie un oraș mare, sfîntul Ierusalim,
pogorînd din ceriu de la Dumnezău. Avînd slava lui Dumnezău, și lumina ei să
asămăna a pietră scumpă, ca piatra de aspis și criștalului. Şi avea zid mare și
înalt, și avea 12 porți, și în porți, 12 îngeri și nume scrise, carele-s numele
a 12 rudenii a fiilor lui Izrail. Despre răsărit era 3 porți, și depre
miazănoapte 3 porți, și despre amiazăzi 3 porți, și despre apus 3 porți. Şi
zidul orașului avea 12 temeiuri, în carele era scris 12 nume a apostolilor
Mielului. Şi cela ce grăiia cu mine avea un toiag de trestie aurit, să măsure
orașul și porțile lui și zidul lui. Şi orașul îi în 4 unghiure, a căruia-i
lungul cît și latul; și măsură orașul cu trestiia, 12 mii de stadii, lungul și
latul și înaltul iaste aseamenea. Şi măsură zidul lui, 144 de coți, cu măsura
omului carea-i a îngerului. Şi era zidirea zidului de aspis, iară orașul era de
aur curat, asămăna-să criștalului curat. Şi temeliile zidului orașului era
înfrîmsățate cu de tot fealiul de piatră scumpă: temeiul dintîi era iaspis, al
2-lea samfir, al 3-lea halchidon, al 4-lea zmaragd. Al 5-lea sardonix, al 6-lea
sardios, al 7-lea hrisolit, al 8-lea virilos, al 9-lea topazion, al 10-lea
hrisoprasos, al 11-lea iachint, al 12-lea ametist. Şi 12 porți, din 12
mărgăritare sînt, fieșcare poartă dintr-un mărgăritariu iaste; și ulița orașului
iaste aur curat ca o sticlă luminoasă. Şi besearecă nu văzuiu întru el, că
Domnul Dumnezăul Atotputearnicul iaste beseareca lui și Mielul. Şi nu tribue
acelui oraș soarele neci luna să lumineaze întru el, că slava lui Dumnezău
luminează pre el, și făcliia lui iaste Mielul. Şi limbile ceale mîntuite vor
îmbla întru lumina lui și împărații pămîntului vor aduce slava și cinstea sa
întru el. Şi porțile lui nu să vor închide zuoa, că noapte nu va fi acolea. Şi
vor aduce slava și cinstea păgînilor întru el. Şi nu va întra întru el nemică
ce-i spurcat sau cine face uriciune și grăiaște minciuni, ce numai carii-s
scriși în cartea vieției a Mielului. Arată izvorul apei vieții. Şi pomul
vieției. Săvîrșiaște-să prorocestviia. În care Ioan arată care-s scrise în
ceastă carte și spune că aciastea toate i le-au grăit lui Acela carele-i Alfa și
Omega. Şi-mi arătă mie un rîu curat al apei vieției, luminos ca un criștal,
carele eșiia de la scaunul lui Dumnezău și a Mielului. Şi în mijlocul uliței
lui, și de amîndouă părțile de rîu, era pomul vieței, carele rodiia 12 poame; în
toate lunile își da rodul său, și frunzele pomului era de sănătate păgînilor. Şi
tot anatema nu va mai fi de-acii, ce scaunul lui Dumnezău și a Mielului va fi
întru el, și slugile Lui vor sluji Lui. Şi vor vedea fața Lui, și numele Lui va
fi în frunțile lor. Şi acolea noaptea nu va fi, și nu va tribui lumina făcliei,
nece lumina soarelui, că Domnul Dumnezău va lumina pre ei, și vor împărăți în
veacii veacilor. Şi-mi zise mie: "Aceastia cuvinte-s adevărate și credincioase,
și Domnul Dumnezăul sfinților proroci trimease îngerul Său să arate slugilor
Sale carele să cad a fi curînd”. Iată voiu veni curund. Fericitu-i cine păzeaște
cuvintele prorocestvii cărții aceștiia. Şi eu Ioann văzuiu acestea și auziiu, și
deaca auziiu și văzuiu, căzuiu să mă închin la picioarele îngerului carele-mi
arătă mie aceastea. Şi-mi zise mie: "Caută să nu faci, că sînt slugă, soț ție și
fraților tăi prorocilor, și celora ce păzescu cuvintele cărții aceștiia". Lui
Dumnezău te închină. Şi-mi zise mie: "Nu pecetlui cuvintele proroocestviei
cărții aceștiia, că vreamea iaste aproape”. Cine obideaște, încă să obidească,
și cine-i spurcat încă spurcat fie, și cine-i derept încă înderepteaze-să și
cine-i sfînt încă sfințiască-să. Şi iată, voiu veni curund, și plata Mea cu Mine
iaste, ca să plătescu fiecăruia după fapta lui. Eu sînt Alfa și Omega, Începutul
și Săvîrșitul, Cel dintîiu și Cel de apoi. Fericiți-s ceia ce țin poruncile Lui,
ca să aibă puteare spre pomul vieției, și pre poartă să între în oraș. Iară
afară vor rămînea cînii și fărmăcătorii și curvarii și vrăjmașii și slujitorii
de idoli, și tot cine iubeaște și face minciună. Eu Iisus trimiș îngerul Mieu,
să mărturisească voao ceastia în beseareci. Eu sînt rădăcina și ruda lui David
și steaoa luminoasă și luciafărul. Şi duhul și nevasta zic "Vino", și cine aude,
să zică "Vino" și cine-i sănătos să vie, și cine vrea să ia apa vieției în dar.
Că mărturisescu tuturor carii aud cuvintele prorocestvii cărții aceștiia, și
cine va adauge cătră aceastia, pune-va Dumnezău pre el biciurile ce sînt scrise
în cartea aceasta. Iară cine va lua ceva din cuvintele cărții prorocestvii
aceștiia, lua-va Dumnezău partea lui din cartea vieției și din orașul sfînt și
din cealia ce sînt scrise în cartea aceasta. Grăiaște cela ce mărturiseaște
aceastia. Așia-i, vino curund, amin. Derept aceaia, vino, Doamne Iisuse. Mila
Domnului nostru Iisus Hristos să fie cu voi cu toți; Amin. Sfîrșitul
Testamentului nuou. 

Liubovul credincios, și cu bucurie, cu inemă curată, easte un lucru mare. Şi
semnu întîiu a toate să vadză omul și să cunoască. Nimenea nu poate să cunoască
vrun lucru sau vrun om, de nu va avea mainte cunoscută cu acela. Şi aceasta se
face de cinci firi ale trupului, ce se cheamă: de vedearea ochilor și de audzul
urechilor și de apuțitul narilor și gustarea gurei și pipăitul mînilor. Cu
aceaste cinci lucrure se cunoaște liubovul: și mai multu e den ochi, ce se
cheamă de vedeala ochilor. Întînia pohtă omenească se înceape dentr-aceasta, ce
se dzice den cunoscută. Şi cu aceasta se schimbă pohta omenească și aduce de
rîvneaște inima lui lucrul ce veade și-i place. Şi acesta e darul liubovului și
rădăcina lui și easte temeiu mare întru toate darurele. Şi cine va să aleagă
binele den rău, să vadză cumu se înceape den darul liubovului. Într-aceaea veri
cunoaște adevărul. Şi dereptu aceaea să vadzî înțelepții și să înțeleagă carea e
bunătatea și care e răul. Derept aceaea liubovul acesta poate să-lu închipuiască
omul spre o pasăre ce se cheamă caladrinon. Ce acea pasăre are așa nărav și
înțelepciune: cîndu-l duc înaintea omului bolnav și easte omul spre moarte a
muri, el întoarce capul, să nu-l vadză pre om; iară de easte bolnavul de-a firea
viu, elu-i caută asupră și toate boalele ies dentru omu atuncești. Așijderea
face și darul liubovului, că nu poate să aibă mestecătură cu răul niceodată și
totu se scîrbeaște de lucrul cela răul pre lume. Şi rămîne darul cu bunătățile
și pururea află omului cela bunul întru inemă, ca și păsările în verdeața
cîmpului. Şi-ș arată darul său liubovul, ca și lumina: cît o veri pune în loc
întunecat, atîta-ș arată lumina mai mult. Cine va să fie îndereptat întru libov
va să iubască întîiu pre Dumnedzău; a doua, pre sine; a treia să iubască pre
părinții-ș și toți ai lui, care cumu se cade să-l iubească, mai multu bunii
decît răii. Încă și răii se cade să-i iubim, ce nu reale-năravurile. Dereptu
aceaea să grăim întîiu de liubovul lui Dumnedzău, că easte mai sus de toate. A
doo easte păntru liubovul muierilor, că liubovul lui Dumnedzău vine den doao
darure: den credință și razimul. Că nimenea nu poate să aibă liubov
dumnedzeiescu, de nu va avea credință și nădeajde întru Dumnedzău, ca să
priimească veciia veacului. Că și Solomon așa grăi: "Eu, Solomon, împăratul
Ierusalimului, puș întru sufletul mieu să cerc de toate lucrurele lumiei". Şi
într-aceasta, eu zidiiu case și polate și sădiiu vini și pomeate și de toată
ruda plod ce era pre lume. Avuiu turme de dobitoace în tot chipul, multe fără
număr. Avuiu și mulțime de toată avuțiia și avuiu nume mare, robi și roabe,
giucători și cîntători și de toată ruda de oameni mulți; și-m făcea mai mare
cinste de cîtă e pre lume. Avuiu și învățătură mai multă de toți oamenii în
lume. Şi nu fu nemică în lume de ce pohtiiu și să nu mă sator. E deca mă întorșu
întru căință de cîte făcuiu pre lume, de toate reale-patimele lumiei, folos nu
vădzuiu, numai răutate sufletului; și nice într-un lucru razim și nădeajde nu
aflaiu, numai întru liubovul lui Dumnedzău și întru lucrurele lui. Şi mă rugaiu
cătră Dumnedzău să-m dăruiască moarte. Învățătura lumiei aceștiia înaintea lu
Dumnedzău întru nemică easte. Gol am născut pre această lume. Şi vădzuiu și bine
și rău și apoi vădzuiu că nu-s nemică. Cine va să aibă liubov, el să aibă și
frică lui Dumnedzău cu liubovul. Că realele lumiei aceștiia potu-le vedea toț.
Căce nimenea nu poate să fie mare de nu va fi altul mic, nice cinstit de nu va
fi altul fără cinste, nice bogat de nu va fi altul sărac. Derept aceaea lume
toată stă ca o masă mare, cu un licinic mic prejuru ea. Şi trage unul să se
acopere, el descopere soțu-luiș genuchele. Derept aceaea, cine-ș pune liubovul
spre lumea aceasta, de multe ori pate rău. Căce întru lume easte răul, iară
întru Dumnedzău pururea easte bucurie și veselie. A doo easte liubovul rudelor
și naște den sufletu. Şi sufletul se cade să iubească oamenii ruda ei. Nu te
bucura celuia ce nu-ș iubeaște ruda lui. Căce cela ce nu iubeaște ai lui, dară
pre alalții cum va iubi, deca ale lui lucrure nu iubeaște? Solomon grăi că toate
apele vin den mare și iară în mare se întorcu. Şi toate trupurele den pămîntu
născură și iară în pămîntu se vor întoarce. Şi înțeleg reale-patime ale lumiei,
mai mult laud morții decît viii. Al treile liubov se cheamă priiatniciia și
soțiia. Şi easte un lucru dăstoinic și cinstit. Şi fac unii priiatniciia și se
împreuneadză dempreună și sînt soți. Şi acest liubov vine den trei lucrure. Şi
întîiu easte că omul acela adastă oarece lucru bun ca să aibă de la priiatnicul
lui. Şi dereptu aceaea iubeaște pre el, nu dereptu altceva. Şi acesta liubov
easte strîmbu și nu se cade să se cheamă liubov. A doua easte să cauți binele
soțu-tău și priiatnicului tău. A treia easte să aibi jale și obida priiatnicului
tău ca și a ta. Aceaste doao darure ale liubovului bune sîntu și bucurate. Acest
liubov, cum spune Frat Tomas întră în patru lucrure: să iubești priiatnicul tău
cu inemă curată și să te nevoiești cumu-i place lui. Şi să te ferești să nu faci
ce lui nu-i e voia. Să-l cinstești înaintea feaței și să-l slăvești el în dos și
să-i lucredzi lui la nevoie. Întru bucuriia ta mulți priiatnici veri afla; e
întru grijile tale te veri afla însuți. De se va omul sui în ceriu și va vedea
slava și obrazul lui Dumnedzău și lumina soarelui și a luniei și a stealelor și
toate bunătățile ceriului, și, cîndu se va întoarce, priiatnic să n-aibă să-i
povestească, ca și cum n-ară fi vădzut nemică. Cîndu veri să iubești pre omul,
întîiu-l ispiteaște. Şi deca-l veri ispiti, atunce-l iubeaște cu inemă curată.
Liubovul ce e de pohtă se află în trei rîndure. Şi întîiu se cheamă hitlean,
căce cîndu iubeaște bărbatul pre muiare, iubeaște-o păntru pohtă ce va să aibă
cu nunsa, e nu păntru altă. Şi aceasta mai multu luptă pre oameni. Şi pohta
liubovului acestuia easte pohtă trupească că nimenea nu va iubi pre vrun om sau
altceva, de nu are vreo treabă d-însul. Și a mulți lă e întrebarea ce vor, iar
lor lă pare că e bună. Derept aceaea tot liubovul easte trupesc sau și den
minte, și den trup. Ştiți că e mai mare cu multu pohta de minte decît a
trupului, cum spune și Frat Tomas. Ce pohta trupului nu purceade mai multu
într-altă ceva, numai spre pohta muierească. Ce iubeaște omul numai să-și împle
jelaniia lui, cum se luptă și vitele; derept aceaea nu poate să se cheamă acesta
liubov. Aristotel dzise: "Liubovul se cuvine să fie așa, ome; omul ce iubeaști
să-i veri bine pururea". Iară liubovul ce iubeaște omul dereptu vreo treabă ce
ceare de la el, acesta liubov nu e derept binele priiatnicului tău, ce derept al
tău bine. Socrat dzise: "Nice un lucrătoriu nu e mai mare de robul liubovului".
Platon dzisă: "Liubovul ochi n-are, derept aceaea cei ce iubescu reale-pohte mai
bine să lă dzică lor orbi și nebuni lucrători, că pururea sînt în frică și în
grijă mare". Şi derept easte că liubovul hitlean să n-aibă darul liubovului, ce
să fie urît hitlenșugul. Alt liubov easte de firea omului: nu easte în putearea
omenească, ce easte o fire oarecum și trage omul supt fire. Oamenii ce născură
în lume supt o stea de planite, aceia au fire și se iubescu unii cu alalți. Iară
alții ce-au născut suptu alte planite, ei iubescu lucrure închipuite menților
sale. Se arată și întru meșteri, că se iubescu toți pentru meșterșugul lor. Iară
ei mai mulți grăiescu rău unul de alt, căce au pizmă păntru dobînda, și păntru
acest lucru ce se cheamă pizmă învrajbescu-se unul cu alalt. Liubovul curat
cade-se să iubești pre toți, nu de vro nevoie, nice de vro frică, nice derept
vrum bine ce-ți trebuiaște să aibi de la cel ce iubești, numai cu minte și cu
inemă curată. Veri să știi cine e închipuit ție? Vedzi cine iubești fără de nice
un lucru parte. Înțeleageți că dentru muieri se cunoaște începutul liubovului.
Şi să știți că eu voiu arăta rîndul loru și vă voiu grăi dereptatea lor, de toț
cine grăiescu rău d-însele. Şi să căutăm faptele și scripturile înțelepților cu
învățături și cu mărturiile, să scriem pre măruntu cine grăiră bine și cine
grăiră rău, cu adeverite răspunse. Să-ș oprească limba cine grăi rău de muieri.
Iară ceia ce grăiră bine d-însele, ceștea sînt: Solomon dzise: "Cine află
muierea ceaea buna bună bucurie află”. Iară cine goneaște muierea ceaea bună
goneaște-ș și binele de la el. Iară grăiaște de muiarea ceaea buna, că easte
cununa bărbatului ei și-i derepteadză casa lui. Şi derept aceaea o au trimes
Dumnădzău întru agiutoriul lui. Iarăș, muiarea ceaea buna rădică casa ei. Şi
ceaea neînțeleapta o pusteiaște. Cum nu poate omul trăi fără de muierea, dereptu
aceaea cade-se să o cheame a cincea coastă a trupului. Încă muiarea, cînd are
învățătură, se lumineadză de mente supțire ce are. E ceia ce grăiescu rău de
muieri, aceștea sîntu: Solomon dzise că: "Nu e nice un rău mai de veninul
șarpelui; așijdere easte și mîniia muieriei”. Şi mai bine e să stea înaintea
leilor și înaintea zmeilor, decît unii muieri mînioasă. Şi iară, dentru muiare
veniră păcatele dentîiu și dentr-aceaea toț murim. Dentr-o mie de bărbați, mulți
aflaiu buni. Iară dentr-o mie de muieri nu aflaiu nice una bună. Pîndza face
molii e muiarea face realele. Încă mai bună-i răutatea bărbatului, decît
bunătatea muieriei. De vrea avea muiarea domnie, multu rău vrea fi bărbatului.
Dzise unul înțeleptu că trei lucrure sînt de scot omul den casă: fumul și casa
neacoperită și muiarea ceaea hitleana. Ipocrat dzise: "Una den muieri, ea trecea
cu foc a mînă: Foc ține pre alt foc, și mai ardea muiarea decît focul". Acmu e
derept a tocmi cuvintele aceastea și să gicem că protivita răutăției muierești
fost-au Eva. Şi slobodzirea Evei fu Mariia fata, ce o izbăvi. Şi derept aceaea
cade-se să vadză tot omul și să înțeleagă bine lucrul acesta, ce aduse cuvinte
pentru muieri. Ce eu grăiesc așa, că cine au grăit bine dzis-au pentru ceale
muieri bune, iară ce au grăit rău dzis-au pentru ceale muieri reale. Şi nu putem
acmu pre mărunt să scriem care-s ceale bune și carele-s ceale reale. Că Solomon
avea mînie spr-însele, derept aceaea dzise că: "Nice o muiare nu vădzuiu bună".
Cînd au scris aceastea, în batgiocura lor scrise, de mînie ce avea spre eale
scrise așa. Şi spune în cărțile vechi că Solomon, cînd era la învățătură, el
îndrăgi o muiere ce se închina idolilor. Şi de dragoste ce avea cu nusa făcu-l
de se lepădă de Dumnedzăul lui și se închină idolilor. Şi atîta-l aduse, cumu-l
îmbrăcă și cu haine muierești și-l făcură de torcea ca muierile și-l purta unde
vrea, ca un cocon mic. Derept aceaea dzise de mîniia lui că: "N-am văzut nici o
muiare bună". Încă de pohtele trupului, mai vîrtos se țin muierile decît
bărbații. Căce carele călugăr sau postnic vrea ținea, de vrea vedea frumseți, de
pohta lor, cum văd muierile pururea pre bărbați? Pare-mi-se că nice unul nu se
vrea afla să ție ca eale. Derept aceaea vădz eu că cei ce grăiră rău d-înse
pierdură-ș cuventele. Şi pentru darul liubovului grăiescu că împăratul den Rîm,
Dionisie, vrea să taie capul unii muieri, numele ei o chema Fisoghia. Iară ea
cerșu să-i puie soroc 8 dzile, ca să meargă acasă și să-ș tocmească casa și să-ș
facă carte feciorilor ei. Şi aciiș riga Dionisie dzise să-i dea pas ce cerea, de
va ave om să puie chizeaș: ca de nu va veni ea, să taie capul aceluia în locul
ei. Şi Fisoghia trimise cătră un voinic ce-l chema Amon, ce avea liubov cu nusa.
Şi el vine și o luo în chizănie, ca de nu va veni ea la soroc a opta dzi să-ș
puie capul său în loculu ei. Şi Fisoghia se duse acasă-ș să-ș tocmească
lucrurele ei. Şi i se apropie dzua e toț oamenii rîdea de Amon, căci întră
chezaș. El nimică nu se temea, nice grijiia, atîta avea ei dragoste amîndoi. Şi
cînd se apropie vreamea de soroc, vine și Fisoghia, cum grăise cu împăratul. Şi
atunce împăratul, deca vădzu acel liubov necurmatu ce avea unul cătră alt,
iertă-lă moarte, ca să nu piară liubov de credință ca acela. Băsăul unde easte,
mare răotate liubovului. Şi sînt doao oarecum: una easte cîndu-ți pare rău de
binele altuia. A doua easte cîndu te bucuri de răul altuia, de-i faci lui mai
multă obidă, aceluia ce are pagubă: pizma faci aceaea. Şi poate să se
închipuiască pizmașul cu o pasăre ce se cheamă aelin, ce atîta are băsău, că de
veade că i se îngrașă puii, el i bate cu pliscul în coaste și-i face de
nemoștescu. Senac dzise: "Pizma unde easte, ea scoate binele și face răul; și
răul face bine". Şi păntru zavistiia grăiescu: Cum viermele strică haina omului,
așijdere și băsăul strică trupul omului. Solomon dzise: "Cîndu vedzi că cade
ceva de la soțul tău, nu te bucura de paguba lui, că lui Dumnedzău nu-i place".
Şi va lua paguba de la el și o va da ție. Cine se bucură răului altuia nu
însereadză fără obidă. Nu easte mai mare păcat de pizma; și unde easte ea,
niceodată nu e pace, nice liubov. Păntru pizma se află că era oarecine um
boiarin mare și avea la casa lui doi robi: unul era de mulți mai scumpu pre
lume, iară altul era de mulți mai pizmaș în lume. Şi aduse cel boiarin amîndoi
înaintea lui și grăi lor: "Eu voiu să fac amîndoi să fiți boiari și soți mie,
mai de toți de cîț sîntu în curtea mea, că v-am aflat buni și cu credință mai de
toți robii cîți am”. Şi acmu ceareți ce veți vrea de la mine. Şi cine va ceare
mai întîiu, să dau ceialalt mai mult cu doao părți. Şi nu vru să ceară niceunul
înainte, de băsău, ca să nu ia unul mai mult de alalt cu doao părți. Şi apoi
grăi cel scumpu: "Vădz eu că Scarson (așa-i era numele lui) nu va să ceară
întîiu”. Şi grăi: "Doamne, Scarson nu va să ceară întîiu, de pizmă ce are”. Ce
eu te ceriu să-mi scoți un ochiu și a lui Scarson, amîndoi. Şi aceiși cel
boiarin scoase celuia scumpul un ochiu și lui Scarson amîndoi. Şi Senac dzise:
"Nu faci rău, să n-aibi vrăjmași, că pizma face patime undeș easte". Platon
dzise: "Niciodată nu e pizmașul fără durori, nice scumpul fără frică". Styi
Avgustin dzise: "Pizma nu iubeaște pre nimenea”. Derept aceaea, întru omul ce
lăcuiaște nu easte mai amărît păcat. Omir dzise: "Mai bine să se ferească omul
de zavistiia rudei lui și priiatnicului, decît de vrăjmașul cela răul". Tulie
dzise: "Pizmașul bucurosu e a piarde, numai să facă și altuia pagubă". Dereptu
răul pizmașului scrie în Leage Veache: Pentru căce vădzu Cain toate lucrurele
frăține-său, lui Avel, că le înmulțeaște Dumnădzău și mărg înaintea lui
Dumnedzău, ucise-l; și era ei amîndoi numai frați întîiu născuți pre lume. Şi
acesta fu întîiu sînge vărsat pre pămîntu, de răul zavistiei. Bucuriia unde
easte, un lucru de-al liubovului easte. Şi easte răpaos și veselie sufletului,
ca să se bucure și sufletul întru pohtele ei, cum se cade. Isus dzise: "Viiața
omului easte bucuriia inemiei”. Şi cine se bucură fără măsură de lucru ce nu se
cade, aceaea nu easte bucurie, ce easte păcat. Jalea easte răutatea bucuriei,
cum grăiaște și Macropie, easte în trei lucrure. Întîiu easte cînd jeleaște omul
de vrun lucru mai multu decît se cade. Şi aceasta e curată jale. A doua easte că
omul cela înțeleptul neceodată nu stă fără lucru. Şi iarăș, dereptu jalea
grăiesc: Cîndu se prestăvi Alexandru, puseră-l boiarii lui într-o raclă de
argintu poleită. Și cîndu-l duseră să-l îngroape, mulți filosofi mergea
dup-însul și așa începură a-l plînge. Iulica dzise: "Acesta e cela ce împărăția
răsărita și apusul!” Şi acmu în raclă cu patru picioare stă. Barbarig dzise:
"Alexandru sta și nimenea nu-i cutedza să-i grăiască”. Iară acmu-l ținu în patru
picioare. Delfin dzise: "Cine vedea pre Alexandru frică prinde de el”. Şi acmu
cine-l veade nimică nu se teame de el. Altim dzise "Alexandru împărăți lume
toată și tot narodul”. Şi acmu merge dendărăptul tutora. Persam dzise: "Nu era
nice un lucru pre lume să stea înaintea lui Alexandru și să nu biruiască el”. Şi
el nu putu să stea înaintea morției. Ardig dzise: "O, putearnice mai de toți
oamenii, cum cădzuș așa". Drosian dzise: "O, moarte amărîtă, o, moarte cu
durori, o, moarte fără milă, o, moarte mînioasă, cum avuș atîta îndrăznire și
biruiși pre cela ce nu-l putea toată lume birui!” Venic dzise: "O, întunecatei
de minte, o, giudecatei năpăstuitoare, o, a bună rudă pierdzătoare, o,
frumuseațeei gonitoare, o, bucuriei jeluitoare, o, îndrăznireei fugătoare, ce va
face lume de acmu înainte, deca muri Alexandru, marele împărat!” Şi noi, cum lu
vrem uita și să nu-l plîngem! Şi aciiș începură toț a plînge și a se văieta. Şi
făcură mai multă jale, cum n-au fostu niceodată pre lume. Pacele easte, cumu
grăiaște styi Parnadon, bunătatea menteei, plecată înțelepciună inemiei, răpaus
sufletului, soție omului sufletească. Şi poate să se închipuiască pacea unii
gadine ce se chiamă castor, ce gonescu vînătorii păntru coaiele lui, ce sînt de
vracevanie. Şi deca veade că nu poate fugi, elu le rumpe cu dinții, de le
leapădă, să le afle vînătorii; iară pre el să-l lase în pace, să nu-l gonească.
Isaia dzise: "Omul făcător rău niceodată nu-ș aduce aminte să aibă pace".
Barbarig dzise: "Pacele sînt mai desupra de toată bogățiia și mai bine de toată
bună-ruda lumiei aceștiia". Styi Isidor dzise: "Cine nu e întru pace, nebună
viață petreace". Platon dzise: "Aibi liubov cu bucuria, și cu răul aibi vrajbă”.
Iulica dzise: "Cîndu doi vrăjmași sînt deprotivă și au puteare amîndoi, atunce e
bine să aibă între ei pace și bucurie". Că de vor vrea să biruiască unul pre
alalt, mai multu tocmeală nu vor avea. Aristotel dzise: "Cine cunoaște pacea,
niceodată nu-și aduce amente de vrajbă". Păntru pacili grăiesc în scriptura
Rimului că era un om oarecare, de-l chema Polit și avea vrajbă cu alt om, ce-l
chema Listighia, om mare și rău. Şi acela ucisease pre tatăl lui Polit și-ș
fesease netocmeală și vrajbă. Şi era vina lui Listighie ca să se teamă el de
Ipolit. Şi într-o noapte se sculă Ipolit, se duse la cetatea vrăjmașului său și
strigă la poartă și dzise: "Deșchideți-mi, că eu sînt, Ipolit". Iară păzitorii
și portarii se mirară și curseră de spuseră domnu-său. Şi Listighia deca audzi
că easte Ipolit singur și fără arme, și dzise să-i deșchidză să între el. Deca
întră, alergă la vrăjmașul lui și dzise: "O, fratele mieu cela bunul, eu te
ceriu să mă ierți de ce țe-am greșit, că eu te iert de ce mi-ai făcut, că mai
bunu-m ești tu decît cela ce ai ucis". Şi aciiș Listighie-ș puse un curmu în
grumadzi și cădzu la picioarele lui Ipolit și plînse cu amar. Şi făcură dragoste
mare amîndoi și fură frați iubiți cum nu se afla alții pre lume ca ei. Mîniia,
grăiaște Aristotel, easte rău inimiei, sufletului. Şi scoate sîngele omului de
la inimă, și de mînia sîngele omului se turbură și se întoarce inema întru rău.
Şi de aceasta reale, den mănie și den nebunie și den răutate, multe rele se fac
pre lume. Şi den mînie se face pizma și n-are tocmeale niceodată nice cu un om,
ce cu toț se ceartă. Şi easte mare păcat liubovului. Şi poate să închipuim
mîniia ursului, ce-i e foarte dragă miiarea. Şi-l mănîncă albinele la nas și la
ochi, iară el lasă miiarea, ce se mînie pre albini, să le mănînce. Iară eale se
strîng și mai multe de-l mănîncă. Şi lasă unele, se duce altele; și atîta se
mînie, că de-ară putea n-ară lăsa niceuna vie, ce nu poate de rău și de mînie ce
are. Grăiaște că omul cela nebunul curundu-și arătă mîniia: așijdere și
înțeleptul o ascunde. Iarăș: "Grea easte sarea și năsipul, ce mai asupră de
toate easte grea mîniia omului neînțeleptu". Isus Sirah dzise: "Pizma și mîniia
împuțineadză viiața și dzilele omului și cugetele îmbătrînescu omul fără vreame.
Şi mîniosul easte ca focul. Casiodor dzise: "Mînie easte mumă tuturor realelor”.
Şi ce dai și ce iai de la omul mînios nu are mulțemită, nice cinste. Pedie
dzise: "Mîniosul ochi n-are". Senac dzise: "Mîniosul pururea e rău". Redie
dzise: "Cîtu e omul mare, atîta e să se păzească de mînie”. Prisiam dzise: "Mult
războiu veri face pînă veri opri mîniia unui vrăjmaș mînios". Faraon dzise:
"Omul mînios pururea creade să facă lucru ce nu e putearnic". Socrat dzise:
"Dereptatea veade pre mîniosul, iară mîniosul nu veade pre dereptatea”. Caton
dzise: "Mîniia drăcuiaște sufletul și nu cunoaște adevărul”. Şi nu te mîniia
niceodată fără vină. La Otecinic grăiaște: "Cine le dobîndeaște în mîniia,
dobîndu e de dracul". Vidie dzise: "Mîniia easte pierdzăciunea tuturor
bunătăților". Ermie dzise: "Toată mîniia nebunului easte întru cuvente, și
înțeleptului, în fapte". Senac dzise: "Cine-și strînge limba lui den mînie și-ș
pune frîu limbei și sufletulu-ș curățează și-i iertat de Dumnedzău". Încă:
"Mîniia întru oamenii ceia înțelepții curînd moare, iară întru nebuni niceodată
nu se curmă". Styi Iacov dzise: "Să fie omul curund audzitor și apestit grăitor
și zăbăvit la mînie". Că mîniia nu răpaosă giudecata lui Dumnedzău. Socrat
dzise: "Nu lăsa să te biruiască mîniia, ce fă să-ți vie smerenie". Styi Grigorie
dzise: "Trei tocmeale sînt de omul mînios: răspunsu dulce și tăcearea și să ieș
denainte-i; și veri face mult bine întru mîniia și în zaviste". Încă: "Vrăjmașul
tău cela de demult, nu-l creade niceodată”. Să se-ară el pleca tu nu te slobodz,
căce el va să-ți facă ce el n-au putut mainte. Şi ceare pururea vreamea să bea
și să se sature de sîngele tău. Naros dzise: "Nice o avuție nu poate ținea
înaintea zavistiei". Tulie dzise că: "Răul de la rău se ia, ca fierulu, ce nu se
lucie cu alt, ce iară cu alt fieru". Păntru răul mîniei scrie în Carte Veche că
David îndrăgi pre Virsaveia, muiarea Uriei. Şi dzăcu cu dinsa și o îngrecă. Şi
aciiși trimise împăratul la bărbatul ei, că era cu oștile la războiu, să vie
acasă, ca să dzacă cu muiarea lui, păntru fecior ce va naște să se cheamă al
lui. Şi el, deca înțelease așa cum au făcut muiarea lui, nu se mai apropie
d-însa. Şi deca vădzu împăratul așa, mînie-se spr-insul păntru ea și scrise
aciiș carte pînă la mai marele lui oștariu. Şi scrise așa: "In ceas ce ver vedea
cartea mea, să faci războiu mare la cetate”. Şi puni pre Uriia în partea ceaea
ce sînt vrăjmașii noștri, unde e moarte mai multă, ca să moară el. Şi așa fu
într-acel ceas. Şi muri Uriia de mîniia lui David împărat. Mila easte, cum
grăiaște și styi Avgustin, să dai săracului, ca să afli milă sufletului tău.
Mila easte să ierți pre cela ce greșaște. Şi de vedzi un om greșindu, tu-l
învață și mîngîie obiditul și roagă Dumnădzău păntr-însul. Vidie dzise că: "Omul
de n-ară fi greșit, milă nu ară avea". Şi poate să se închipuiască mila păntru
cîntătoriul sălbatec. Că deca veade părinții lui că îmbătrînescu și-ș pierdu
lumina ochilor și nu potu să zboare, iară ei lă fac cuibu și-i hrănescu ei
acolo. Şi lă scot peanele și lă scot ochii și șed acolo de hrănesc în cuibu, și
răpaosă pînă le cresc arepi noao și lă dăruiaște Dumnedzău și vedeare ochilor,
păntru mila ce fac puii lor. Platon dzise: "Nu e nice un dar frumos și bun, ca
mila, să hrănești flămîndzii și să slujești bolnavilor și să adăpi secetoșii și
să priimești striinii și să îmbraci golii și să scumperi robii și să îngropi
morții". Loghin dzise: "Cine are milă cătră alții, alții vor milui pr-însul".
Alexandru dzise: "Oamenii de doao lucrure cresc: să-și gătească priiatnici și să
facă miloste". Solomon dzise: "Cine va da săracului să nu se căiască”. Şi cine-ș
va rîde de sărac, și elu-l va aduce vreamea într-acea sărăcie. Iarăș: "Cine-ș
închide ochii de cătră săraci, el încă va striga cu glasul mare, și nice alalții
pre el nu-l vor audzi". Casiodor dzise: "Nu fii scumpu cu mila, ca să o afli
întru sufletul tău". Onghiovenal dzise: "Nu fii scumpu, ce fii milostiv, că
milostea easte mare bunătate". Hristos dzise: "Iertaț și vă se va ierta voao".
Vidie dzisă: "De se-ară pedepsi omul pururea cînd greșaște, puțini oameni ară fi
în lume". Păntru milostea spune în scripturile Rimului, că aduseră înaintea lui
Alexandru Împărat un fur și-l întrbă pre el: "Că ce mergi de furi?" Si furul
răspunse: "Căci mă duc singur, păntru aceaea mă cheamă fur”. Iară tu, căce mergi
cu soție și cu oameni mulți, păntru aceaea te cheamă împărat. E de-ai fi și tu
singur ca mine, și tine te-ară chema fur. Căce eu fur și fug, tu mă gonești; și
eu ce prad, tu-m iai. Încă mene m-au făcut sărăciia de-s fur; iară tu ești
prădătoriu, ce e mai multu rău sufletului tău. Iară de-aș fi eu ca tine, mai bun
ași fi de tine. Şi aceastea audzi Alexandru, cum grăi furul și se întoarse spre
milă, vădzu că acela nu era fur, numai de sărăcie și de obidă măsărătăției ce
avea, iertă-l de moarte și-l puse voievod. Şi prespe puțină vreamea fu mai mare
de toți voievodzii lui Alexandru. Nemilostea easte multă răutate nemilosteniei.
Şi easte în cinci lucrure. Întîiu, easte cîndu nu-i pare omului rău cînd are
altul pagubă. A doao, easte cînd amărăște săracul deca mesereaște. A treia,
easte cînd nu ierți neșcui, ce țe-au greșit. A patra, easte cînd pedepsești omul
ce țe-au greșit mai mult decîtu-i e greșala. A cincea, easte vătămarea
sufletului, cînd greșești omului de voie, fără vină. Şi poate să se închipuiască
nemila cu o gadină ce se cheamă vasilisca, ce acea gadină omoreaște omul numai
să-i caute cu ochii, și n-are niceodată milă. Că de nu va afla om să venineadză,
numai cu suflarea lui el usucă toată iarbă și toț copacii și toată frundză:
atîta easte de veninată. Isus Sirah dzise păntru nemila: "Nu fii ca leul, ce
n-are niceodată milă, nice spre gadină ce sînt suptu el". Ermie zise: "Nu da
inima rea amărîtului, să nu cadză întru mai multă boală". Casiodor dzise: "Mai
sus de nemila pre lume nu e mai mare păcat, cînd caută oarecine să se
îmbogățească cu ale altuia munci și sudori". Eftiniia easte să nu fie omul
scump, ce să fie evtin, cum grăiaște Aristotel: să dea cu măsură la oamini ce va
ști că sînt credincioși și tribuitori. Că cine dă oamenilor ce nu-s buni și
credincioși și nu-ț trebuiesc de vrun lucru, aceaea easte perită, ca și leapedzi
apă în mare. Şi cine dă mai mult decît îi easte putearea, curund îș va piarde
evtinia și va cădea în sărăcie de multă evtiniia ce au avut. Ce și scrie mainte
capetele de răul scumpeatei: Derept să nu cheltuiască întru vrun locu, fără chip
și fără de ispravă. Că cine-ș leapădă chelciugul în deșert cheamă-l acela nebun
veselitor. Ce iarăș mai multu e păcat de scumpeate, decît de multă bucurie. Cum
spune și Frat Tomas, în trei chipure: Întîiu easte păcat de multă evtiniia, ca
să dai și să nu dai cu scumpeate. A doua easte că omul foarte evtin curund îș
piarde veseliia, mai decît scumpul scumpeatea. Şi de multă evtiniia, omul curund
cade în sărăciia. Cum și Aristotel dzise: "Cine-ș cheltuiaște avuțiia mai
desupra de măsură, curund cade în sărăcie". Cum grăiaște Iov: "Jale la inimă și
rușine în obraz", și alte multe. Şi poate să se închipuiască darul evtiniii
vîlturului, că easte evtin mai de toate alalte păsări și niceodată nu rămîne
fără vînat; și ce prinde, pururea are obiceiul și lasă jumătate; și merticul ce
lasă eale mănîncă și alalte păsări ce îmblă după el. Eale nu pot vîna: ce lă dă
acest mertic, că easte foarte evtin. Solomon dzise: "Cînd faci bine, vedzi cui
le faci și unde faci binele, să aibi multă mulțemită". Şi iară: "Cînd va fi mila
ta în sînul săracului, și el va ruga Dumnedzău păntru tine și te va izbăvi de
tot răul". Şi iarăș: "Cum apa stinge focul, așijdere și milostea stinge
păcatele". Şi iarăș "Cheltuiaște argintul tău păntru priiatnicul tău cîndu-i
nevoie, și nu-l ascunde". Alexandru dzise: "Dă altuia, ca să dea alții ție".
Vidie dzise: "De veri să dai, stăjit dă". Franzet dzise: "Cheltuiaște întru
eftiniia cînd ți-e cu tribuință și cu toată inima, nu dănafară de inemă". Isus
Sirah dzise: "Un lucru ce veri să dăruiești, să fie cu bucurie obrazului tău și
cu cuvînt dulce că mai bunu e cuvîntul, cela bunul, decît mare dar". Tulie
dzise: "Nu e nice un lucru cinstit pre lume ca bucuriia și ca darul ce dăruiaște
pre om". Şi iarăș: "Nice un lucru nu e scumpu în lume ca omulu cela drăgălașul".
Şi iarăș: "Cel lucru ce dai cade-se să știi cumu lu dai, că darul grăiaște în
ascuns". Socrat dzise: "Cine nu lucreadză priiatnicului lui cîndu i se poate,
uita-se-va d-însul cîndu-i va fi nevoie". Styi Petru dzise: "Mai bine să dea,
decît să ia". Hristos dzise: "Darea curățeadză sufletul și iartă păcatele".
Senac dzise: "Cînd tu veri să dai, caută întîiu întru sufletul tău patru
lucruri". Întîiu, să știi cui dai, și atunce dă cu obraz curat și cu bucurie și
cu cuvinte dulci. Că mulți greșesc de sărăcie și hulesc: "O, moarte, de ești
dulce measerului!"Caton dzise: "Iubeaște alalți și fii priiatnic bun și scumpu,
ca să nu vie paguba la tine”. Şi avuție ce ai dă cu măsură, căce cînd foarte
cheltuiaște, curîndu se împuțineadză. Şi iarăș dzise: "Cînd e sărăciia cu
bucurie, pohtit lucru oarecum easte în lume și bun”. Mulți priiatnici la veselie
se află, iară la nevoie afli-te însuț. Şi se cade priiatnicului tău să te
cunoască la nevoie. Iară întru bucurie mulți priiatnici afla-veri. Isus Sirah
dzise: "Ado-ți amente de sărăcie în vreamea cînd ești eftin și rămășițele-ț lasă
să-ți fie în vreamea de sărăcie”. Că vreamea se schimbă de demîneața pînă sara.
Platon dzise: "Rău lucru easte sărăciia, e de face rău, easte-i și mai rău".
Solomon dzise: "Frații săracului nu iubesc pre frate-său și priiatnicii lui fug
de la el". Şi iară: "Săracul, cînd nu-l cunosc, batu-l toț oamenii și, să
grăiaște, nu-l ascultă nimenea”. Şi să-i sîntu cuvintele înțeleapte, toț
oamenii-ș bat gioc d-însul. Solomon dzise: "De doao lucrure te rog, Doamne: Nu-m
dă sărăcie, nice bogăție, numai viiața mea să aibu ce-mi tribuiaște". Iară dzise
Solomon că: "De va grăi un boiarin cuvîntul, toț oamenii-l ascultă; să i-ară fi
și cuvîntul nebun, ei-l fac mîndru. Şi, de-ș rîde cineva d-însul, toți-l înjură.
Şi iarăși dzise: "Bogățiia ce se strînge de pripă, de pripă se împuțineadză,
iară ceaea ce se adună cîte puțin, den puțin se face mult". Varos dzise:
"Boiarinul nu adună avuțiia lui fără muncă, nice o poate ținea fără frică".
Chelsie dzise: "Cînd are corabie vreamea bună, atunce are și frică de pacoste”.
Așijdere și omul, cînd îmbogățeaște, atunce să aibă frică mai multă. Şi iară:
"Nu ocări săracul, nice laudă pre bogatul, că anul se întoarce ca roata și
săracul îmbogățeaște și bogatul mesereaște". Păntru evteniia scrie că un sărac
cerșu lu Alexandru un aspru păntru numele lui Dumnedzău. Elu-i dărui o cetate.
Şi grăi săracul lui Alexandru: "Nu mi se cuvine mie dar mare ca acesta". Şi
Alexandru răspunse: "Nu caut eu ce ți se cuvine ție să iai, ce caut eu ce mi se
cuvine mie să dau". Scumpeatea easte răutatea evtiniei, cum grăiaște și Tulie,
cînd are omul scumpeate foarte, să adune dereapte și nederepte, și ține ce i se
cade să dea, de nu dă ce-i e folos. Mai multu e scumpu cela ce ține ce i se cade
lui să dea. Styi Grigorie dzise: "Toate lucrurile de pre lume au și început și
sfîrșit, iară scumpeatea sfîrșenie n-are". Şi poate să se închipuiască
scumpeatea cu o gadină ce se cheamă sobol, ce lăcuiaște și trăiaște cu pămîntul.
Şi de scumpă ce easte, pururea e flămîndă și nu va se mănînce, căce i se teamă
să nu să sfîrșască pămîntul. Dereptu aceaea easte tot nemoaște, păntru scumpă ce
easte. Grăia cartea că nu easte în lume mai mare păcat de scumpeatea. Încă
grăiaște că toate se trecu pre lume, iară scumpeatea pururea se noiaște și
lucreadză. Styi Pavel dzise: "Scumpeatea easte rădăcină tuturor realelor".
Solomon dzise: "Cine îmblă după scumpeate, pururea-ș turbură casa lui". Iarăș
dzise: "Scumpul niceodată nu se împle de bani”. Şi cine-i iubeaște foarte nu va
ave hasnă de ei. Şi iarăș dzise: "Scumpul nu se va îmbogăți niceodată". Pitagor
dzise: "Cum easte povara asinului altuia dobîndă, așa și scumpului bogățiia
mearge în mîinile altuia și elu e cu paguba". Senac dzise: "Florinții se cad să
lă fie omul stăpîn decît să fie banii stăpîni omului". Şi iarăș: "Cum boala urmă
bolnavul și-l pune în pat, așișdere și scumpeatea urmază scumpulu și-l pune la
sărăcie". Şi iarăș dzise: "Doi oamnei sîntu ce niceodată nu văd bine pînă mor:
nebunul și scumpul". Şi iarăș: "Mai bine easte să cinstești omul fără de bani
decît bani fără omu". Persam dzise: "Năsipul, cîtu se mută și se calcă, atîta se
îndeasă și se învîrtoșază”. Așijdere și scumpul, cîtu are mai mult, atăta se
întăreaște în scumpete. Casiodor dzise: "Ca bureatele, cum nu va să lasă apă
pînă nu-l strîngi cu mîna, așijdere și scumpul, pînă nu-i iai cu sila".
Chipriian dzise: "Scumpului e frică se arunce sămînța în pămîntu derept să o
mulțească de doo ori, decît să dea milostenie oamenilor". Venalie dzise: "Nu
sîntu banii a scumpului, ce e scumpul al banilor". Derept scumpeate adevereaște
styi Chipriian și lă dzice închinători de idoli, ceia ce se închină argintului
și aurului. Așa și scumpului: se închină banilor, și veade că nu pot să-l scoață
den moarte. Păntru scumpeatea scrie și spune că era un om oarecine, ce-l chema
Gherminon. Şi întru toată viața lui nu făcu nice un bine pre lume, numai ce se
nevoiia să strîngă bani și nu mai putea să se sature. Şi era mai scumpu de toți
oamenii în lume. Şi avea avuția multă foarte. Şi cîndu-i vine moarte, chemă trei
feciori ai lui și grăi lor: "Rogu-vă, feții miei, să cheltuiți slobozi cum se
cade avuție ce v-am adunat”. Că eu de vrea fi iubit să cheltuiescu, nu mă vrea
munci acmu la moartea mea, și vrea avea cinste de cătră oameni. Iară eu pururea
mă nevoiiam să strîngu, și de avuție și de scumpeate nu putuiu fugi, cum nu poci
acmu fugi de moarte. Şi aflaiu scumpeatea: și e mai mare de toate păcatele pre
lume. Şi Dumnedzău trimise minune la moarte lui și se află sîngerată inema lui,
într-o raclă plină de bani, unde era lui avuțiia. Pedepsiia easte, cum spun
înțelepții, bunătate liubovului. Şi sînt toate faptele lumiei socotite. Iară
cela ce nu e socotit și nu e pedepsit, easte afară de bunătatea liubovului și-l
jăleaște pre acela și darul de liubov. Solomon dzise: "Nebunia easte legată de
inima coconilor, iară nerușinarea mai rea e de nebuniia”. Şi omul, de-l veri
bate cu curea, nu moare, ce se pedepseaște. Şi poate să se închipuiască pedepsia
lupui, căce de se duce să fure și-i face sunet un picior, el lu bate și-l mușcă,
de le pedepseaște, ca să nu facă într-altă cale sunet. Solomon dzise: "Cine
pedepseaște pre altul mult bine-i face". Senac dzise: "Omul cela înțeleptul se
pedepseaște de răul altuia". Şi iarăș: "De iubești pre priiatnicul tău,
pedepseaște-l în taină". Digheon dzise: "Cine va să aibă liubov cu priiatnicul
lui să-l învețe în taină, căce învățătura den ascunsu easte dulce și aduce
liubov. Iară ea de fățișă iscodeaște vrajbă". Caton dzise: "De pedepseaști
cineva și nu-ț va învățătura ta, de ți-e priiatnic, nu-l lăsa, ce pururea-l
pedepseaște". Platon dzise: "Caută, nu pedepsi soțu-tău înaintea altora, nice
cîndu e mînios". Derept pedepsia scrie în Carte Veche că era oarecine un părat
pre nume Faraon, ce-i grăi lui Moisi de multe ori să lase nărodul lui Dumnedzău,
și nu vru. Şi strînse inima și nu-i lăsă. Şi Dumnădzău vru să-l pedepsească, ca
să se întoarcă cătr-însul. Trimise vătămături la el. Şi întîiu fu rană, că făcu
Dumnădzău apele sînge. A doua, fu broatăci mulți pre pămîntu. A treia, fu muște
multe de toate neamurele. A patra, fu țînțarii, că acoperiră tot pămîntul. A
cincea, fu grindenea și strică toate pomeatele. A șasea, fu moarte în toate
dobitoacele cari era întîiu născute. A șaptea, fu întunearec pipăit, că nu vedea
unul pre alalt. A opta, era lăcustele și mîncară tot rodulu pămîntului. A noua,
era moartea, ce muriră toți feciorii Eghipetului ce era născuț întîiu. Şi nu se
pedepsi de aceastea de toate. Şi Dumnădzău trimise lui și-l junghe pre el cu
rană nevindecată. Şi de aceasta muri și el și oamenii. Şi acesta era marele
Faraon înde-n Eghipet, ce munciia pre nărodul lu Dumnădzău. Răsfățari easte
răutatea pedepsiei, cum grăiaște și Andronic: "Sînt cuvinte dulci și dau unii
darure mari și iau omul cu bine, pînă-l scoate de-ș piarde sufletul lui derep
binele lui". Şi au unii obiceai, cu cuvinte dulci ca să facă ce lă place lor,
iarăș derep binele lor. Şi aceasta nu se cheamă răutate, ce easte dar placerei,
ce place omului. Şi poate să se închipuiască răsfățatul spre sirena, ce easte o
gadină mare. Şi den mijloc în sus seamănă a fată, e den mijloc în gios seamănă a
pește și are doao coade rădicate în sus. Şi pururea stă în loc rău, unde se fac
valure pre mare. Şi atîta cîntă bine și dulce, pînă face oamenii den corabie de
durmitează de dulceața ei. Ce deca veade c-au adormit, ea lă face mare pacoste
și pătimescu acolo în mare. Tulie dzise: "Dedesuptul miereei dulce, se lipeaște
amar venin". Şi iarăș: "Suptu cuvintele bune, se lipesc reale fapte". Senac
dzise: "Toată răsfățătura ține venin". Verghilie dzise: "Mai bine să îmbli cu
vrăjmașul tău, decît cu cela ce te laudă în față cu cuvinte dulce". Senac dzise:
"Mai multu să te temi cîndu te laudă, decît cîndu ți se laudă cu frică". Caton
dzise: "Cîndu te laudă omul, atunce ți se cade să nu-l iai aminte și să nu-i
credzi de alte". Şi iarăș dzise: "Omul cela hitleanul răsvață priiatnicul lui și
nu-l trage spre cale bună". Platon dzise: "Nu lua credința omului ce-ț
mulțemeaște de ce nu e, că acela te va dăfăima după tine”. Şi cine te măngînie
cu limba, cu coada împunge. Varos dzise: "Albina ține în gură miiare și în
coadă, acul cu venin". Derept lauda grăiaște la Esop că era un corbu, de ținea
un codru de caș în gură. Şi văzu vulpea pre corbu cu cașul în piscu și se duse
supt copaci, unde era corbul și prinse a-l lăuda laude mari. Şi după alalte
multe începu de-i dzise așa: "Dragu mi-e și-mi place cîntecul tău, cum nu mă
poci sătura de frumseațe-ți, așijdere și de glasu-ți: cum ți-e trupul, așa ți-e
și glasul”. E deca auzi corbul atîta laude, începu blăstămatul să cînte cîntecul
lui, știți cumu e, easte "Crraa", și-i căzu bucata de caș den gură. E vulpea-i
grăi: "Fii tu cu frumsețea-ț, eu voiu fi cu cașul". Şi se duse ticălos, înșelat.
Prevedearea easte cînd va omul să facă vrun lucru și va întîiu să prevază cum i
va fi lucrul pînă apoi, și de va să grăiască, să vază unde-i razimă cuvîntul și
de bine e, au de rău e: și atunce să înceapă să facă și să grăiască. Cum și
Tulie dzise, că sînt trei lucrure: Întîiu, easte să ție omul minte. A doua,
easte minte omului, cum să aleagă lucrurele ce va să facă: ce faci să fie de
bine și binele să aleagă den rău. Şi a treia, easte prevedearea, ca să cunoști
de-ntîiu lucru ce veri să faci. Aceaste trei darure vin într-alte doao: svatul
și nevoința. Aristotel dzise: "Poate să se închipuiască darul prevedearei
furniciei, ce easte lucrător stăjit vara, ca să afle să gătească cu ce trăiaște
iarna”. Şi ține mente cea iarnă ce-au trecut, dereptu aceaea adună vara, ca să
fie la iarna ce va veni. Că vara află de ce trebuiaște și-i preveade, de
cunoaște vreamea ce va veni. Şi sparge în mijloc de pămîntu și-ș face răpaos, ca
să nu lă strice cea vreamea cu nevoia ce vine. Derept aceaea, în bun locu-ș pun
lăcuita, ca să nu le ajungă ploaia. Şi așa fac, căce au dar de prevăd și cunoscu
vreamea înainte. Solomon dzise: "Mai bună e învățătura, decît avuția lumiei
toată". Isus Sirah dzise: "Vinul și pîinea veseleaște inema omului”. Iară darul
lu Dumnădzău easte învățătura omului. Şi iarăș: "Robul înțeleptu cu credință
lucrează domnu-său". Şi iarăș: "Întru tinereațele tale învață meșterșug, că-ț va
trebui la bătrîneațe". Şi iarăș: "Toată învățătura vine de la Dumnădzău". David
dzise: "Începutul mîndriei, frica lu Dumnădzău". Senac dzise: "Eu s-aș fi cu um
picior în groapă, iară-mi tribuiaște învățătură". Arsie dzise: "Şi lumea aceasta
și alaltă piarde cine nu știe învățătură”. Iară cine easte înțeleptu, el
înțeleage și nu poate să piiardză, nice sărăceaște. Senac dzise: "Învățătura
doarme la inemă, e nu întru cărți zace". Aristotel dzise: "Înțeleage de poartă
omul cela mîndrulu armele dereptu toată protivitura". Şi nebunu e omul cela ce
gice că narocul dă omului veri bine, veri rău: ce minte lui i dă. Alexandru
dzise: "Noaptea se-au făcut ca să socotească omul ce va face prespre dzi".
Aristotel dzise: "Lucrurele ce-u petrecut dau minte omului". Ce mai bine e
întîiu să-ți fie ca rușine, decît apoi să te căiești. Solomon dzise: "De toate
lucrurele te svătuiaște și apoi nu te căi". Încă: "Sînt trei lucrure protivnice
svatului: nevoința și mîniia și scumpeate". Şi iarăș: "Svatul de pripă apoi are
căință". Încă: "Easte zăbava grea, iară face omul înțelept". Sedechia dzise:
"Cînd veri să te svătuiești, caută cui-ț veri da svatul, ca să ție mai bine de
tine și să-ț ascunză taina și să-ț întărească svatul". Alexandru dzise: "Toate
lucrurele se întăresc den svat". Şi iarăș: "Întru lucrure svătuite se cade să
aibă omul frică; și în svat, să se zăbăvească, să nu se pripească". Teopract
dzise: "Nece un lucru nu poate ținea înaintea stăjitului". Sostis dzise: "Şi apa
ce cură încă are venin". Derept darul prevederei, cum am dzis, cine va să-ș
aducă aminte de cealea de apoi: În țara Rimui încălecă împăratul odată și se
duse la vînat și trecînd el prentru o pădure, află un filosof; și învăța el. Şi
strigă împăratul, și el nu răspunse. Şi împăratul, deca vădzu așa, el mearse la
el și întrebă de cel lucru ce face. Şi aciiș grăi filosoful: "Eu învățu
învățătură". Şi împăratul grăi: "Învață și pre mine ceva". Şi filosoful luo
condeiu și scrise așa: "Ce-ți vine să faci, păzeaște-te, și-ț adu aminte ceaea
de apoi, ce ți se va veni". Şi împăratul luo hîrtiia aceaea și se întoarse la
Rim. Şi dzise de se lipi hîrtiia aceaea desupra porției casei împărătești. Şi
stătu acolo neșchită vreamea. E unii dentru boiari ai cetăției făcură svat să
taie pre împăratul și făgăduiră unii barbiru alu împăratului mulți florinți ca
să taie capul împăratului cîndu-l va rade. Şi-i făgăduiră să-l scoață și den
moarte. Şi într-o zi merse barbirul ca să rază pre împăratul. Şi mergînd el,
văzu cartea aceaea lipită desupra ușiei, unde scriia: "Ce veri să faci, adu-ți
aminte aceaea de apoi ce-ț va veni". Şi aciiș barbirul de tot se întunecă și
socoti că împăratul știe ce vor ei să facă. Şi derept aceaea o au pus cartea
desupra ușiei, că știe ce vor împăratului să facă boiarii. Şi atunceș mearse la
împăratul și cerșu iertăciune de cătr-însul, și-i spuse de toate. Şi împăratul
nu știia nemică de aceastea și se miră. Şi trimise de aduseră pre boiarii aceia
ce-au fost la svatul morției lui și dzise de lă tăiară capetele. Şi iertă
moartea barbirului. Şi atunce tremise păntru filosoful cela ce-i dedease cartea
aceaea. Şi nu-l lăsă să se mai ducă de lângă elu și-i făcu cinste mare. Nebuniia
ce easte, cum spune Platon: Easte în multe chipure nebuniia. Şi easte nebuniia
de o are omul pururi și easte nebuniia de prinde omul la luni nooa. Şi această
neburniia a lunii easte ca și nebuniia ce e de fire. Şi easte nebuniia ce are
omul minte puțină, ce vine de la inema ceaea reaoa. Şi alta e cumu e celora ce
lă lipseaște minte de tot. Şi easte nebuniia de mearge în multe chipure. Şi
aceasta nebuniia vine în patru lucrure oarecum: Întîiu, easte că nu caută nice
un lucru să socotească cu mintea lui cum va fi: și acea nebunie vine de la
inimă, căce face cumu-i va inima și nu socoteaște cu mintea. A doua, easte cîndu
nu socoteaște omul ceaea de apoi, ce-i va veni. A treia, easte cîndu e omul
pripealnic și face lucrul și nu adastă să socotească cumu-l va face. A patra,
easte cînd nu va să facă bine priiatnicului lui de ce el ceare: și s-ară înceape
să facă bine, el nu săvîrșaște pînă apoi. Şi easte nebuniia de un lucru bună, de
ce înceape și nu sfîrșaște. Şi poate să se închipuiască nebuniia ceaea reaoa
boului sălbatec. Şi are un obiceaiu de nu sufere să vadză roșiu înaintea lui. Şi
cînd vor vînătorii să-l prinză, ei se îmbracă cu haine roșii și mergu acolo unde
easte boul. Şi el, deca-i veade rușindu, aleargă cu mare mînie, să-i ucigă și
să-i calce. Şi de nebuniia lui, nemică nu dobîndeaște. Şi aleargă spre ei și
vînătorul se pune după un copaciu: și boului i pare că va lovi pre om și
loveaște copaciul. Şi atîta loveaște tare, cît nu mai poate să iasă de acolea.
Atunci vin alalți de-l ucig. Solomon dzise: "Nu grăi niceodată cu nebunul, că
nu-i plac lui cuvintele tale; nice grăi tu de ce plac lui". Încă: "Cine grăiaște
cu nebunul mai bine să doarmă". Şi iarăș: "Nebunul cînd îmblă pre cale, cîți
oameni veade, toți i pere că-s nebuni ca el". Şi iarăș: "Nebunul, în rîsuri sare
glasul lui, și înțeleptul rîde cu smerenii". Iarăș: "Mai bine e să te întimpini
cu leulu și cu ursul cînd lă ia cineva puii, decît cu un nebun mînios". Păntru
nebuniia scrie în scriptura Rimului că încălecă odată Aristotel cu Alexandru
Împărat la Machedoniia. Şi voinicii ce mergea înainte pedestri goniia nărodul,
să facă cale împăratului. Iară un nebun ședea desupra unii pietri în drum și nu
vrea să se abată den cale. Şi mearse un rob al împăratului să-l împingă, să cază
de spre piatră, căce cunoscură că e nebun. Şi dzise Aristotel: "Nu pișcareț
piatra, ce să steadesupra pietrei!". Şi nu-i ziseră om aceluia, că era nebun.
Dereptatea easte, cum grăiaște Andronic, că cine va să scrie să împarță și să
curățeaze bine lucrul. Frat Tomas dzise: "Trei lucrure se cad să aibă omul cine
va să facă judecată și dereptate: Întîiu, să aibă puteare. A doua, să știe bine
giudecata. A treia, să judeci pre dereptu, fără fățăriia". Şi poate să se
închipuiască dereptatea împăratului de albini, cum tocmeaște și împarte toate
lucrurele pre derept. Şi unele den albini sînt tocmite să aducă miiare și altele
stau de se ceartă cu altele și se svădesc, că așa lă e firea. Şi tot au vrajbă,
că va una de la alaltă să ia miare. Şi nu iase niceuna den cășuță, numai
înaintea împăratului, și toate i se închină. Şi de lă e împăratul bătrîn foarte
și nu poate zbura cu arepile, eale se adună multe albini și-l țin de nu-l lasă
să cază niceodată. Şi alalte albini au acul în coadă, iară împăratul are
înainte, ca un părat ce easte. Și unii dentr-înșii sînt negri, alții sînt roșii
și sînt mai mari de albinile. Şi iarăș, iubiți dereptatea, ceia ce giudecați
pămîntul! Senac dzise: "Cine nu-ș poate tocmi fămeaia lui, să o ție, rău va
ținea și va tocmi pre alalții”. Tulie dzise: "Dereptatea easte mumă și
împărăteasă tuturora bunătăților și fără de aceaea nice un lucru nu poate fi".
Decreton dzise: "Cinci lucrure sînt ce sparg giudecata: dragostea și rușinea și
darea și obrazul omului și frica". Platon dzise: "Niceodată nu da svat omului ce
pohteaște, că va veni răul spre tine, ce vrea să vie spr-însul”. Aristotel
dzise: "Nu sta în cetate ce sînt domni mulți, nice unde sînt învățători mai
mulți răi decît buni, și mai nebuni decît înțelepți". Ptolemei dzise: "Pre
domnul cela înțeleptul pedepseaște-l cînd tribuiaște, de veri să aibi dar și
cinste d-însul". Iarăș dzise: "Cît domnul iubește pre robul lui, atîta se cade
să-l aibă de frică”. Iară cît va sări înaintea domnu-său, atîta-ș va piiarde
cinstea lui. La Otecinic scrie că era un pustinic oareunde și făcu trudă cătră
Dumnădzău multă vreamea, ca să afle vindecătură de o boală mare ce avea; și nu
se putu vindeca și se plînse cătră Dumnădzău. Şi Dumnădzeu trimise un îngeru în
chip de călugăr și-i dzise lui: "Vino după mine, că Dumnădzău va să-ți arate de
judecate ascunse". Şi mearse cu călugărul la o casă: și era aspri mulți. Iară
îngerul fură asprii și mearse de-i duseră la altă casă; și-i lăsă la ușa unui om
sărac, ce i se necase în mare tot ce avuse el. Şi atunce mearseră la altă casă
și giunghe un cocon mic, ce era în leagăn. Ci deca vădzu așa, vrea să fugă
pustinicul de el: i părea că e dracul. Şi aciiși zise îngerul: "Nu te teame,
eu-ț voiu spune lucru ce-m făcut, deretu căce-m furat banii: Să știi că ai cui
era banii, el vînduse tot ce avuse, de strînsease acei bani, ca să-i dea unui
om, să scumpere sîngele; că ucisease pre tatăl aceluia. Şi de vrea lăsa să fie
așa, mult val vrea fi în orașul acela și se vrea ucide mulți. E derep să otbesc
răul și să se întoarcă acel om, să fie bun, eu am luat banii; că de va vedea că
rămîne sărac, el se va duce la o mănăstire și-ș va mîntui sufletul de păcate. Şi
derep căce-m lăsat banii la ușa celui om, easte așa: Că acel om ce șădea
într-acea casă, el pierduse tot ce avuse, i se necase în mare. El de amar mare
vrea să se ducă să se spîndzure. Derept aceaea, lăsaiu banii acolo, ca să nu-ș
piardză sufletul. Iară de rîndul celui cocon mic easte așa: Că tată-său era
milostiv și făcea multă miloste și bunătăți. E de când au facut acel fecior, el
se-au lăsat de dragostea lu Dumnădzău și au început a iubi argintul și au lăsat
milostea și se-au prinsu de realele lumiei. Derep aceaea am jungheat feciorul
lui ca să se întoarcă, să fie bun, ca și de-ntîiu. Şi derept aceaea, nu mira și
de boală ce ai, că de nu vrea face aceastea, nice tu nu te-ai întoarce spre mila
lu Dumnădzău; că Dumnădzău nu-și trimite îngerul fără vrun lucru. Ce oamenii nu
cunoscu de ce trimite Dumnădzău. Şi cum grăi, îngerul nevăzut fu. Iară
călugărulu deca audzi aceastea, vru să ispitească să vază de va fi adevăr și se
întoarse înderăt și află de toate adevăr. Şi atunce se duse pustinicul la loc
unde era, în pustinie, și se pocăi și mai mult de ce era greșala. Şi se rugă
cătră Dumnădzău, și făcu mai mare trudă și biruială de cum avea ainte.
Nedereptatea easte răutatea darului dereptăției, cum și Macropie grăiaște, cînd
giudeci cineva rău pre nederept. Aceasta easte mai mare nedereptate. Şi easte în
multe chipure nedereptatea. Întîiu, easte cînd junghe om pre alt om păntru puțin
lucru. Şi aceasta se cheamă vărsătură de sînge. A doua, easte cînd faci un lucru
ce nu se cuvine. Şi aceaea easte rușinea. A treia, easte cînd faci unuia silă de
ceva. A patra, easte cînd faci pagubă omului de ceva. A cince, easte cînd i iai
cu de sila omului ceva. Şi aceaea se cheamă silă și pradă. A șasea, easte cînd
iai omului ceva într-ascunsu. Acela e furtușag. Şi poate să se închipuiască
nedereptatea dracului, că el n-are nice o dereptate niceodată. Solomon dzise:
"Nu osîndi pre altul fără vină, ca să nu te osîndești și tu". Încă: "Sînt trei
lucrure ciudate și fără chip în cetățile împăraților; a patra easte ce nu o
poate omu răbda: cînd robul domneaște și nebunul cînd se satură bine și bărbatu
cu muiarea lui lă e scîrbă unul de-alalt, și cînd slujnica stăpîneaște pre
doamnă-sa". Senac dzise: "Patru lucrure sîntu mari păcate ce vor să strige
înaintea lu Dumnădzău: Răul ce faci omului bunu; și curviia ce face bărbat cu
bărbat; și cînd oprești prețul lucrătoriului tău sau robului; și mărturia
strîmbă". Aristotel dzise: "Fereaște-te să nu vărși sîngele omului nevinovat;
căce că omul ucide pre alt: el va striga înaintea lu Dumnădzău și va grăi:
"Doamne, robul tău va să fie închipuit Ţie"". Solomon dzise: "Cine face groapă
să bage altul într-însa, însuș va cădea într-însa". Şi iarăș: "Cine
rostogoleaște pietri întorcu-se spr-însul". Şi iarăș: "Cine va tăia coada
șarpelui, întoarce-se de-l mușcă". Avgustin dzise: "Darul easte dar, cela ce se
dă cu voie”. E cela ce nu e cu voie dar nu se cheamă, numai rușine. Loghin
dzise: "Cine va face bine altuia pre el va afla binele acela, și nu va ști de
unde vine". Pentru nedereptatea spune la Otecinic că dracul pohti odată să se
însoare, ca să facă feate, să le mărite și să tragă pre ginerii-și în muncă. Şi
luo pre nedereptatea muiare și făcu șapte feate. Şi cea dentîiu fu trufiia; și o
mărită după oamenii ceia marii. A doua fu scumpeatea; și o mărită după ceia ce
iubescu argintul și aurul. A treia fu strîmbîtatea; și o deade după țărani. A
patra fu pizma cu băsăul; și o mărită după oamenii ceia cu meșterșugul. A cincea
fu neomenie fără obraz; și o deade cărtularilor. A șasea era măreațele, cine se
ține sus și mîndru; și aceaea o trimise muierilor în lume. A șaptea era mai rea
de toate, ce era curvia; și aceaea nu vru să o mărite, ce o ținu acasă-ș, ca să
fie curvă; și căruia om tribuiaște să meargă la casa lui, să o afle. Dereptatea
easte credința, cum și Terenzie dzise, ca să aibi curată și dăstoinică credință.
Şi poate să se închipuiască prostimea cu dereptatea cocoarălor, ce au un părat
și toți lucreadză lui cu dereptul, fără de nice o înșilăciune. Că noaptea, unde
dormu ei pun pre împăratul în mijloc d-înșii și alalți împregiur. E doi pun
strajă, de păzesc. Şi derep să nu doarmă, stau numai într-un picioru. Şi în cela
picior ține o piatră; de va dormita, să cază piatra, să facă sunet, să auză și
alalți. Şi aceasta easte de multă dereptate ce au cătră împăratul și cătră
alalte soții. Sedechia dzise: "Cine-ș piarde credința mai mult n-are ce piarde".
Şi Solomon dzise: "Mulți oameni sînt blîndzi, ce puțini sînt credincioși".
Socrat dzise: "Fii credincios cătră cela ce te creade și fii vîrtos întru
liubov, ca să vez bine d-însul". Venalie dzise: "Derep rîndurele lumiei
aceștiia, unii le laudă, alții le blastemă: numai adevărul și credința, ce le
slăvește toată lumea". Păntru dereptate spune în cărțile Rimului că era prinsu
împăratul Rimului, Marco de Cartagheni, că avea vrajbă Rimul cu Cartaghenul. Şi
trimiseră pre împăratul Marco la Rim în loc de sol, ca se schimbe oamenii cîț
era prinși în Rim den Cartaghen, cu ceia ce era la Cartaghen den Rim. Şi deca
mearse împăratul, făcură svat în polatele Rimului. Şi se sculă însuși împăratul
Marco ce era prinsu în Cartaghen și dzise: "Eu vă svătuiescu se nu faceți
schimbu, căce rimleanii ce sînt în Cartaghen prinși, toț sînt bătrîni și oameni
neputearnici. Iară cîț sînt de la Cartaghen cicea prinși, toț sînt boiari mari
și voinici hrăbornici de războiu". Şi deca audziră svatul așa, toți stătură în
cuvîntul lui. Şi el derep să nu spargă credința, iarăș se turnă la temniță în
Cartaghen, că așa se făgăduise. Strîmbătatea easte protivnică dereptăției. Easte
cînd grăiaște omul de un lucru, și face altul. Şi cînd cugetă la inimă să înșale
pre altul cu vrun lucru și cînd predădeaști altul, ce el se nădăiaște de bine de
la tine. Hitleniia easte mintea omului cînd trage tot a face rău, și pururea
nevoiaște rău de sufletul lui; și face hitlenii e răul cade spr-însul și în
sufletul lui. Frat Tomas dzise: "Băsăul easte cînd ai inemă rea și cugeți altuia
rău: că acela e cugetu nedostoinic". Şi se face băsăul de patru lucrure: Întîiu,
easte că omului ce are băsău i e mînie să fie altul ca el. A doua, easte că are
obiceaiu omul acela ce-i e băsău pre altul pururea să-i facă rău, oare cu vină,
oare fără vină. A treia, easte că are omul vrajbă pre cineva de vrun rău ce-au
pățit, ce i se pare că-i e de la el răul acela. A patra, easte derept alte multe
lucrure ce-au ispitit neștine pre vrăjmașul lui și derept aceaea are băsău
spr-însul. Şi aceasta și pizma easte, cînd faci rău unuia derept alt. Şi poate
să se închipuiască strîmbătatea vulpiei. Căce cînd i-e foame și nu poate găsi
vînat, iară ea se face moartă în poiană și tinde picioarele. Iară pasările o văd
și o ocolesc: lă pare că e moartă. Şi îndrăznesc, pînă merg și aproape și se pun
și pre ea. Iară ea de veade așa, ea sare de apucă cîte poate. Şi are ș-alte
multe hitlenii, ce nu le putem acmu scrie. Solomon dzise: "Hitlenul se face a
nu-ș cunoaște paguba cînd i-o face altul, ca să să arate aceluia el de altă
parte". Esop dzise: "Cine e plin de hitlenie nu le va lăsa niceodată, derep să
înșale oamenii, că spre aceaea are pohtă mare". Varos dzise: "Dedesuptul pieleei
de mielu ascunde-se lupul". Platon dzise: "De trei lucrure easte milă sufletului
mieu: De boiarin, cînd sărăceaște; și de omul cinstit, cînd îi fac rușine; și de
înțeleptul, cînd îl bate un nebun". Solomon dzise: "Cugetele cealea hitleanele
împart pre omul de Dumnădzău". Senac dzise: "Băsăulu easte răutatea tuturor
bunătăților". Alexandru dzise: "Cine ai priiatnic de credință, nu avea băsău
spr-însul. E de nu, nu-ț da credința cătr-însul, că băsăul și pizma iscodesc
realele". Venalie dzise: "Pizma nu e nemica liubovului, sireci n-are meastec".
Vidie dzise: "Zavistea muierească atîta easte, că niceodată nu iubesc cine
iubeaște bărbatul ei". Cine cu credință iubeaște pururea stă în frică de acela
ce iubeaște, ca să nu-l piarză". Păntru strîmbătatea scrie în Cartea Veache că
trimise Dumnădzău îngerii lui la o cetatea, ce se chema Sodom și Gomor. Şi
păntru curviia ce fesease, vru Dumnădzău să-i potopească. Şi unul era bun
dentr-înșii, de-l chema Lot. Şi el priimi îngerii lu Dumnădzău, și acela era
robul lu Dumnădzău; și-i dziseră îngerii să iasă afară den cetate Sodomui, că ei
vrea să o aprindză, să ardză cu toț cîț era într-însa. Ce ieși Lot cu doao feate
ale lui și cetatea arse cu toț oamenii. Şi Lot scăpă într-o pădure. E featele
lui pohtiră să-l prilăstească, să dzacă cu-nusele. Şi-l adăpară cu vinu și-l
îmbătară. Şi mearse cea mai mare; și el de beție nu știu și făcu păcate cu
dinsa. Așijdere și alaltă; și fu și cu aceaea. Şi-l înșelară cu înșelăciune ca
aceasta și cu strîmbătate; și amîndoo îngrecară. Adevărul easte cum grăiaște și
styi Avgustin. Şi poate să se închipuiască adevărul la puii unii pasări ce se
cheamă prepeliță: de la alaltă, ce-i e vecină, oaole iau una de la alaltă, de le
clocesc. Şi cînd nasc puii, au fire și cunosc ei pre glas carea lă e mumă pre
adevăr: și cumu-i aud glasulu, ei aleargă la muma sa cea derepcea și îmblă după
ea. Așijdere și omul, cînd va să grăiască ceva menciuni, el acoapere cu nește
cuvinte și aduce întru adevăr. E deca se iuveaște adevărul, piare minciuna.
Aristortel zise: "Cine iubeaște pre adevărul, adevăru lui agiută întru toate
lucrurile cîte înceape să facă". Isus Sirah dzise: "Nu-l lua întru necredință,
cuvîntul adeverit, oare derep ce lucru". Şi iarăș: "Cine va grăi derept nu se va
munci; iară cineva grăiaște menciuni, mare trudă are". Caton dzise: "Un lucru
ce-ț făgăduiaște un om nu făgădui tu altuia, ce tu încă n-ai luat". Styi
Avgustin zisă: "De multe ori easte glasul nărodului ca glasul prorociei". Derep
adevărul spune la Otecinic că era un boiarin mare oareunde și lăsă multă avuție
în lume; și se duse de se călugări într-o mănăstire. Şi într-o dzi egumenul
socoti că va ști rîndul mai bine de alalți călugări; ce-l trimise la tîrg
departe de mănăstire, ca să vîndză mîșcoii mănăstirei, că era bătrîni și nu
putea lucra cu nușii, și să cumpere alții tineri, să poată să lucreaze. Şi
călugărul nu vru să se leapede denaintea egumenului, dereptu făgăduința ce se
făgăduise, să aibă poslușanie, ce se duse nu cu toată voia. Şi sta în mijloc de
tîrgu cu asini. Şi unii oamenii a cui trebuiia asini, ei întreba călugărul:
"Buni sînt acești mîșcoi, să-i cumpărăm?" Călugărul grăiia: "Creadeți-mă, oameni
buni, că mănăstirea easte săraca, iară ei de-ară fi buni, nu i-ară vinde cicea
în tîrg". Şi deca audziia așa oamenii, ei se lăsa de negoț și veniia alții ce
întreba pre călugăr: "Ce lă e cestor asini de lă-s coadele zmulte?" Şi el
răspundea și zicea: "Căce sînt bătrîni și cad desupt cîndu-s cu povară”. Şi
cîndu nu-i pot scula, rădică și de coade și trag, dereptu aceaea sînt zmulte. Şi
cîț lu întreba pre el, el tot grăiia adevăr și fugiia de minciuni. Şi nu putu
vinde asinii, ce toți-i întoarse iarăș la mănăstire. E un călugăr, ce era cu
nusul soție, se duse de-l pîrî la egumenul păntru cuvintele ce grăise dereptu
magari. Şi egumenul, deca află cumu e rîndul, începu a-l ține rău. Şi călugărul
răspunse și dzise: "Creade-mă, părinte svinte, că în lume am fostu om bogatu și
mi se-au urît cu minciunele și cu realele lumiei”. Ş-am ieșit den minciuni ș-am
venit la mănăstire ca să spăsescu sufletul și să nu înșel cineva cu minciuni, că
mi se-au urîtu de acealea. Şi deca i-au auzit egumenul cuvintele, iertă
călugărului greșala. Minciuna easte protivnică adevărului cum și Aristotel
dzise: "Easte cînd ascunde oarecine adevărul și grăiaște minciuni, ca să înșale
pre oarecine". Şi sîntu minciuni în multe chipure. Şi sînt minciuni cînd gice
omul de pohtă, ca și pildele și de alte rîndure, ce grăiesc oamenii, să facă pre
alții să râdză. Şi nu e de bine nice aceaea, ce e năravul omului să grăiască
minciuni și să nu poată grăi adeverit niceodată. Şi sînt minciuni cu giurămînt:
și pune și pre altul de giură cu minciuni, ca și el. Şi aceaea easte lepădarea
de Dumnădzău. Şi derep aceaea, cine se giură pre strîmbu, sau pune altul de
giură, aceasta easte blăstămat de Dumnădzău. Şi poate să se închipuiască
minciuna unii gadine ce se cheamă pre limba grecească pinara, ce n-are ochi și
lăcuiaște în pămîntu. Şi de va nemeri de va ieși desupra, într-acel ceas moare.
Așijdere și minciuna, op să o acopere cu nescare cuvinte; iară cînd veade lumina
dereptăției, într-acel ceas moare, ca și pinara. Derep minciunile grăiaște
Solomon: "De trei lucrure se teame sufletul mieu, de a patra mi se cutremură:
Cîndu se turbură cetatea; și strigarea nărodului; și pîra minciunoasă; și
moartea ce e mai armară în lume". Şi iarăș: "Gura mincinoasă ghiunghe-ș sufletul
ei". Şi iarăș: "Mai bine să iubești un fur, decît un om ce e pururea mencinos".
Styi Grigorie dzisi: "Păntru minciuna minciunosului, și adevărul nu-l creade".
Păntru minciunile scrie în scriptura Rimului că era o giupîneasă, ce o chema
Iurina, fată lu Anastasie Împărat. Şi iubi un fecior, ce-l chema Amon. Şi vrea
să facă înșilăciune cu nusul, iară el nu vru nicecum, păntru frica împăratului
și păntru liubov ce avea cătră împăratul. E cea giupîneasă socoti să-i facă
moarte oarecum lu Amon. Şi într-o dzi, trecînd Amon pre lîngă poartă cămării ei,
iară ea începu a striga și dzise: "Alergaț, alergaț, că Amon vru să-m facă
rușine cu de-a sila". Şi aciiș prinseră pre Amon și-l duseră la împăratul și-l
întreba de easte adevărat cumu-l pîraște pre el. El răspunse și dzise: "Ba"! Şi
trimise împăratul de chiemă fata-ș și o întrebă: "Cum au fost lucrul acesta?" Şi
ea nu răspunse. Şi iară-i dzise; și nu grăi. Şi o întrebă de multe ori și nu mai
răspunse. Şi grăi un voinic împărătesc: "Cîndai ș-au pierdut limba". Şi
împăratul dzise de-i căutară în gură e limbă n-avu. Şi deca văzu împăratul ciudă
ca aceaea, într-acel ceas dzise de lăsară pre cocon. Şi atunce i se turnă limba
iarăș. Şi atunce ea spuse tot adevărul tuturor oamenilor. Şi se duse într-o
mănăstire și-ș sfîrși viața acolo călugăriță, de vina aceasta ce-i fu ei păntru
minciuna. Darul tăriei easte, cum grăiaște și Macropie, în trei lucrure: Întîiu
easte a trupului puteare; și aceaea easte de fire și nu e dar. A doua, easte
tărie, ca să întărească și să iușureadze sufletul cu bunătăți, să nu se teamă de
vrăjmașul. A treia, easte tărpeanie, să rabde toate cîte vor veni spre om. Şi
aceaste doao tării le are leul în trupul lui, că pururea easte cu ochii deșchiș
cînd doarme. Şi de merg vînătorii să-l veneadze, el și prinde de veaste. Şi
derep să nu-i afle urmele, el le acoapere cu coada. Şi apoi, cînd vor vînătorii
să-l păpustească de gonit, el se întoarce spr-înșii, fără de nice o frică și
vîrtos se luptă cu ei, păntru darul tăriei și al putereei ce are. Tulie dzise:
"Cade-se omului să fie tare la războiu și răbdătoriu întru năpăști". Senac
dzise: "Cine e tare easte și iușor". Planic dzise: "De doo lucrure iubește-se
omul: de îndrăznire și den credință". Socrat dzise: "Mai mare e dăstoiniciia să
fugi cînd se cade, decît să stai să mori". În cartea lu Franghel scrie că easte
îndrăznirea în multe chipure: Şi întîiu easte cînd e omul îndrăznitoriu că n-are
cum aimintrea să facă și e vinovat de moarte. Şi aceaea easte îndrăznire de
nevoie. A doua easte cînd easte omul deprins la razboiu, păntru aceaea e
îndrăznitor. A treia easte de războaie multe căce-u dobîndit și pururea se
nădăiaște că va dobîndi. A patra easte cîndu e omul mînios și rău. A cincea
easte cînd nu se teame omul de nimeni. Şi aceste cinci bărbății sînt toate
nebune și nedăstoinice. Şi a șasea easte dăstoinică cuvântului și de bucurie,
cîndu e omul îndrăznitor, ca să nu aibă rușine și pagubă în trupul lui, și în
sufletul lui, și în avuțiia lui, și în părinții lui. Păntru tărpeanie dzise
Socrat: "Tărpeania easte bucurie milostiniei". Ptolomei dzise: "Cine va să-și
bată joc de reale patime ale lumiei aceștiia, el să se însoțească cu milostenia
și cu tărpeanie". Omir dzise: "Cine e răbdătoriu de toț oamenii easte cinstit".
Păntru darul tăriei scrie în Leagea Veache că era oarecine de-l chema Sampson ce
era mai cu vîrtute de toț cîți era pe lume. Şi făcu multe tării și nu le scrisem
acealea cicea, ce sînt în Cartea Veache scrise. Şi tărie avea în trup și daru
lui era în capu. Şi oamenii den Filistim avea vrajbă cu nusul și făcură de-lu
înșelară cu o curvă ce iubiia el. Şi el durmind în brațele ei, iară ea-i rase
părul. Şi atunce veniră filistimlenii și-l prinseră și-i scoaseră ochii lui. Şi
într-una de zile, ei făcea mare veselie susu într-o polată împărătească. Şi
aduseră și pre Sampson de-ș bătea gioc d-însul și ocăriia. Şi atunce dzise
Sampson: "Că mie cumu mi-a faptu, mai bine să fiu mortu!" Şi se apucă de stîlpul
cela ce ținea polata și clătină stîlpul. Şi căzu casa de-i împresură pre toți
cîți era în casă și pre Sampson dempreună. Şi așa făcu Sampson, de puteare ce
avea în trupul lui. Ticăloșia easte frică și răutatea tăriei, cum dzise și
Calimereh, în trei rîndure. Întîiu, easte cînd e ticălos întru sufletul lui, să
se teamă să nu-i vie vreun rău spr-însul. Şi aceasta easte curată ticăloșime. A
doua, easte de vrun lucru ce vine spr-însul, ce nu i se cuvine omului, și se
spare de aceaea. Şi aceaea se chiiamă mic întru suflet. A treia, easte să nu
poată să tărpească vro nevoie ce va veni de vrun rău. Şi aceaea se chiemă
slăbiciune. Şi poate să se închipuiască ticăloșimea iepurelui, ce e mai fricos
de toate gadinele ce-s pre lume. Şi cînd-îi în pădure și se clatină frunza den
copaci, el aude și fuge, atîta easte de ticălos. Şi Solomon scrise păntru
ticăloșime că: "Nu easte alt lucru să facă pre omul ticălos, numai cu ale lui
hitlenii și rea omenie ce are omul, cîndu-l prind de ale lui reale fapte".
Terenzie zise: "De veri să fii fără frică, nevoiaște-te cu bine și grăiaște
puține". Păntru ticăloșiia scrie în cărțile Rimului că împăratul Dionisie era
mai ticălos de toț oamenii pre lume. Şi de ticălos ce era, nu putea vedea bine
niceodată. Şi un priiatnic al lui slăviia-i viiața lui și-i zicea: "Împărate,
cade-ți-se să slăvești pre Dumnezeu, că țe-au dat atîta bunătate". Şi într-o zi
chiemă împăratul pre acel priiatnic al lui și-i dzise: "Vino de șezi în scaunul
mieu!" Şi mearse de șezu. Şi zise împăratul de aprinseră un foc mare supt
picioare-i. Şi desupra capului lui spînzurară o sabie ascuțită foarte; și o
spînzurară numai cu um păr de cal. Şi împrejur de el puseră toate vășmentele și
sculele împărătești și avuțiia împărătească toată o puse înainte-i. Iară el,
simțind arsura focului, și vedea sabiia desupra, și nu se putea nice într-o
parte mișca, numai ce ruga pre împăratul dereptu mila lu Dumnedzeu să i se facă
milă d-însul, să nu-l muncească. Şi atunce-i răspunse împăratul și-i zise: "Tu
atîta slăvești viiața mea”. Derep ce slăvești o mult? Că eu stau în toate
dzilele întru mare frică, decît unde ședzi tu acmu, ce nu poți răbda nice un
ceas". Mare suflețiia easte, cum grăiaște și Tulie, cînd caută omul nalte
lucrure și slăvite și frumsețate. Şi poate să se închipuiască mare sufleție
șoimului, că mai bine va el să-ș lase puii să moară de foame, decît să lă dea
mortăciună sau împuțită carnă. Şi nu va să veneaze alte pasări, numai carile-s
grase. Styi Avgustin zisă: "Leul n-are vrajbă cu furnicile, nice prinde muște,
dereptu mare sufleție ce are". Tulie dzise: "Sufletul omului cinstit cunoaște-se
de lucrure bune". Icoprastos zise: "Nu e nice un lucru mai mare și mai rău pre
lume ca sufletul omului să nu-l dobîndească". Alexandru zise: "Mai bine cu
boierie și cu cinste moarte, decît cu ocărîciune viiață". Derep mare suflețiia
scrie în scriptura Rimului că era un vraci al unui domnu ce-l chiema Pir. Şi era
mare vrăjmaș rimleanilor. Ce trimise vraciul la rimleani, să-i dea florinți să
otrăvească pre Pir. Iară rimleanii răspunseră și dziseră: "Noi nu vrem să
otrăvești vrăjmașul nostru, ce vrem să-l dobîndim cu tăriia armelor noastre, e
nu cu hitlenșug". Şi aciiș trimisără sol la Pir, să-i spunie să se păzească de
vraciul lui. Nălțimea easte răutatea mare sufleției. Şi easte în trei chipure.
Întîiu, easte svîrșit nălțime, cînd omul ș-arată măriile și se ține mai mare de
alalți, derep să-l slăvească oamenii mai desupra decît i se cuvine. Ce
dereptatea easte: cumu e omul, așa se cade să-l laudzi. Solomon dzise: "Mai bunu
e nume bun, decît avuție multă". A doua, easte cînd se laudă și se slăveaște
omul de alt om, și nu de el singur. A treia, easte cînd spune omul mai mult
decît are. Aceaea se cheamă neînțelepciune: cine o face minte n-are. Şi poate să
se închipuiască măria păunului. Că toată dziua are obiceaiu să-ș meastece
peanele și iubeaște să se învîrtească împrejur de oameni, ca să laude pre el
păntru frumuseațe-i. Atîta easte de măreț. Solomon dzise: "Cine iubeaște
măreațele easte rob jucătorilor". Caton zise: "Nu avea măreațele, de ver să te
arăți tuturor dulce". Solomon dzise păntru răutatea laudei: "Lasă să te laude
limba altuia, e nu a ta". Styi Isidor zise: "Păntru un ou, găina cu mare glas
strigă, pînă o aude și vulpea". Tulie zisă: "Numele rău puțină vreame ține".
Sedechia proroc dzise: "Nu giudeca cineva de cuvîntu, ce den lucru". Că mulți
fameni mînt, iară cînd face omul, atunce-i vine și dobîndă și răul. Derep
nălțimea, ce sînt măreațele, scrie la Otecinic că odată vine un înger în chip de
călugăr la un pustnic. Şi îmblînd cu el, aflară un cal mortu și puțiia foarte.
Şi pustinicul, de putoare, începu a-ș astupa nasul. Şi îngeru lui se arăta că
nu-i pute nemică. Şi trecînd ei mai înainte pre cale, vădzură o fată frumoasă
într-o grădină, cu haine frumoase de măreațe. Şi aciiși începu îngerul a-ș
astupa nasul. Şi pustinicul, deca văzu așa, se miră și avea cuget rău spr-însul.
Şi zise pustinicul îngerului: "Ce-ți astupi nasul de o muiare frumoasă ca
aceasta?" Căce nu-ț astupași nasul la cel stîrv de pre cale, ce puțiia așa rău!
Şi aciișe răspunse îngerul și dzise: "Căce mai mult pute nălțimea și măreațele
cătră Dumnezeu, decît de un trup împuțit, ce pute a toată lumea". Şi cum grăi
îngerul, într-acel ceas nu-l mai văzu. Şi atunce înțelegu că au fostu îngerul lu
Dumnezeu și de Dumnezeu trimis. Tocmit easte omul cine nu-ș poate schimba mintea
lui, cum gice styi Avgustin: "Easte curată tocmeală, cînd nu se poate schimba
omul de cumu e, ce va să fie pururea într-un chipu”. Şi aceaea nu e bună căce-i
zisă scumpeate. Şi styi Andronic dzise: "Cine e strîns niceodată nu-ș schimbă
firea păntru vrun rînd den lume". Şi poate să se închipuiască tocmitura darului
la o pasăre ce se cheamă finix, ce lăcuiaște pre lume 300 și 15 ai. Şi deca
veade că îmbătrîneaște și au slăbit, ea adună neșchite leamne, de face cuibu. Şi
întră înlăuntru și stă asupră soarelui și bate tare cu arepile. Şi de arsura
soarelui se aprinde foc, de arde acolea în cuibu de vîntul arepilor lui. Şi
această pasăre, tocmită că niceodată nu se mută, numai stă, căce-ș știe firea,
că va să se întinerească. Şi cîndu se împlu 9 zile, naște den trupul ei un
viiarme și creaște puțin cu puțin, pînă-i cresc și arepi; și se face pasăre, ca
și ceaea dentîiu. Şi nu e alta pre lume, numai una. Styi Isidor zise: "Nu lăuda
începutul, ce sfîrșeniia". Styi Grigorie zisă: "Mulți aleargă la alergat, ce
cine întreace, acela ia rămasul". Derep darul tocmealei scrie în scriptura
Rimului că împăratul Dionisie din Rim făcu leage. Ce acea leage easte întru
nărod foarte strînsă și vîrtoasă. Şi împăratul se mînie și vrea ca să meargă toț
pre urma lui, că el era foarte derept. Şi atunce grăi împăratul nărodului: "Eu
voiu să mă duc pînă unde am lucru”. Şi voiu să vă jurați; ceastă leage, ce-am
făcut, să o țineți pînă voiu veni. Că eu voiu să mă duc să grăiesc cu Dumnedzeul
cela ce me-au dat leagea aceasta. Şi atunce pre voia voastră o voiu schimba. Şi
nărodul auziră așa, toți se jurară; și împăratul se duse și mai mult nu se
întoarse, derep leagea ce făcuse se nu o spargă. Şi cînd vine la moarte
împăratul Dionisie, el învăță să-i ardză trupul cu focu și să-l arunce în mare,
păntru nărodul să nu crează, să zică că sînt fără leage. Că de-ară fi adus
trupul lui iară în cetate, ei vrea călca jurămîntul. Netocmeala easte răutate
darurelor, cum zise și Prisiam. Şi poate să se închipuiască netocmeala
rîndurelei, că paște zburînd cînd cicea, cînd colo. Păntru netocmeala zice
Salustin căce easte și nebuniia. Şi Platon zise: "Cine e netocmit pururea întru
norocul lui adastă". Solomon zise: "Omul nebun creade tot cuvîntul, iară
înțeleptul caută să nu-ș piarză sufletul". Lernicos zise: "Cine se rău păzeaște
desu se svătuiaște". Derept răutatea netocmealei scrie la Otecinic că era un
tîlhar ce făcuse multe reale pre lume. Şi mearse să se ispovedească la un svînt
pustinic. Şi cînd vru să-i dea canon, tîlhariul zicea să-i dea ce-i place; și
pustinicul să-i dea vreuna de ce-i plăcea nu putea, căce vedea el că nu poate
acela să postească. Şi dirept aceaea nu-i deade alta, ce-i zise pustinicul: "Ce
e mai puțin, acela fă: unde veri găsi cruce, cazi cu genuchele la pămînt și i te
închină". Şi tîlhariul zise: "Face-voiu așa". Şi pustinicul iertă-i păcatele. Şi
deca se duse tîlhariul de la călugăr, elu-l aflară nește vrăjmași. Şi el, cumu-i
văzu, începu a fugi. Şi fugind află-o crucea, pre cale și-ș aduse amente de
învățătura pustinicului. Şi într-acel ceas căzu cu genuchele la pămîntu și se
închină înaintea crucei. Şi atunce-l ajunseră vrăjmașii și-l uciseră. Şi deca
muri, văzu pustinicul îngeri unde ducea sufletul tîlhariului în ceriu cu bucurie
derept atîta lucru puțin. Şi cugetă la inemă și el ca să ispitească la lucrurile
lumiei, că-i păru foarte iușor tîlhariul, de atîta lucru puțin, să meargă în
părățiia ceriului. Şi lăsă pustiia și purcease să se ducă la lume. Şi aciișe
dracul puse o măiestrie pre cale și prinse de un picior și căzu acolo de muri.
Şi dracul i luo sufletul în muncă, căce nu se tocmi în tocmeală bună. Socotința
easte, cum zice Tulie, easte tărie și măsură, derep să faci lucrurele cu măsură,
ca să nu ieș afară den măsură și den dereptate, și ver păgubi și-ț ver piarde și
sufletul. Derep pohtele trupului easte socotința în doo chipure: întîiu, easte
să te scîrbești de scumpeate și să fii în chip evtin și să dai derep sufletu-ți.
Aceasta e curată socotință. A doua, easte să te protivești scumpeției celora ce
au firea să fie scumpi, ca și firea curviei și firea furtușagului. Acealea vin
den firea omului. Şi cine se protiveaște acestora, aceasta se cheamă țiitură și
aceasta easte mai mare dar bunătăției, decît socotința. Cum grăiaște și Frat
Tomas, ca să n-aibi niceodată vro poticală de realele lumiei păntru nescari
pohte de lume. Şi poate să-ș seamene socotința spre un dobitoc ce se cheamă
cămila, ce e mai curvare de toate dobitoacele pre lume. Şi mearge pre urma
cămileei pînă la o sută de mile, numai să o vază, urma-i goneaște. Şi atîta
easte socotită și-ș ține firea, că de va fi mumă-sa sau soru-sa, el nu se
meastecă cu nusele. Tulie zise: "De veri să iubești socotința, pururea de toate
lucrurele ce-s mai desupra tu fugi, și-ț opreaște pohotele tale, și-ț pune frîu
pohtiloru-ți". Socrat dzise: "Mai bine-i pare scumpului să-ș dobîndească
scumpeatea, decît pre un vrăjmaș al lui". Încă: "Şapte socotințe sînt de-mi plac
mai mult decît altele pre lume: tînărul să ție pohta trupului, bătrîneațele cu
bucurie; răbdători la sărăcie; cu măsură să aibă avuție; plecat la mărie, cîtu
se măreaște, atîta să fie mai mult plecat; și răbdătoriu la năpăști; și să-ș ție
alte pohte". Păntru socotința scrie în cărțile Râmului că împăratul Priam auziia
de un filosof, ce-l chema Cantida. Şi zicea acel filosof că cine nu-ș ține
pohtele nu e om, ce cu vitele va lăcui. Şi vru împăratul să-l ispitească, să
vază, putea-va să nu greșască cu ceva sau să-ș iasă în mîndrie în vrun chip
cumva. Şi trimise de aduseră pre ceia ce avea limbi mai rele și era mai hitleani
de toț oamenii, ca să grăiască rău și să-ș bată joc înaintea filosofului. Şi
începură a grăi cine cum știia mai rău; și unul dzise: "De ce rodu ești tu,
Cantido"? Şi el răspunse și zise: "Ruda mea easte întîiu începutul în mine, iară
a ta easte svîrșitul în tine". Şi Domnia ta nu griji de mine mai mult, nice eu
gîndesc puțin de tine. Şi altul zise: "Abău, cu frumoase haine ești îmbrăcat!"
Şi el răspunse: "Omul nu se cunoaște pre haine, ce pre deale". Şi altul zise:
"Cine țe-au încrețit părul așa frumos?" Şi el răspunse: "Darul nu stă în peri,
ce e la inemă". Şi dzise altul: "Doamne împărate, păzeaște-te de Cantida, să nu
fie iscoadă, că dăunăzi l-am văzut în oastea elinilor". Şi răspunse el: "Multă
vreamea easte de când înveți tu să grăiești rău de mine”. Iară eu am învățat să
nu gîndesc de cuventele tale. Şi zise altul: "Căutați cum grăiaște, ca un
prealăstnic!" Şi el nu răspunse. Şi altul zise: "Eu voiu grăi amu ce-am pohtit,
că tu n-ai limbă". Şi dzise altul: "Căutați furul, cum nu-i e frică de rușine!"
Şi el nu răspunse. Şi altul zise: "De te-ai teame de rușine, n-ai grăi așa". Şi
dzise altul: "Lăsați-l, nebunu e, grăiaște îmbălături!" Şi el nu mai răspunse
nimic. Şi-i dzise împăratul Priam: "Cumu e acest lucru, de nu răspunsi nimică?"
Şi Cantida zise: "Şi tăcearea încă e bunu răspuns la cuvinte ca aceasta". Cine
va să grăiască rău și grozav, mai multu e darul limbiei, decît al urechilor. Şi
cumu e domnu limbiei lui, așijdere, și eu, limbiei mele și mintei meale. Şi văzu
împăratul socotința lui, chemă-l și-i zise de șezu lîng-însul și începu-l a-l
întreba: "Cum putuși de răbdaș atîta cuvinte grozave și nu te mîniiaș nimică?"
Şi atunce răspunse filosoful, zise: "Căce sîntu eu domn domnilor lor, mentei lor
cea rea; și rob robilor miei rabdă reale fapte lor, oarecîte grăiră ei
grozăvii". Şi atunce înțelease împăratul că oamenii, cînd lă zic cuvinte de
batjocură, atunce se și mînie. Iară ceia înțelepții, ei-ș țin firea și nu se
protivesc nebunilor. Că de se mînie, mai rea peire-ș facu. Nesocotința easte
răutatea socotințeei, cum zice și Damaschin, easte cînd va omul să îmble pre
toate voile cîte-i vin de la inemă. Şi poate să se închipuiască nesocotința spre
o gadină ce se cheamă leocorn, ce are multă dragoste și pohtă să vadză feate. Şi
cînd va vedea vreo fată, aciiși mearge la ea și de dragoste-i adoarme în
poală-i. Şi atunce vin vînătorii de-l prind, că aimentrea nu se poate prinde, de
n-ară avea nesocotința. Ce ș-atunce piare păntru nesocotința și piare păntru
nemintea lui. Platon zise: "Nu e mai rău păcat în lume de nesocotința". Căce ce
veade și ce-i place, tot va să aibă și să fie al lui. Aceaea se cheamă
nesocotință. Şi dentr-aceaea vin toate realele lumiei. Vasiles dzise: "Omul ce e
mult pohtitor easte mai păcătos de toată lumea". Senac zise: "Întru omul
pohtitoriu, nice un lucru pre lume nu poate să ție". Socrat zise: "Cine va să
îmble după pohtele lui easte om peritu și curund răsîpitu". Păntru nesocotința
scrie la Otecinic că era o fată de o chema Aginta și era cinstită în lume mai de
toate. Şi auzind ea pururea de pohta curviei povestind muierile, pohti și ea cu
mintea să ispitească să vazî de easte acel lucru așa pohtit cum zic muierile. Şi
într-o zi trimise la un ibomnic al ei, ce se iubiia demultu, de mici. Şi el
atunceș vine și se culcă cu nunsa. Şi deca facură păcate de multe ori, într-o zi
începu a se lăsa, mai multu să nu facă. Şi se pocăi păntru curăția ei, fețiia ce
avea întîiu; și mai mult nu o mai putu dobîndi. Şi atîta se jeli, cît mai mult
nu putu, ce se giunghe, de muri. Plecarea înțeleaptă easte, cum și Orighinie
zise, să pui frîu pohtelor cînd ești în nălțime. Ce se zice, cîndu e omul
boiarin, să nu îmble pre urma pohtelor inemiei lui, că va cădea în păcate mari;
nice să se pleace foarte multu, ce unde-i e măsura, cumu i se cuvine: căce și
smearenie în multe chipuri easte. Întîiu, easte să te iuvești pururea mai mic
de-alalți. A doua, easte să fii cu bine cătră toț unde se cade. A treia, easte
să te lupți mai cu puțin decîtu ți-e putearea. A patra, easte ca se crezi că nu
ești dostoinic de toate lucrurele lumiei. A cincea, easte să te temi de cine se
cade. Den smearenie se iscodesc patru darure. Şi întîiu easte închinăciune, să
te închini celor mai mari de tine; și slujba să slujești celor ce-ți sîntu mai
mari. Şi dar easte dăruit a cel ce dăruiaște neștine, să-i întoarcă mai asupră.
Şi poate smearenia să se închipuiască spre oaie. Că easte mai multu smearină de
toate dobitoacele pre lume. Şi toate rabdă, oarece-i fac. Derep aceaea desu se
află în cartea dumnezeiască, derept smeareniia și tărpeania ce are. Cine vrea
mearge la războiu și vrea izbîndi și ce dobîndă dobîndiia, cînd se întorcea în
Rim, avea rimleanii leage și-i făcea trei cinsti și trei rușini. Şi cinstea
dentîiu era că tot nărodulu Rimului ieșiia afară den cetate de întimpina pre ei.
A doua cinste era că-l punea într-un căruț și trăgea patru cai albi; și nărodul
tot, și înainte și îndărăt mergea, pren toată cetatea. A treia cinste era că
toată dobînda cîtă dobîndise și prada ce luase ei o ducea dup-însul. Şi întîiu
necinste ce era: punea un țăran sărac și mai ticălos de toț oamenii în căruț cu
nusul. Şi acesta era o socotință, cum să zicem: "Fapt-ai bine?” Nu te mări,
numai te păzeaște, că poț să ajiungi să fii și tu sărac ca și mine. A doua
necinste era că cel om ce era în căruț cu el tot îi da cu pumnul în cap și în
spatele și-i zicea: "Nu te mări, că alții-ți fac cinste, iară tu ești om ca și
eu". Şi a treia necinste era că tot omul într-aceaea zi avea voie să-l înjure și
să-l ocărască cum va vrea. Naltă mîndrie easte răutatea smeareniei, cum grăiaște
Aristotel, că naltă mîndrie cine o are pururea-i pare să fie desupra tutoror. Şi
easte această mîndrie în multe chipure. Şi easte înalțime, cînd va să fie ainte
de toți. Şi easte naltă mîndrie domnilor, că vor să domnească oamenii înșiși. Şi
easte naltă mîndrie nebunească, cînd va să facă omulu ce nu e putearnic. Şi
easte iarăș mărie necunoscută, cînd va mai multă cinste și laudă decît ce i se
cuvine aceluia toate laudele. Şi iarăș e naltă mîndrie cînd nu cinstesc pre
acela, elu-i face pre toț batjocură. Şi den nalta mîndrie se iscodesc toate
realele. Încă trei lucrure naște reale: Întîiu, easte cinstea să nu o facă mai
mare luiș. A doua, easte slujba să nu slujească celuia ce-i e stăpîn. A treia,
easte darul ce te dăruiaște, ce n-are har binele lui ce i-ai făcut să
mulțemască. Şi poate să se închipuiască nalta mîndria șoimului den piatră, că
pururea va să se arate și să domnească toate pasărele. Şi se află șoimi de se
prind cu vîlturul crucișat, să-l ucigă, și elu e împărat tuturor pasărilor. Şi
unde șoimulu-ș face cuibul, toată zua ocoleaște și păzeaște să nu se apropie
altă gadină, ca să fie el sîngur și să obladuiască locul acela sîngur. Solomon
zise: "Trei rude de oameni nu iubește Dumnezeu mai de alți: meserul trufașu și
bogatul mencinos și bătrînul nebun ce n-are mente". Iarăși: "Naltă mîndrie unde
easte, pururea stau în zavistie". Platon zise: "Şase lucrure sînt ce fac pre
omul de piarde bunătățile ce au făcut: Cănd va omul să-l rogi multu păntru un
dar ce va să facă; și cîndu se zăboveaște se-l facă, și cîndu-l face fără inimă
bună și cu cuvinte rele mărmăind”. Păntru trufiia scrie în Cartea Veache căce
cînd făcu Dumnezeu pre dracul, el lu făcu mai frumos și mai mare de îngerii
ceriului. El atîta se mări, că socoti întru mintea lui să se protivească lu
Dumnezeu și să ia el domniia raiului. Şi Dumnezeu văzu aceastea, trimise pre
arhanghel Mihail și-l goni den ceriu cu toți cîți era ai lui. Derept aceaea
trufa easte rădăcina tuturor realelor. Postul easte mare dar, ce se cheamă
țiitură, căce ține și frînează pohta pîntecelui. Şi poate să se închipuiască
țiitura magarului sălbatec, ce nu va să bea niceodată apă turbure, de nu va fi
limpede. Şi mearge la rîu, ce de va găsi apa turbure, el va adăsta și doua zile
și trei și nu va bea apă turbure, pînă nu se va limpezi. Păntru țiitura grăiesc
tvoreții că Dumnezeu păntru aceaea făcu pre omu cu gură mică, ca să văzdrăjască
pîntecele, și trup mare de alalte vite pre pămîntu. Iarăș puse limba în gura
omului cu trei zidure: și întîiu păreatele easte falcile; și a doua, dinții; și
a treile, buzele. Aceastea fease Dumnezeu, ca să aibă țiitură și măsură întru
limbă. Solomon zise: "Cum pun frîu calului ca să ție, așijdere se cade și
omulului să puie frîu pohtelor lui, ale trupului, cu postul". Păntru văzdrăjanie
scrie în cărțile Rimului că mergîndu Alexandru pren pustiia Vavilonului, lipsiră
bucate, că n-afla nimică să mănînce, și muriia mulți de foame. Şi unul den
boiari avea puțineale meare și duse împăratului, lu Alexandru. Şi Alexandru le
luo și zise că: "Dumnezeu nu va să fiu eu viu singur, ce să moriu cu soțiia mea
cu toată dempreună". Şi trecea atunce un rîu mare. Şi aruncă mearele în mijloc
de rîu. Şi le văzură mulți voinici călărași, deaderă în apă să ia mearele
dereptu foamea și se necară mulți: nu putură să rabde răceala apei, de
slăbiciune de foame ce lă era. Şi trecînd mainte, aflară sate și luară de ce lă
tribui tot nărodul. Mîncarea cu asupră easte răutatea văzdrăjaniei, cum zise și
Tulie: "Easte multă pohtă, să bea și să mănînce omul". Şi poate să se
închipuiască lăcomia lupui vâltur ce-i suri, ce mănîncă stîrv. Ce atîta are
pohtă spre lăcomie, că se duce o sută de zile spre omul, stîrv lui să afle. Şi
derep aceaea tot îmblă pre urma oștilor și sînt aceastea semn războaielor. Şi
cunosc oamenii cînd văd că cad mulți de aceștea: ei văd că va fi vărsare de
sînge. Şi toate realele vin den lăcomiia: ia mențile omului și meastecă mentea,
fireaseaște înțelepciunea, frînge sîngele, orbeaște ochii, slăbeaște tocmealele
trupului, îmbată limba, sfărîmeaște trupulu, iscodeaște curviia și împuținează
viiața: și toate boalele vin dentru aceasta. Styi Isidor zise: "Cine iubeaște
lăcomiia easte mare curvaru". Şi iarăș: "Lăcomiia easte boală trupului și răsipă
mintei". Solomon zise: "Cine iubește vinul niceodat nu se va îmbogăți". Şi
iarăș: "În bearea vinului și muierile fac pre oameni de-și iesu den rădăcină".
Şi iarăș: "Vinul, cînd easte în păhar, pre lisne se bea; apoi mușcă ca șarpele".
Aristotel zise: "Nu te învăța păcatului dobitoacelor, că toate îmblă pre urma
pohtei seațiului". Păntru păcatul lăcomiei scrie în Cartea Veache că Dumnezeu,
cînd făcu pre omul, pre Adam și Eva, și-i puse în raiu și lă deade voie să facă
ce vor vrea, numai să nu se tinză spre lemnu cela ce-i învăță Dumnezeu. Şi deca
se duse de la ei, vine dracul la Eva și o dosădi pînă o făcu de mîncă de pomul
acela. Şi deca văzu ea c-au stricat învățătura lu Dumnezeu, deade și bărbatului
de mîncă. Şi de păcatul acela noi toți murim. Derep aceaea să creadem că cine
greși lu Dumnezeu întîiu era greșala lăcomiei: derep aceaea easte mare păcat pre
lume lacomia. Famănul easte să se ferească de curvie, cum zice și Tulie, că
easte un dar pre dirept lăudat, cînd pui frîu păcatelor de curvie. Şi poate să
se închipuiască curăție turturealei, ce niceodată nu uită soțiia. Ce de va muri
una și va rămînea alta, totu-ș va păzi curățiia. Şi mai mult nu se împreunează
cu alta, ce pururea lăcuiaște singură: și niceodată nu bea apă curată, nice stă
în lemnu vearde. Styi Ieronim zise de răutatea curăției: "Să te păzești de șase
lucrure”. Întîiu, easte bucatele cu asupră: căce cum nu poți să stingi văpaia
focului cu paie, așijdere ver putea să ții curviia cu sațiul bucatelor. A doua,
easte să fugi de leane, că cine fuge de leane curund stinge curvie. A treia,
easte să se ferească bărbatul de muiare, să n-aibă mestecătură nimică cu nuse,
nice cuvinte, nice alte lucrure. Căce de nu vor face păcate mai multu e decît să
învie omul den moarte. A patra, easte să te ferești de oameni răi ce îndemnă
spre curvie. Styi Grigorie zise: "Nu e mai mare păcat și răsipă trupului, ca
curviia”. Dereptu aceaea se cade să se păzească omul mai multu decît de-alalte
păcate. A cincea, easte să nu stai acolo unde easte păcatul curviei, nice unde
se face, nice unde se povesteaște. Styi Isidor zise: "Păcatul curviii easte ca
maimuța ce va să facă de toate cîte veade făcînd oamenii; ce veade alalți
luptîndu-se, ea încă va să facă". A șasea, easte să te ferești, să n-auzi
cîntece mirenești și jocure și alte veselii. Pitagor zise: "Iarba vearde se face
în loc apătos, iară curvie de ascultarea cîntecelor și jocurelor și veselielor
se face". Păntru darul curăției trupului ce e famăn scrie la Otecinic că era o
călugăriță la o mănăstire unde era multe călugărițe, în cetate unde era
împăratul. Şi într-o zi, trecîndu împăratul pre lîngă mănăstire, elu o văzu și o
iubi foarte, că era foarte frumoasă. Şi cerșu de multe ori să-i facă voia, iară
călugărița nice într-un chip nu vru. Şi într-o zi mearse însuși împăratul cu
multă mînie la mănăstire și scoase pre ea cu sila afară, ca să o ducă la
polatele lui. Şi atunce văzu călugărița că nu o mai lasă, să-i fie milă de
dinsa, ca să nu-i spurce curățiia, căce era plecată lu Dumnezeu; el nu mai vru
să o lase, atunce zise ea împăratului: "Că ce făcuși mine mai asupră decît cu
alalte călugărițe ale mănăstirei?" Că sînt alalte mai frumoase de mine! Şi
împăratul răspunse și zise: "Placu-mi ochii-ți, căce sînt atîta frumoși!" Şi
aciiși grăi călugărița: "De ești atîta iubit cu ochii-mi, lăsa-voiu de te veri
sătura cîtu-ți place". Numai ce mă lasă puțină vreame să merg la chilie-mi, ca
să iau nește hăini, ceale ce am, și acmu voiu veni". Şi împăratul într-acel ceas
zise de o lăsară. Şi se duse la chilie-și și-ș scoase amîndoi ochii și-i trimise
împăratului și-i porînci așa: "De ai atîta dragoste pre ochii-mi, ia-i și fă cu
nușii ce-ți tribuiaște!" Şi așa se întoarse împăratul la polate c-urgie și cu
mînie multă. Şi călugărița-ș păziia curăție și mai bine vru să-ș piarză ochii
decît să fie despărțită de Hristos. Curviia unde easte, răutate curăției. Easte
în patru chipure: Şi întîiu, easte curvie cînd muiarea cu bărbat nu sînt luați
cu leage și dzacu dempreună. A doua, easte cînd au învățătură muiarea cu
bărbatul și fac curvie afară de fire, unde nu-i e să facă. A treia, easte cînd
cade în păcate omul, rudă cu rudă. A patra, easte cînd face omul păcate de fire
ce ie cu muiarea cu leage. Styi Ironim zise: "Vîrtos lucru easte omul să se
mărească și să ție curată feție". Styi Grigorie zise: "Curvie răsipește trupulu
și spurcă sufletul, ia darurele de la omu, fură numele bunătăților, greșaște pre
omul și înșală pre Dumnezeu". Şi poate să se închpuiască curviia liliacului, ce
easte mai curvaru de toate gadinele în lume. Şi de multă pohtă ce are, nu
ferescu vreo fire de pohte în cuibul ei, cum fac alte gadine: ce bărbătesc cu
alt bărbătesc și muieresc cu muieresc, cum se află, așa împreunează. Styi
Pernadon zise: "Nice de un păcat nu se află să se bucure dracul, ca de curvie”.
Şi vina easte aceasta: "Căce el poate să facă toate păcatele, numai curviia nu”.
Derep aceaea veri afla că mai multu oamenii cad în păcate de curvie. Persie
zise: "Cinci lucrure pierd bogăție: lăcomiia și jocurele și curvie și pizma și
muierile". Solomon zise: "Niminea nu va băga foc în sîn și să nu-i arză
hainele”. Şi de va călca desupra jeratecului îi vor arde talpele. Şi cine stă cu
muierile nu poate să nu greșască. Şi iarăși: "Curvarii se cunosc den nălțarea
ochilor și sprînceanelor". Şi iarăș: "Patru lucrure sînt de n-au sațiu
niceodată: Întîiu, easte munca adului". A doua, easte firea muierească. A treia,
easte pămîntul, ce nu se mai satură de apă. A patra, easte focul, ce nu se mai
satură de leamne. Aristotel zise: "Creadeți-mă că curvia easte stricăciune
trupului, scurtare viiaței, mînie bunătăților". Şi Vidie zise: "Tînărul de
curveaște păcatu-ș face; iară bătrînul nebuneaște". Solomon zise: "Auziți toți,
mici și mari, și voi, domnilor ce oblăduiți spre feciori și spre muieri și spre
frați: Nu dareți domniia voastră viiață mai desupra”. Că mai bine easte altul să
roage pre tine, decît să cauți tu la mîna altuia. Şi iarăș: "Cine se împrumutază
easte lucrător celuia ce se-au îndatorit". Păntru răutatea curviei scrie în
cărțile Rimului că împăratul Teodosie făcu un fecioru și ziseră vracii și
filosofii că de va vedea soarele sau focul pînă la l4 ai, el va piarde vedearea.
Şi atunce zise împăratul de-l închiseră într-un turn cu babe și cu doice, să-l
hrănească. Şi acolo împlu 14 ai, în turn, nice văzu foc, nice soarele, nice de
alte lucrure de pre lume. Şi deca-l scoaseră de acolea afară, împăratul zise
să-l înveațe leage creștinească; și-i spuseră cumu e raiul și cumu e adul și cum
dracul duce oamenii ceia ce fac rău pre lume în muncă. Atunce zise împăratul
să-i arate toate rîndurele de pre lume pre rînd: oamenii, muierile, caii,
hainele, avuție, aur, argint, pietri scumpe și alalte toate de pre lume, și
cîini și pasări și tot, ca să le știe și să le cunoască. Şi începu feciorul a
întreba de numele tuturor și-i spuseră de toate. Şi cînd vine a întreba de
numele muieriei, cum o chiamă, răspunse unul și zise cu glumă: "Numele acestora
se cheamă dracul, ce trage pre oameni în muncă". Şi deca fu lucrul acesta, apoi
întrebă împăratul pre fecior ce lucru-i mai plăcu de alalte toate. Feciorul
răspunse și zise: "Dracii ce trag oamenii în muncă", și știia el ce e raiul și
ce e munca, și cine e dracul. Măsura easte, cum grăiaște și Andronic, ca să aibi
măsură întru toate lucrurele tale și să fugi pururea de mult asuprit și de
puținel mult. Ce urmază de doao bunătăți, ce se cheamă rușinea și cinstea. Cum
zice și Damaschin, că rușinea easte ca să te temi de toate lucrurele făcute
strîmb, ce face omulu. Iară cinstea, cum zice și Macrovie, ca să facă omul
lucrure cinstite și frumoase. Derept aceaea darul măsurei easte ca corabiarul,
ce tocmeaște corabia și o trage. Așijdere este și măsura: mearge pre urma
tuturor darurelor lumiei, cum se cade frumoaselor și cinstitelor lucrure. Derept
aceaea, darul măsuriei easte dostoin. Păntru aceaea le scriem apoi de toate
darurele, cum stă denapoi și corăbiarul în corabia. Şi rușinea easte ca și cîrma
corabiei, ce fereaște corabie, să nu piară în loc de nevoie: așijdere nu lasă
rușinea pre măsură să facă vrun lucru rău, că o fereaște de toate lucrurele
neînchipuite, ca și cîrma pre corabie. Cinstea easte cum sînt opacinele la
corabie, de mîntuiesc corabiia de nevoie și o duc la drum bun și dirept: așa
mearge și cinstea pre urma măsuriei. Din toate lucrurele frumoase și cinstite și
din faptele (virtutea) măsurii se iscodeaște slujba. Prisian zise: "Curtenia
easte în trei lucrure: Să fie omul sprinten cu trupul și întru bune năravure și
întru slujbă cu cuvîntu bun și dulce răspunsu". Şi den slujbă vine supțiimea
omului, cum zise și Alexandru: "Supțiime easte năravure frumoase și bune,
curate". Şi poate să se închipuiască măsura spre o gadină ce se cheamă armelin,
ce easte întru măsură și socotit și neamiș și cinstit de alalte cîte-su pre
lume. Şi niceodată nu mănîncă vrun lucru necurat sau grozav și nu mănîncă în zi
niceodată de doo ori, numai o dată. Şi cînd mănîncă, nu iase afară den cuibu, ca
să nu-ș întine picioarele: derep aceaea niceodat nu calcă în locu ud, cu tină;
numai ce stă în loc uscat. Şi cînd vor vînătorii să-l prinză, ei ocolesc cuibul
cu tină și păzesc pînă iase den gaură. Şi de-ciia astupă gura cuibului, ce dau
să-l prinză; armelin înceape a striga și a fugi. Şi deca dă colo de tină, el stă
de-l prind, căce nu va să treacă să-ș întine picioarele. Şi mai bine va să-ș
piarză viața, decît să-ș întine picioarele în tină, atîta e de cinstit armelin.
Chirada zise: "Toate lucrurele ce n-au măsură pierdu-ș darul". Şi Decreton zise:
"Cine suge mult foarte apoi scoate sînge". Galin zise: "Mult foarte mult și
puțin foarte puțin strică toate darurele". Senac zise: "Cine mult aleargă des
usteneaște". Aristotel zise: "Tot ce e cu asupră se scîrbeaște lumea".
Stualepored zise: "Puțină fiiare amăraște multă miare și un rău mic strică multe
bunătăți". Păcatul vechiu face rușine noao. Vichenie zise: "Cine va să-i fie
dulci toate lucrurile, el să le facă rari". Solomon zise: "Acolo unde easte
rușinea, acolo e și credința". Şi iarăș styi Isidor zise: "Ţine pururea rușinea
înainte-ți". Casie zise: "Cine nu se teame de rușine viu se îngroapă". Platon
zise: "Mai bine e moartea, decît să nu se teame om de rușine". Şi Socrat zise:
"Cinstea acopere și rușinea și curviia". Şi styi Avgustin zise: "Cinstea omului
se cunoaște de vedearea ochilor". Şi iarăș: "Bună rudă mencenoasă, omul ce se
arată bunu, și nu e: easte ca oglinda ce arată ce nu e într-însa". Aristotel
zise: "Soarele usucă tină și bună rudă mencinoasă n-are altă nimică bunătate,
numai numele". Şi seamne bună rudei, să zicem omului cela bunul, sînt... Să fii
darnic, să-ți amintești lucrul, să fii plecat, să aibi milostenie mai de toate,
să fii înțelept, și să te temi de rușine și de toate lucrurele cealea strîmbele,
și să aibi suflet curat. Păntru darul măsuriei scrie la Cartea Veache că întîiu
făcu Dumnezeu cerul și pămîntul și marea și tot ce e într-însa și le tocmi de
demîneață pînă seară într-o zi. Şi a doua zi alease ceriul de apă și o împărți.

LEGIUIRE a prea Învăţatului și prea Pravoslavnicului Domn, și Oblăduitoriu a
toată Ugrovlahia IO IOAN GHEORGHIE CARAGEA vv. Cu toată cheltuiala Dumnealor
CONSTANDIN CARACAŞ, dohtor, și Dumnealui RĂDUCANUL CLINCEANUL, Biv~Vel~Stolnic,
și Dumnealui DUMITRACHE TOPLICEANUL, Biv~Vel~Sluger, Tipărită în privileghiata
Tipografie a Dumnealor ut Cișmeaua răposatului întru fericire Domn MAVROGHENI
din București, 1818. Domneasca și părinteasca noastră dragoste și voire de bine
judecînd ca o leage sfîntă obștescul folos al supușilor noștrii, și pururea
îngrijind mainainte de bună petreacerea lor a fi statornică și neclintită, am
binevoit în ceale după urmă a potoli de asupra dreptăţii războiul cel mult
turburătoriu. Ţara rumânească avînd din vechime canoane pentru ceale în parte
dreptăţi ale lăcuitorilor săi, ale sale nescrise și nedeslușite obiceaiuri, și
ale condicii sale puţine, și nu desăvîrșit Pravile în scris, care și nefiind
dăstoinice nu putea cumpăni, nici drept a îndrepta dreptatea fieștecăruia. De
aceea și era silită a năzui la Pravile Împărătești ale Romanilor, și a să sluji
cu toate aceste Pravili, fără de osebire, așadar uluindu-se în trei întocmiri de
Pravili, adecă a obiceiurilor, a condicii și a Romanilor, urma a nu avea nicio
Pravilă căci obiceaiurile prefăcîndu-se în multe chipuri, adease să împotrivea
Pravililor Romancești, și aceastea iarăși unele fiind pricinuitoare de doao
tîlcuri, și altele cu totul înpotrivitoare surpa una pre alta. Încît dreptăţile
tuturor mădulărilor politiceștii oblăduiri căzînd neîncetat în amestecături și
învălueli de multe cuvîntări împotrivitoare, a pururea era în primejdie, ca cum
ar înota în noianuri de ape tulbure ce să tălăzuesc de multe vînturi
înpotrivitoare, și în ceale după urmă nici să îndrepta, ci să abătea după voinţa
celor mai tari sau celor mai meșteșugareţi în vicleșuguri, carii tot la o
pricină punea înainte când obiceaiul, când condica ţării, când Pravilile
înpărătești după plăcerea lor. Aceste dar fără orînduială strămutări ale
dreptăţii voind Domnia mea a le osteia, mai întăi cu adîncă chibzuire am
socotit, ce feliu de întocmire de pravili să cuvine, și cîte sânt pre deplin
îndestule la cea de acum politicească oblăduire a Ţării Rumînești, și așa
primind apoi unele din cele vechi, iară altele îndreptînd, și ceale mai multe
adăogînd, am întocmit aceaste Pravili ale Domnii meale cît s-au putut cu bună
orînduială și foarte deslușite, încît și cei neînvăţaţi foarte lesne să le
înţeleagă. Deci legiuind Domnia mea aceste Pravili cu sfat de obște al prea
sfinţii sale Părintelui Mitropolitul, și al iubitorilor de Dumnezeu Părinţii
Episcopii și tuturor Dumnealor Cinstiţilor și credincioși Boerii Veliţi ai
Divanului Domnii meale, și cu dreapta Domnii meale făcându-le cunoscute cătră
obștea prea iubiţilor noștrii supuși, am și dat această Domnească a noastră
întocmire de pravili întărită cu Domneasca noastră Iscălitură și Pecete în leat
1818 de la nașterea Domnului, și al șaselea An al Domnii noastre. Pentru obraze.
Împărţim obrazele: După fire în bărbaţi și fămei. După naștere în fii adevăraţi,
din curvie, vitregi și buni. După vîrstă și după minte, în vîrsneci, nevîrsneci,
răsipitori și fără minte. După noroc, în slobozi, robi și sloboziţi. Pentru
bărbaţi și fămei. Numai bărbaţii să fac boeri, judecători și ocîrmuitori
obștești. Numai bărbaţii să fac Arhierei, Preoţi, și Diaconi. Fămeile sânt
depărtate de toate cinurile politicești, stăpîniri, și slujbe publice. Pentru
fii adevăraţi, din curvie, buni și vitregi. Fii adevăraţi sânt cîţi să nasc, din
cununie după lege. Din curvie sânt cîţi din împreunare fără de lege să nasc.
Cîţi tot dintru același tată, și aceiași mumă să nasc sânt buni. Cîţi sau
dintr-un tată și osebite mume să nasc, sânt vitregi, (carii să și zic buni de
tată) sau din aceiași mumă și de osebiţi bărbaţi (cari să și zic buni de mumă).
Pentru vîrsneci, și nevîrsneci. Vîrsneci să să socotească, atît bărbaţii, cît și
fămeile, de la doaozeci și cinci de Ani a vîrstii lor, și nevîrsneci pînă la
doaozeci și cinci de Ani. Cei în vârstă sânt stăpîni să-și chivernisească averea
lor cum vor vrea și să facă orice vor vrea după pravilă. Iară cei nevîrsneci nu
pot, ci și chivernisirea averii lor și faptele lor spînzură de puterea
părinţilor lor, sau a epitropului lor. Cei nevîrsneci verice tocmeală, și dar
vor face, fără adeverirea părintelui lor, sau a epitropului, este fără tărie, de
le este spre stricăciune, iar de le e spre folos, este cu tărie. Cei nevîrsneci,
de la doaozeci pînă la doaozeci și cinci de Ani ai vîrstei lor, au voe a cere de
la Domnie ertarea vîrstei, ca să să socotească între vîrsneci. Cîţi nevîrsneci
vor priimi ertarea vîrstii, sânt stăpîni pă cîte sânt și cei în vârstă însă fără
a fi volnici să-și înstreineze vreun lucru nemișcătoriu pînă la doaozeci și
cinci de Ani ai vîrstii lor. Cîţi nevîrsneci să vor cinsti de Domnie cu cin de
Veliţi, să socotesc între vîrsneci. Pentru cei fără minte. Fără minte numim pă
cei ce sânt întru adevăr nebuni, sau lipsiţi de minte, și zmintiţi. Cei fără de
minte verice tocmeală, sau dar vor face, să socotește drept nimic și să strică.
Cei fără minte, verice greșală vor face, nu să învinovăţesc. Pentru răsipitori.
Răsipitori sânt cîţi își prăpădesc fără cuvînt averea lor. Răsipitorii să să
tragă la judecată de rudele lor, sau de prieteni, și să să înfrîneze prin
epitropi orînduiţi de judecată. Răsipitorii după înfrînarea ce li să va face de
cătră judecată, verice tocmeală sau dar vor face de sineși fără adeverirea
epitropilor lor, drept nimic să socotește, și să strică. Răsipitorii, verice
stricăciune vor face, sau vină, să vinuesc. Pentru slobozi. Slobozi sânt aceia
carii nu sânt dobîndă altuia. Cîţi să vor naște din părinţi slobozi, slobozi
sânt. Slobozi sânt i cîţi să nasc din mumă slobodă. Pentru robi, și ţigani. Robi
sânt cîţi sânt dobîndă altuia. Acest feliu sânt ţiganii în Ţara rumînească. Cîţi
să vor naște din părinţi robi, sânt robi. Şi cîţi numai din mumă roabă să vor
naște, sânt robi. Stăpînul ţiganului, nu arе putere asupra vieţii ţiganului.
Stăpînul ţiganului e slobod să vînză, și să dăruiască pă ţigan. Cîţi ţigani în
Ţara rumânească, nu vor avea stăpîni cu dovadă, sânt domnești. Cine prin știinţă
va ţinea întru a sa stăpînire, ţigan strein, sau ţigancă, să-i dea înapoi
stăpînului lor, (plătindu-i pentru ţiganul meșter tl 40 prе anu, iar pentru cel
fără meșteșug tl doaozeci, și pentru ţigancă meșteră tl treizeci, și pentru cea
fără meșteșug tl cincisprezece) iară cine va ţinea prin neștiinţă, numai să-l
întoarcă înapoi. Cine-și va cununa ţiganul cu ţigancă streină știind, sau
împotrivă, fără voia stăpînului lor, să piarză pă ţigan, sau pă ţiganca lui cu
copii lor, și să-i stăpînească Stăpînul lor. Iară când neștiind îl va cununa,
atunci să să facă schimbu, mergînd totdeauna ţiganca după bărbat. Cînd obrazul
cel strein va avea meșteșug, să să schimbe iarăși cu meșter, iar de nu va fi
asemenea să să preţuiască talantul meșteșugului său, și cu bani să să
împlinească. Ţiganii ce să cunună prin neștiinţa stăpînului, de să va întîmpla
să аibă și copii, atunci cel din parte bărbătească, sânt ai stăpînului
bărbatului, iară partea fămeiască iaste a stăpînului fămei, carii și aceștia să
să schimbe. Cîţi ţigani streini să vor socoti între cei domnești, aceștia
întîmplîndu-să a să căsători după lege, de să vor cere prin judecată de stăpînii
lor, să să schimbe mergînd nevasta după bărbat cum s-au zis mai sus. Care ţigan
să va cununa cu slobodă, sau care slobod să va cununa cu ţigancă, fără știrea
stăpînului lor, să să desparţă. Dar de să va dovedi că stăpînul lor au dat voe
știind, atunci să nu să mai desparță, ci să rămîe amîndoi sloboziți, și să-i
păgubească stăpînului lor. Pentru cei sloboziți. Sloboziți sînt, cîți din robi
să slobozesc. Toți cei sloboziți țigani, sînt tot de o cinste, cu cei slobozi
supuși, adecă cu birnicii domnești. Să nu poată neștine să slobozească țiganul
său, înaintea vîrstei sale de doaozeci de ani. Nici unul din Egumeni să nu poată
slobozi țigan mănăstiresc. Slobozenia să să facă totdeauna în scris. Pentru
lucruri. Lucrurile sînt ori mișcătoare, sau nemișcătoare. Mișcătoare zicem
acelea, cîte au suflet, sau și neavînd suflet, să mișcă, și să strămută, cum
dobitocul, hainele, și cealelalte. Iară nemișcătoare zicem, precum, pămînt,
copaci, zidirile, și cealelalte. Pentru stăpînirea lucrurilor. Orice lucru nu
este al nimunui, acela să face al celui ce va apuca să-l ia înainte. Deci: Cîte
pietre scumpe, sau altele, găsim prin locuri slobode, să fac lucruri ale
noastre, bez comorile ceale îngropate, care sînt domnești. Cîte sălbatece vînăm
în locuri slobode spre vînătoare, să fac ale noastre. Cîte sălbatece vînîndu-le
alții, și lovindu-le, și pierzîndu-le din ochii lor, vor cădea în mîinele
noastre, să fac ale noastre. Cîte sălbatece încuibînd aiurea, și apoi lăsînd
acele locuri, vor veni la noi spre încuibare, sînt ale noastre, încît vor sta
încuibînd. Cît pește vom vîna în locuri slobode de a vîna, este al nostru. Cîte
lucruri mișcătoare pierdute vom găsi, de nu să va găsi stăpînul lor, pînă în
trei Ani, ale noastre să fac. Verice să clădește pe pămîntul nostru fără știrea
și voia noastră, să face al nostru. Orice să sădește fără voia și știrea
noastră, în pămîntul nostru, al nostru să face. Cînd gîrla prăvălindu-să, cîte
puțintel va adăoga pămînt la pămîntul nostru, adaosul este al nostru. Iară cînd
va rupe o parte de pămînt, și o va lipi lîngă al nostru, aceaia este a cui au
fost pămîntul de la care s-au rupt. Cînd gîrla să află între doi, sau mai mulți
stăpîni, atunci fieșcare dintre dînșii, stăpînește partea gîrlii cît ține de la
mal pînă în mijlocul ei. Pentru robirea lucrurilor. Robire de lucru numim,
dreptul care robește la oarece un lucru spre folosul altuia, precum o casă cînd
supune pe alta ca să dea loc de drum, adecă să treacă prin curtea sa, sau
făreastră să vază și altele. De multe feliuri sînt robirile, adecă pentru
trecere, lumină, vedere, sprijinire, vărsătură, picătură de Apă, și altele.
Verice lucru este robit la altul, pentru vreun sfîrșit, negreșit acest lucru
este supus și la mijlocul ce privește spre acel sfîrșit, de este adecă o țarină
îndatorată a da Apă altia, este datoare a-i da și trecere la Apă și altele. Cel
ce fără tocmeală dobîndește robire de zeace Ani, fără împotrivirea stăpînului
lucrului, acela are să o dobîndească, totdeauna, după împlinirea de zece Ani. De
să va slobozi lucru robit, și stăpînul robirii, nu va preînnoi robirea ani
zeace, iarăși rămîne acel lucru slobod de robire. Pentru vecinătatea lucrurilor.
Care vecin fără știrea stăpînirii va strămuta semnul de hotar, să plătească
drept pedeapsă păgubașului vecin, atît, cît să prețuește locul care au însușit
cu strămutarea semnului. Ale cîtor vecini hotară să vor amesteca, să să aleagă
și să să descopere cu cărțile lor de hotărnicii, cu măsurătoarea moșiilor de
cîți stînjăni sînt, cu semnele ce sînt puse drept hotară, și cu cîte mărturii
dovedesc ceilalți răzași, și sătenii, și lăcuitorii celorlalte sate de
prinpregiur. Cînd să întocmesc hotarăle vecinilor ce au prigoniri, sînt datori
să fie față cu cărțile lor, și vecinii ce nu au prigonire. Cînd să măsoară o
moșie, să să facă măsurătoarea cu stînjănul ce anume să coprinde în seneturile
sale. Adecă de să coprinde stînjănul lui Costandin Vodă Brîncoveanul, cu acela
să să măsoare, iară de să coprinde al lui Şărban Vodă, cu al lui Şărban Vodă să
să măsoare. Iară cînd în scrisori nu să coprinde anume ce stînjăn, atunci să să
facă măsurătoare, cu stînjănul lui Şărban Vodă. Cînd moșia ce să măsoară avînd
seneturi cu stînjăni, nu va avea și semne netăgăduite, atunci să să înceapă
sforîrea din semnile răzașilor ceale netăgăduite, sau dintr-ale alăturașilor cu
acealea, și celorlanți. Iară cînd să sforăsc la doi, ori ale mai multor răzași
moșii, și nu au nici scrisori de stînjăni prinzătoare, nici semne netăgăduite,
atunci sforîrea să să înceapă din semnele vechii stăpîniri. Pentru mai multă a
hotarălor deslușire, de acum înainte să să măsoare și lungul moșiilor, și să să
treacă în cartea de hotărnicie. De acum înainte în cărțile de hotărnicii, și în
zapisele de vînzarea moșiilor, să să scrie stînjănul lui Şărban Vodă. Cînd să
trage moșie de vecini, și unul dintr-înșii va arăta carte de hotărnicie cu sumă
de stînjăni, iară altul zapis de vînzare, iarăși cu sumă de stînjăni, atunci cel
ce arată cartea de hotărnicie, să-și ia mai întăi stînjănii deplin. Apoi cel ce
are zapisul să ia prisosul. Iară cînd unul are zapis cu stînjăni, iară celalalt
ori n-are zapis, sau are, însă fără sumă de stînjăni, atunci mai întîi să-și ia
stînjănii deplin cel ce are sumă de stînjăni, și apoi celelalt. Atunci să pue
hotarnicii pietre și celelalte semne de hotară, cînd vecinii să vor mulțămi, sau
să va da hotărîre domnească. Să nu aibă răzașii voe, să facă lucruri, din
pricina cărora potopesc sau împuținează gîrlile, și heleșteile, iară de vor face
să răspunză toată paguba ce vor pricinui cu îmulțirea, sau cu scăderea apelor.
Cînd răzași avînd locuri în care să pot face heleștee cu zăgasuri vor vrea să
facă heleșteu, să să așaze între dînșii pentru cheltuiala ce vor face de-a
valma, și pentru stăpînirea cea de-a valma a lucrurilor ce vor face. Cînd unul
din răzași nu va vrea, este datoriu să dea celuilalt înscris că să leapădă de
această tovăroșie, și celalalt să-și lucreze slobod heleșteul și să-l
stăpînească singur. De va da înscris răzașul că să leapădă, și în urmă să va
căi, și va vrea ori el, sau moștenitorii lui să să facă tovaroș la heleșteu,
răspunzînd cheltuiala pă jumătate, să nu li să dea ascultare. Cînd răzașul nu va
vrea, nici să priimească, nici să să lepede în scris, atunci să să tragă la
judecată, și să să silească să facă ori una, ori alta. Cîte am legiuit pentru
locurile în care poate să să facă heleștei, tot această legiuim, și pentru mori.
Cîți vor să facă moară pă gîrla ce trece prin moșiile lor, să aducă meșter
cumpănitoriu de Apă, și de față cu toți răzașii, și cu toți cei ce au mori în
susul lor, să să chibzuiască de nu îneacă moara ce este să să facă cu înălțarea
apii, moșiile vecinilor sau morile cele mai din sus, și de nu vor îneca, să fie
slobozi să facă, iară înecînd să nu fie. De nu va face nicio înecătură acea
moară, și vecinii sau stăpînii morilor celor din sus să vor împotrivi, să să
tragă la judecată și să să silească. Iară cînd fără chibzuirea cumpănitoriului
de Apă, și fără a fi răzași față, sau stăpînii morilor celor din sus, să va face
moară, atunci de orice feliu sau de cîtă pagubă va fi pricinuitoare moara ce să
va face, să o plătească îndoit stăpînul ei. Vecinul din sus de va face moară
noao pe gîrlă, și vecinul de la vale va tăcea Ani zece, avînd vad vechiu și nu-l
va supăra, atunci să nu poată să facă moară pă vadul său, de va îneca moșia
vecinului din sus, cu facerea morii sale. Cu bătaia de par, după cum pînă acum
să obicinuia, să nu dobîndească cinevaș robire de a face moară. În orașă mari
sau mici și în sate, cînd vecinul zidește, este volnic celalalt vecin, de
socotește că să vatămă, să dea de știre însuș, sau printr-altul vecinului, sau
purtătoriului de grijă, sau meșterilor ca să nu lucreze. De i să va da de știre
de aceasta vecinului, și el nu va înceta din lucru să să tragă la judecată.
Pîrîșul vecin în trei luni să-și săvîrșască prigonirea, iară de va prelungi mai
mult judecata, să dea pîrîtului încredințare și atunci. De să va dovedi că fără
dreptate zidește pîrîtul, este datoriu cu cheltuiala sa, să-și strice zidirea,
iară împotrivă dovedindu-să că cu drept cuvînt zidește, atunci pîrîșul să-i
plătească cîtă pagubă i s-au pricinuit, din zăticnire, și din judecată. Slobod e
vecinul să vadă în curtea vecinului. Volnic e vecinul să înalțe zid în locul
său, ca să nu vază vecinul în curtea sa, afară numai cînd va avea robire, să nu
înalțe. Cel dintre vecini zid cînd să va întemeia pe locul și al unuia și al
altuia vecin, e de-a valma. Zidul de-a valma să-l zidească vecinii, și să-l
preînnoiască cu cheltuiala pă din doao. Cînd să va porni zidul tău spre zidul
vecinului, și stă a cădea ești silit, ori a-l propti, ori a-l preînnoi sau a-l
dărîma. De va fi aproape a să dărîma părete ori casă putredă a vecinului tău, și
tu zicîndu-i să o dreagă, el nu va vrea, să-l tragi la judecată, iară judecata
să-l silească ori să o dreagă, sau de nu va avea mijloc, să o dărîme. Cine va
zidi împotriva ferestrilor vecinului, să fie departe doaosprezece palme domnești
de ferestre, și să zidească verice, și cum va vrea. Însă zidind eșitoare, sau
grajdiu, să deșchiză ușa către dînsul, iară nu cătră vecinul. Iară de va zidi
împotriva unui zid orb, atunci de va avea robire, să să depărteze pentru
picătură cît iase afară din zid învălitoarea, iară de nu are robire, să tae și
streașina cît trece afară, și să zidească. De obște pentru tocmeli. Tocmeală
este o făgăduială deopotrivă, de doi, sau de mai mulți inși. Tocmelele să fac de
noi în trei feliuri. Ori lucrare pentru lucrare. Ori dar pentru dare. Sau
lucrare pentru dare. Numai pentru cîte stăpînim, putem și a ne tocmi. Tocmeală
împotriva prăvililor, și a năravurilor celor bune, nu să întocmește. Tocmealele
cele vicleane și silite n-au tărie. Putem să ne tocmim și între noi, și prin
altul, adecă cu scrisoare, prin mijlocitori, sau ori cu ce alt mijloc. Putem să
ne facem tocmelele și în scris, și fără scrisoare. Tocmeala cea nescrisă cînd să
va încredința cu întreagă dovadă, are tot o tărie ca și cea scrisă. Tocmeala cea
scrisă, atunci are tărie, cînd să va iscăli de cei ce fac tocmeala și să va da
de cătră dînșii. În așăzămînturi, verice să va tocmi, ori în scris, sau nescris,
de nu va fi împotriva pravilelor, prinde loc de pravilă. În verice așăzămînt,
cine nu va păzi toată tocmeala, sau vreo parte, ori va zăbovi să o pue în
lucrare, este datoriu paguba celuilalt după firea tocmealii, lucrarea, zăbava,
și întîmplarea. Bez numai cînd nu să va ținea de așăzămînt din vreo împiedecare
întîmplătoare și neapărată. Adecă foc, potop, înecăciune, războiu, tîlhari,
boală, slujbă domnească, și altele asemenea. Să strică tocmelele. Cînd cei ce să
tocmesc vor priimi. Cînd de silă să vor tocmi. Cînd cu vicleșug să vor tocmi.
Cînd cei ce să tocmesc, și pentru cîte să tocmesc n-au putere a să tocmi. Cînd
nu să vor pune în lucrare ceale tocmite după așăzămînt. Cînd sorocul tocmelii să
va împlini, și nu să va preînnoi. Pentru vînzări. Cînd tocmindu-ne dăm lucru pă
bani numai, sau pă lucru numai, dar prețuit în bani, sau și pă bani și pă lucru
mai puțin la preț decît banii, sau deopotrivă, atunci această tocmeală să
numește vînzare. Cîte lucruri oprește pravila nu putem să le vindem. Orice
lucruri stăpînim cu tocmeală de a nu-l vinde, nu putem să-l vindem. Bărbatul nu
e volnic a vinde muerii, nici muerea bărbatului. Năstavnicii nu sînt volnici să
vîndă lucruri nemișcătoare, și țigani mănăstirești, fără numai pentru plată de
datorie ce nu se poate iconomisi, și atunci iarăși cu știrea și voia stăpînirii.
Vînzarea celor mișcătoare să să facă și în scris, și fără scrisoare, iară a
celor nemișcătoare și a țiganilor, numai în scris. Cei ce vînd lucru
nemișcătoriu, atunci numai poate să vînză la alții, cînd mai nainte va da de
știre, celora ce au cădere sau protimisis, sau Epitropilor lor, și aceia nevrînd
să cumpere, vor iscăli zapisul vînzării. Să protimisesc la cumpărătoarea celor
nemișcătoare. Rudele dă sus și dă jos. Rudele de alăturea pînă la a patra spiță
cînd sînt și părtași sau dăvălmași. Rudele de alăture pînă la a patra spiță,
cînd sînt și vecini. Cei ce sînt numai rude de alăturea, pînă la a patra spiță.
Cei ce sînt numai părtași sau dăvălmași. Cei ce sînt numai vecini (întîi) cei ce
să vecinesc în lungu, (al doilea) cei ce să vecinesc în lat, și (al treilea) cei
ce să vecinesc la vreun colț. Iară cînd doi inși, sau mai mulți, să vor întîmpla
să aibă deopotrivă cădere, și vor vrea toți să cumpere, deopotrivă împărțesc și
lucrul ce să vinde. Cel ce vinde lucru nemișcătoriu de va fi în București
șăzătoriu să înștiințeze în scris Logofătului celui mare de Ţara de Sus, că
vinde cutăruia, cutare nemișcătoriu lucru, cu atîta preț, și să arate pă cei ce
au cădere cine sînt, și unde să află. Și atunci logofătul cel mare să fie
datoriu pre cei ce au protimisis, și să află în Ţara Românească să-i silească
să-și ia seama, și să hotărască în soroc de patruzeci de zile, de cumpără sau de
să leapădă. Iară cei ce au protimisis și lipsesc din Ţara rumînească asemenea să
facă în soroc de un An și jumătate, în care soroc slobod iaste cumpărătoriul de
va voi să cumpere de la vînzătoriu lucrul cel nemișcătoriu, făr de a sădi ceva
într-însul, și să-l aibă cu tocmeală ca de va voi să-l răscumpere pînă la soroc,
cel ce are protimisis, să să tragă, iară de nu va voi, să-l stăpînească
desăvîrșit. Iară cînd cei cu protimisis în numitele soroace, nici vor cumpăra,
nici să vor lepăda, Logofătul cel mare atunci, să adevereze zapisul vînzării, și
vînzătoriul să-și vînză acel lucru nemișcătoriu cumpărătoriului său, și cei cu
protimisis să nu mai fie ascultați. Iară de va fi vînzătoriul șăzătoriu în vreun
județ, să dea de știre Ispravnicilor, și Ispravnicii să urmeze asemenea. Cînd să
vinde lucru sădit, sau clădit pă loc strein, și închiriat, stăpînul locului să
protimisește mai mult decît toate rudele și vecinii, iară de să va lepăda și va
iscăli zapisul vînzării, atunci să să protimisească, rudele și vecinii
vînzătoriului. Vînzarea țiganilor să să facă după chipul vînzării lucrurilor
celor nemișcătoare, și atunci vînzătoriul lor, să-i vînză la alții, cînd rudele
lui pînă la a patra spiță avînd protimisis, și nevrînd să cumpere vor iscăli
zapisul vînzării în soroc de 20 de zile (de vor fi în București) și 40 de zile
(de vor fi afară în pămîntul Țării Rumînești) iară cîți vor fi afară din Ţară,
să nu aibă protimisis, nici să să facă lor în știre. Oricine va vinde lucru
nemișcătoriu, sau țigan, și va tăinui pă vre unul din cei cu protimisis, și în
urmă să va arăta, să-i plătească aceluia drept osîndă a zecelea parte din prețul
lucrului ce s-au vîndut. Vînzarea celor mișcătoare, atunci e săvîrșită, cînd cel
ce vinde va da lucrul în mîna cumpărătoriului, și cumpărătoriul lui va da
prețul, sau încredințare pentru preț. Desăvîrșit vînzare este, și cînd
vînzătoriul singur începe a da lucrul, sau cumpărătoriul singur a da prețul.
Vînzarea celor nemișcătoare, atunci e săvîrșită, cînd vînzătoriul priimind
prețul, sau încredințare pentru preț, va da cumpărătoriului zapisul vînzării.
Cînd vînzarea să va face desăvîrșit atunci cumpărătoriul să face stăpîn
lucrului. Înaintea vînzării cei desăvîrșit, veri ce bine, sau vătămare să va
întîmpla lucrului celui de vînzare, cătră vînzătoriu priveaște. După săvîrșirea
vînzării veri ce bine să va întîmpla lucrului celui de vînzare, cătră
cumpărătoriu priveaște. După ce va lua sfărșit vînzarea, de va rămînea lucrul la
vînzătoriu, orice să va întîmpla lui de primejdie de foc, potop, tîlhari, și
verice altă silă neapărată, acea întîmplare cătră cumpărătoriu priveaște. Iară
de va rămînea lucrul după săvîrșirea vînzării la vînzătoriu, și să va strica din
vicleșugul lui, sau din neluare aminte a lui, stricăciunea cătră dînsul
privește. De să va tocmi, să fie slobod vînzătoriul de căpuirea lucrului, sau de
să va hotărî cu așăzămînt cum să să căpuiască, atunci să să urmeaze după
așăzămînt și legătură. După săvîrșirea vînzării, de nu să va soroci cînd să să
dea lucrul, să înțeleage în toată vreamea. După săvîrșirea vînzării, de nu să va
așeza în ce loc să să dea lucrul, să înțălege ori în ce loc să va găsi. După
săvîrșirea vînzării, de să va așăza în ce loc și în ce vreame să să dea lucrul,
să urmează după așăzămînt. Cînd vînzătoriul, după ce va vinde lucrul
nemișcătoriu, nu-l va da în sorocul cel orînduit, este datoriu să dea
cumpărătoriului, rodurile de când s-au vîndut lucrul, pînă în ziua ce-l va da.
Cînd vînzătoriul va vinde lucrul nemișcătoriu, și nu-l va da în vreamea sau în
locul ce s-au sorocit, atuci de era să să neguțătorească cumpărătoriul, îi
plătește cîștigul ce l-au păgubit, după cum s-au vîndut de cătră alții lucrul
acela, în orînduitul loc și vreame. De să va întîmpla să să zăticnească
răspunderea lucrului de vreo silă neapărată, cum de tîlhari, războiu și altele
asemenea, nu să îndatorează vînzătoriul. De să va orîndui vreame, cînd adică
cumpărătoriul să-și priimească lucrul, și la soroc nu-l va priimi, și după
aceaia să va întîmpla stricăciune lucrului, atunci vînzătoriul nu e datoriu
nimic. Dar cînd cumpărătoriul va zăbovi a lua lucrul, și vînzătoriul va cheltui
fără a fi tocmeală pentru căpuirea acelui lucru, cumpărătoriul atunci e datoriu
să-i plătească cheltuiala. După săvîrșirea vînzării, de nu să va tocmi vremea și
locul de plată, atunci să cuvine a să plăti ori în ce vreame, și ori în ce loc
să dă lucrul. După săvîrșirea vînzării, veriunde, și ori în ce vreame să va
tocmi prețul ca să să plătească, să urmează după așăzămînt. De va zăbovi
cumpărătoriul plata, este datoriu a da și dobînda banilor. De va lua vînzătoriul
o parte de preț, iar pentru ceialaltă iaste în primejdie, slobod iaste să
poprească lucrul, pînă i să va plăti, sau să i să dea încredințare de cătră
cumpărătoriul. De să va face vînzarea cu arvună, și să va căi vînzătoriul, dă
înapoi arvuna, și mai plătește încă atîta, iară de să va căi cumpărătoriul o
pierde. Cînd va vinde vînzătoriul nemișcătoriu lucru strein, și cu judecată să
va cere, și să va lua de Stăpînul său, atunci vînzătoriul să fie datoriu a
întoarce cumpărătoriului prețul și dobînda banior, iară cumpărătoriul să dea
stăpînului rodurile lucrului. De va îmbunătăți cumpărătoriul, lucrul acela cu
sădiri, atunci Stăpînul lucrului să-i plătească cheltuiala îmbunătățirii. De va
clădi cumpărătoriul cevași pă lucrul acela, și acea clădire aduce folos, să o
cumpere Stăpînul, iară de nu aduce, să o rădice cumpărătoriul. De va vinde
vânzătoriul lucrul de prigonire, și dintr-aceia să va întîmpla judecată
cumpărătoriului, plăteaște atunci vînzătoriul toată cheltuiala judecății. Cînd
un vînzătoriu va vinde fără zapis la doi cumpărători tot acelaș lucru mișcătoriu
al său, și-l va da unuia dintr-înșii, atunci cumpărătoriul ce-l va priimi, să să
facă stăpîn, iară celalalt să ceară de la vînzătoriul ceea ce i să cuvine, iară
vînzătoriul să piarză a treia parte din prețul lucrului, și să să dea la cutia
de milostenie. Cînd vînzătoriul va vinde cu zapis tot acel mișcător lucru, la
doi cumpărători, atunci să-l ia care din cumpărători să va vedea din zapisul
cumpărătoarei că l-au cumpărat mai întîi. Iară celalalt să ceară de la
vînzătoriul ce i să va cuveni, și vînzătoriul să piarză asemenea a treia parte
din prețul lucrului, și să să dea la cutia de milostenie. Cînd vînzătoriul va
vinde același nemișcătoriu lucru, la doi cumpărători, să-l ia care din
cumpărători să va vedea din zapisul cumpărării, că l-au cumpărat mai întîi, și
celalalt să ceară de la vînzătoriul ceia ce i să cuvine. Iară vînzătoriul să
piarză a zecea parte din preț, și să să dea la cutia de milostenie. Cînd
vînzătoriul va vinde lucru fără a hotărî felurimea lui, atunci este datoriu a da
de cea de mijloc feliurime, iară de o va hotărî, e datoriu să dea de cea
hotărîtă. Adecă, de va vinde grîu fără a hotărî ce feliu de grîu, este datoriu a
da grîu de mijloc, iară de va zice foarte bun, atunci este datoriu a da foarte
bun. De va pune vînzătoriul altă feliurime, și va fi alta, atunci cumpărătoriul
iaste slobod, sau să nu ia lucrul, sau să scază din preț. De nu va arăta
vînzătoriul zminteala lucrului ce vinde, și la urmă să va vedea, iaste slobod
cumpărătoriul să nu ia lucrul, sau să scază din preț. Aceasta însă atunci să să
facă, cînd lucrul acela pentru zminteala ce are, rămîne a fi netreabnic, sau cu
anevoe a fi de trebuință, iară aminteri să rămîe vînzătoriul nesupărat. Pentru
zmintealele ceale învederate, (cum ochiu stricat al unui cal, și altele
aseamenea) nu să învinovățeaște vînzătoriul, pentru că cumpărătoriul nu poate
pricinui că nu l-au văzut. Deobște orice zminteală să va socoti că cumpărătoriul
putea să o vază, să o cunoască, sau să o bănuiască, nu poate pentru aceasta să
pricinuiască. Cînd vînzătoriul va ști zminteala lucrului ce vinde, și o va
tăcea, și dintr-aceasta să va întîmpla pagubă cumpărătoriului, să îndatorează la
pagubă. Iară cînd nu o va ști nu să îndatorează. Precum: de va vinde neștine
turmă zmreduită, și să vor zmredui și alte oi, și altele aseamenea. Vînzătoriul
lucrurilor nemișcătoare, datoriu iaste să arate și cîte robiri au aceale
lucruri, iară de nu va urma așa, slobod iaste cumpărătoriul să strice vînzarea,
sau să scază din preț. Să strică vînzarea și cumpărătoarea: Cînd să vor tocmi
vînzătoriul și cumpărătoriul să o strice. Cînd vor vinde sau vor cumpăra cei ce
nu sînt slobozi să vînză, ori să cumpere. Cînd să vor vinde lucruri oprite de
pravilă, a nu să vinde. Cînd nu să va plăti prețul la soroc, sau la locul unde
s-au tocmit, și va vrea vînzătoriul să strice vînzarea. Cînd nu va da lucrul la
soroc, sau la locul unde s-au sorocit, și va vrea cumpărătoriul să strice
cumpărătoarea. Cînd nu să va păzi legătura ce să coprinde în vînzare. Cînd să va
găsi că are zminteală lucrul cel cumpărat, și nu o va spune vînzătoriul, și va
vrea cumpărătoriul să strice vînzarea. Cînd să va găsi că are robire lucrul cel
nemișcătoriu vîndut, și nu o va spune vînzătoriul, iară cumpărătoriul va vrea să
strice cumpărătoarea. Cînd lucrul ce să vinde strein fiind, să va cere prin
judecată și să va lua. Cînd să va face vînzare spre stricăciune
împrumutătorilor, și împrumutătorii vor da jalbă. Cînd vînzătoriul va vinde,
silit de altul mai cu puterea. Cînd prin neștiință va vinde vînzătoriul lucrul
cu preț mai jos de jumătate de cît să obicinuiaște. Cînd vînzătoriul și
cumpărătoriul să vor ului, unul gîndind că vinde alta, iară celalalt că cumpără
alta. Cine va vrea să vînză lucru nemișcătoriu la mezat, să ceară voie de la
stăpînire, cătră starostea de Neguțători. Starostea luînd voie și poruncă de la
stăpînire, datorie are să strige lucrul prin București, și pe lăngă aceasta să
înștiințeze cu cărți de publicație, toate Isprăvnicaturile, iară Ispravnicii să
înștiințeze obștea, ca să poată fiteșcare, ori însuși, sau prin vechil să să
afle la mezat. De să va vinde lucrul la mezat pentru datorie, după hotărîrea
judecății, atunci să ia săvîrșire vînzarea, în șaizeci de zile. În vînzările ce
să fac cu mezat, protimisis nu să dă, ci cel ce adaogă mai mult la preț, acela
cumpără. Vînzarea ce să face cu mezat, să să întărească cu hotărîre domnească și
cu pecete. Pentru schimbu. Cînd învoindu-ne dăm lucru pentru lucru, sau lucru și
bani mai puțini decît prețul lucrului ce să dă atunci, aceasta, schimb, să
numește. Schimbul este ca și o vînzare și cumpărare, și unul și altul din
schimbători, să socoteaște însuși vînzătoriu și cumpărătoriu împotrivă. Deci
cele legiuite pentru vînzare și cumpărare (de la 15, și pînă la 29 și de la 35,
și pînă la 46) să alcătuesc deopotrivă, și la schimburi. La schimburi protimisis
nu să dă. Nestavnicii mănăstirilor, sînt slobozi să schimbe lucru mănăstiresc,
nemișcătoriu cu nemișcătoriu, de îndoit preț cu știrea stăpînirii, iară aminteri
nu. Să strică schimbul ca și vînzarea, tot cam pentru asemenea pricini. Pentru
închiriere sau arendă. Închirierea sau arenda, este tocmeală, și să zice, cînd
zidirea noastră (sau rodurile și veniturile pămîntului nostru) le dăm altuia, cu
cutare preț, în cutare soroc, ca să le stăpînească. Igumenii nu pot da în arendă
moșiile mănăstirești, decît pe un an, fără numai cînd vor avea neapărat
trebuință, și atunci cu știrea stăpînirii. La închirieri sau arenzi, protimisis
nu să dă, fără numai părtașilor carii cînd să dă în chirie sau în arendă lucrul
lor cel de-a valma, să protimisesc să-l ia. De va călca tocmeala Stăpînul
lucrului, și va păgubi pă chiriaș răspunde paguba. De va vinde Stăpînul lucrul
ce au închiriat, sau au dat în arendă, și cumpărătoriul nu va vrea să lase pă
chiriaș pînă la soroc, atunci Stăpînul să îndatorează la paguba chiriașului. De
va închiria sau va da în arendă Stăpînul lucrul, cu soroc, și înaintea acelui
soroc va muri, atunci moștenitoriul lui e datoriu să să ție de tocmeală pînă la
soroc. Cînd Stăpînul va lăsa legaton, un lucru ce este închiriat, și va muri
înaintea sfîrșitului închirierii, atunci chiriașul să fie neclintit, iară
legatarului să i să facă îndestulare, după cum am legiuit la legaturi. Vezi
pentru legaturi. Chiriașul poate și el a închiria altuia lucrul, afară numai
cînd să va tocmi împotrivă. Chiriașul să aibă a păzi după zapis tocmeala
închirierii, căci nepăzindu-o, orice pagubă să va pricinui dintr-aceasta, o
plătește. Chiriașul să nu poată a să sluji cu lucrul cel închiriat, decît numai
în trebuința și cu mijlocul ce s-au tocmit, iară urmînd împotrivă, slobod este
Stăpînul să strice tocmeala, și de cumva din schimbarea mijlocului să va strica
lucrul, supus iaste chiriașul la pagubă. Chiriașul, sau arendașul, verice va
zidi sau va preînnoi la lucrul ce l-au închiriat, fără știrea stăpînului,
cheltuiala este a sa, bez numai cînd să va tocmi aminterea. Chiriașul în veri ce
stare va priimi lucrul cel închiriat e datoriu tot întru aceiaș stare să și-l
răspunză, sau cum să va tocmi, iară de nu, plăteaște paguba. Verice stricăciune
va cerca lucrul cel închiriat tot, sau parte dintr-însul de stăpînire, de
răzmiriță, înnecăciune, cutremur, venire de Ape, și dintr-alte aseamenea
întîmplătoare și neapărată pricină, chiriașul nu să îndatorează, dar și
împotrivă orice pagubă va cerca chiriașul, nu să îndatorează Stăpînul. De să va
închiria o casă, și va arde, atunci de să va fi aprins pă dinlăuntru, să
îndatorează chiriașul, iară de va fi venit focul de aiurea și s-au aprins,
Stăpînul păgubeaște. Să strică închirierea cînd cu o glăsuire va vrea și
Stăpînul și chiriașul. Cînd Stăpînul ori chiriașul nu să ține dă tocmeală. Cînd
chiriașul strică lucrul, sau să va sluji cu dînsul, împotriva mijlocului ce s-au
tocmit. Pentru sădire sau clădire. Sădirea iaste un chip de închiriere, și să
zice, cînd închiriem pămîntul nostru la altul, ca să sădească, sausă zidească pă
dînsul, plătindu-ne un ce, și cel ce cu arătatul mijloc, ia pămîntul nostru, să
cheamă săditoriu sau clăditoriu. Tocmeala clădirii și a sădirii să să facă în
scris. Sădirea să să urmeze întocmai după tocmeală. Cînd stăpînul clădirii, sau
al sădirii, nu va, în trei Ani, ceia ce s-au tocmit a da, să să tragă la
judecată, și după ce va da judecata soroc de șase luni, și iarăș nu va plăti,
atunci să să prețuiască lucrul cel sădit sau clădit, în starea ce să va găsi, și
să-l răscumpere Stăpînul locului, iară clăditoriul să să izgonească. Cînd
sădirea va fi zidire, și va arde sau să va dărîma cu totul, atunci, de nu va fi
fost mai dinainte tocmit, cum să să urmeze, să rămîie locul slobod în stăpînirea
stăpînului său. Pentru clacă. Claca iaste un chip de clădire obicinuit în Ţara
rumînească, și să întocmeaște cînd stăpînul moșii priimeaște pă clăcaș, adecă pă
săditoriu, să șază pă moșia lui. Datoriu iaste clăcașul să lucreze stăpînului
moșii 12 zile pe An, și de să va tocmi de acum înainte vreunul din stăpînii
moșiilor cu clăcașul pe mai puține zile, tocmeala aceaia să nu aibă tărie, iară
cîte tocmeli sînt făcute pînă acum pe mai puține zile decît 12, acelea să să
păzească. Care din stăpînii moșiilor cu vicleșug să va tocmi cu clăcașii altuia
să-i facă lui clacă mai puține zile decît doaosprezece, și-i va trage pe moșia
sa. Aceasta cînd să va vădi să piarză privelegiul clăcii, și să plătească și
stăpînului moșii claca clăcașilor ce au tras. Clăcașul bez claca de doaosprezece
zile, să are stăpînului moșii încă o zi primăvara, sau toamna, să-i dea și un
car de lemne la Crăciun, cărîndu-le ori la moșia lui, sau aiurea unde are
Stăpînul trebuință de dînsele pînă la un loc cu depărtare de șase ceasuri. De nu
va avea Stăpînul nimica a lucra, atunci să-i dea clăcașul cîte un leu de
fieșicare zi. Să nu fie volnic stăpînul să aducă pă clăcaș de la moșia ce
lăcuiaște pă alta să lucreze, fără numai cînd moșia îi va fi cu depărtare cel
mult de trei ceasuri. Clăcașul să nu poată să facă curătură fără voia în scris a
stăpînului cuprinzătoare unde și cît loc să cure, iar urmînd împotrivă să-și
piarză osteneala și să ia curătura Stăpînul moșii. Stăpînul să nu poată să ia
curătura clăcașului ce are de la părinți, sau o face cu voia stăpînului. Care
din clăcași fără voia Stăpînului va sădi vie pă locul lui să o piarză. Cînd
clăcașul va lăsa via sa nelucrată în trei Ani, să să tragă la judecată, și
atunci dîndu-i judecata încă un An soroc, de nu o va lucra și într-acel An, să o
piarză și să o ia Stăpînul. Clăcașul să nu poată să vînză vin sau rachiu pă
moșie, de nu să va tocmi cu stăpînul. Clăcașul să nu poată să deșchiză băcănie
pe moșie de nu să va tocmi cu stăpînul. Clăcașul să nu poată să facă moară pă
moșie. Clăcașul să nu poată să vîneze pește în heleșteul stăpînului. Dar în
bălțile Dunării să vîneze pește, dînd cîte un pește la zece. Iară pă gîrla ce
trece prin moșie e slobod să vîneze pește fără zeciuială. Clăcașul fugind de pă
moșie sau murind fără moștenitori de nu e datoriu vistierii să stăpînească
Stăpînul casa lui, grădina lui și curăturile lui. Clăcașii să dea stăpînului
moșii. Din doaozeci vedre din vinul său o vadră domnească. Din zece clăi de
grîu, de ozu, de meiu, una. Din tot pogonul de porumb patru banițe porumb bătut
sau opt cocoloși cu banița de ocă doaozeci și doao. Din toate cealelalte roduri
de la zece una. Toate acestea cărîndu-le cu carul său la casa stăpînului ce are
pă moșie. Clăcașul să dea stăpînului pentru fieșicare stup, trei bani. Clăcașul
pentru fieșicare capră, să dea stăpînului bani doi, atît iarna, cît și vara.
Stăpînul să ia pentru fieșicare turmă de oi (ce să află pe moșia lui de la
blagoveștenii și pînă la sfîntul Gheorghie, și fată) cîte un miel și un leu, și
de fieșicare stînă, brînză, sau bani, după tocmeală. Pentru tocmeli de slujbe.
Tocmeală de slujbă se zice, cînd ne tocmim cu cineva, să ne facă cevași și să-i
plătim, adecă să ne zidească, să ne sape, să ne coasă, să ne aducă cevași, să ne
lucreze, să ne învețe, să ne tămăduiască, și cu un cuvînt, orice alt lucru cu
plată. Tocmeala de slujbă să să urmeze întocmai. Cel ce plătește și cel ce ia
plată să îndatorează unul altuia după tocmeală. De vei tocmi meșter cu plată ca
să facă din materiia ta cevași, și nu-l va face lucrul acela întocmai, după cum
te-ai tocmit cu el, sau îl va greși și nu-l va face cu meșteșug, atunci, de
iaste materia din cele ce să prefac fără stricăciune, pierde osteneala sa, iară
de iaste din cele ce nu să prefac, o ia el, și plătește prețul ei. De vei tocmi
meșter cu tocmeală, ca lucrul făcut de dînsul de va fi pe placul cutăruia, să
fie priimit, atunci de nu-i va fi pă plac, pierde munca, și plătește și materia,
de nu va fi a sa. De vei tocmi meșter cu plată să-ți lucreze cevași cu soroc,
iară el pînă la soroc nu-l va săvîrși, ești slobod să strici tocmeala. De vei
tocmi meșter să-ți lucreze cevași din lucrul tău, și lucrînd să va întîmpla să
cerce vreo stricăciune lucrul, din pricina uneltelor sale, sau din nemăestrie,
meșterul răspunde, bez numai cînd se va tocmi aminterea. De vei tocmi meșter
să-ți facă zidire, și lucrînd tot lucrul sau parte, să va dărîma de cutremur,
sau va arde, sau va cerca altă stricăciune din întîmplătoare și neapărată
pricină, paguba este a ta, iară de să va întîmpla să cerce stricăciune din
pricina nemăestrii lui, verice pagubă va pricinui stricăcinea aceaia, priveaște
la meșterul, și iaste datoriu a o răspunde. De vei tocmi lucrătoriu de sărcini
sau chirigiu cu cai sau cu carul, sau corăbieriu, să mute de la un loc la altul
lucrul tău, iară lucrul va cerca stricăciune pă drum, atunci de să va întîmpla
aceasta din vicleșugul sau neluarea aminte sau din beția lor, sînt datori ei
paguba, iară de va fi din întâmplare împotriva luării aminte a lor, paguba
privește asupra ta, bez numai dacă să va tocmi aminteri. De vei tocmi slugă cu
soroc și nu te va sluji bine, ești slobod ca și mai nainte de soroc să-l
gonești, dîndu-i ce i să cuvine pă cît te-au slujit, iară de-ți va face
stricăciune să-i ceri și paguba. Să strică tocmeala de slujbă, cînd nu să vor
păzi cele tocmite. Pentru împrumutare și datorie. Împrumutarea iaste tocmeală.
Împrumutătoriu să zice cel ce împrumută. Datoriu cine să împrumută. Datorie
ceaia ce iaste neștine datoriu, din împrumutare, sau din pagubă. Cine împrumută
nevastă cu bărbat fără adeverirea bărbatului său și a judecății, să-și piarză
împrumutarea. Cine împrumută igumen cu pecetea mănăstirii, și adeverirea
Epitropilor, sau a Arhiereului din partea locului, (de nu va avea Epitropi) are
pă mănăstire datoare, iară cine împrumută împotriva arătatei forme, are datoriu
pă igumen, iară nu pă mănăstire. Cine e datoriu, este îndatorat a-și plăti
datoria după tocmeală. Verice lucru răfuește datoria sau o împuținează, sau îi
face îndestulare, drept plată prinde loc. Care datornic să va muta și să va da
de împrumutătorul său platnic la altul, este datoriu a plăti aceluia, cît iaste
datoriu la împrumutătoriul său. Cel cu soroc împrumutat e datoriu a plăti la
soroc. Cel împrumutat fără a pune soroc cînd să-și plătească datoria, este
datoriu a o plăti oricînd i să va cere. Cel cu soroc împrumutat, mai nainte de
soroc nu să poate sili. Cînd un datoriu la soroc sau după soroc, ducîndu-și
datoria la împrumutătoriul, și el nu o va priimi, atunci puindu-i pecete, să o
dea în păstrare la judecată, și de atunci să să socotească că au plătit. Cînd să
va trage la judecată un datornic ce n-au plătit, și va cere soroc, atunci de va
fi bogat în lucruri, să i să dea soroc de patru luni, iar de va fi sărac și fără
a avea mijloc de plată, să să dea puțin soroc și să să precurmeze judecata în
grabă. Cînd preste sorocul de patru luni nu va plăti datornicul și
împrumutătorii silesc, atunci să să vînză de judecată averea lui și să să
plătească. Cînd un datornic, după sorocul de patru luni, mai cerînd și alt
soroc, și cei mai mulți din împrumutători îi dau lui acel soroc, atunci
biruiaște voia celor mai mulți. Iară cînd deopotrivă sunt la număr și cei ce dau
soroc și cei ce nu-i dau, atunci biruiaște voia părții ce are mai mult Capital
să ia, iară de vor fi și părțile deopotrivă și capetele, atunci pentru iubirea
de oameni, biruiaște voia celor ce-i dau soroc. Veri ce lucru va dărui sau va da
dă zestre, sau va vinde datornicul spre paguba împrumutătorilor, să va înapoi.
Cînd un datornic va mofluzi, să să tragă la judecată, și de va dovedi pagubile
sale înființate, să afle de la judecătorii săi milostivire, iară de nu, să să
învinovățească ca un mufluz prefăcut. De va da datornicul cînd mufluzește averea
sa împrumutătorilor, ca să să izbrănească de datorie, sînt slobozi
împrumutătorii să o priimească, sau nu. Cînd împrumutătorii vor priimi spre
izbrănirea datorii, averea datornicului, de nu să izbrănesc toți pă tocma, să-și
izbrănească datoria după analoghia capetelor. Cîți împrumutători vor priimi pă
seama lor averea datornicului, spre izbrănire, să socotesc de tot plătiți,
oricum să vor izbrăni. Cînd împrumutătorii nu vor priimi teslimatul averii
datornicului, rămîn totdeauna buni împrumutători. Obșteștile și domneștile
datorii să protimisesc a să plăti mai întîi decît ceale particulare. Cei cu
zălog împrumutători să protimisesc la plată mai întîi decît cei fără zălog. Cei
cu zălog înainte de nuntă împrumutători, să protimisesc zestrii. Zestrea să
protimisește celor cu zălog după nuntă împrumutători. Zestrea să protimiseaște
decît toată fără zălog datorie. Datoriile morților, trec la moștenitori. Pentru
polițe. Polița iaste un feliu de împrumutare de bani, sau de preț de bani
împrumutați aici, ca să luăm aiurea. Împrumutătoriul banilor poliții să zice
Stăpînul poliții, iară cel împrumutat, trăgătoriu de polițe, și platnic acela,
pre care orînduiaște trăgătoriul, să o plătească. Cartea de poliță numim, carte
de împrumutare. Vericare din platnici va priimi să plătească polița să
iscăleaște în cartea de poliță, și atunci să socoteaște, că s-au priimit polița.
Care din platnici va priimi polița, iaste datoriu negreșit să o plătească la
soroc. Iară de nu o va plăti la soroc, să i să mai dea trei zile cînd nu iaste
Om de primejdie. Iară cînd și după sorocul de trei zile nu o va plăti, să să
osîndească a o plăti cu dobîndă îndoită. Cînd trăgătoriul va trage poliță și
platnicul nu o va plăti, atunci să o înfățișeze într-acea zi la judecată, și să
o întoarcă înapoi. Polița înfățișată la judecată va să zică că nu s-au priimit
de cătră platnic. Cînd o poliță înfățișată la judecată se va întoarce înapoi,
atunci iaste îndatorat trăgătoriul a o plăti stăpînului ei în doaozeci și patru
de ceasuri cu dobîndă îndoită. Pentru dobînzi. Dobîndă să zice un atît ce după
tocmeală dă datornicul împrumutătoriului său pentru datoria sa. Să nu plătească
nimeni pentru alte datorii dobîndă mai multă de cît unul la zece într-un an.
Iară pentru datoriile poliților ce nu să plătesc la soroc, să plătească dobîndă
îndoită. Nimeni să nu plătească dobîndă la dobîndă. Iară dacă datornicul
mulțumindu-se va face dobînda capete, și va făgădui pentru toată suma dobîndă,
atunci să-i plătească, căci aceasta nu mai este dobîndă la dobîndă, ci dobîndă
la capete. După ce dobînzile să vor face tot deopotrivă cu capetele, dobîndă să
nu să mai plătească. Datornicul cel mort, din ziua morții sale, pînă în ziua ce
să va numi moștenitoriul său, să nu dea dobîndă. Cel ce e datoriu bani fără
dobîndă, însă cu soroc, acela după soroc e datoriu și dobîndă. Cel ce e datoriu
fără soroc, și fără dobîndă, acela plăteaște dobîndă din ziua ce să va dovedi că
i s-au cerut datoria și nu au plătit-o. Cîte datorii hotăraște judecata, pînă să
vor plăti, curge dobînda. Care înzestrătoriu făgăduiaște bani în zestre, cînd la
soroc nu va da, după soroc e datoriu dobîndă. Pentru zălogire. Zălogire să zice
cea după tocmeală dare a zălogului. Zălog să zice lucrul ce dă datornicul
împrumutătorului spre încredințarea datoriei. Zălogul nu să socoteaște numai
pentru datorie ci și pentru dobîndă și pentru cheltuelile ce să vor face la el.
Cîte stăpînim acelea numai le și zălogim. Drept aceia de să va zălogi lucrul
strein, să să dea stăpînului său. De să va zălogi același zălog în două cursuri
de vremi, la doi împrumutători, și unuia din ei să vor da cele adevărate
seneturi ale acelui lucru, iară celuilalt nu, atuncea să să protimisească cel ce
va avea seneturile, iar de nu să vor da seneturile, atuncea să să protimisească
cel dintîiu după cursul vremii zălogaș. Cînd să va zălogi tot acelaș zălog, tot
într-un curs de vreame la doi împrumutători, fără a să hotărî cîtă parte unui și
cîtă altuia să zălojaște, atunci acel zălog să socoteaște întreg zălogit la
fiteșcare în parte, și de nu va fi destul la amîndoi să să plătească, atunci să
aibă a să plăti fiteșcăruia după analogia capetelor lor. Adecă unul l-au
împrumutat zece mii, celalalt cinci, să ia acel cu zece mii douo părți, și
celalalt una, căci fiind și cele zeace mii, și cele cinci, tot împrumutate pre
tot zălogul, să cuvine tot deopotrivă pagubă să cerce, pentru că de vor lua pre
jumătate, cele zeace mii cearcă mai multă pagubă, și cele cinci mai puțină. Cînd
tot într-o vreame să va zălogi unuia lucrul întreg, iară altuia parte din lucru,
atunci împrumutătoriul cu lucrul întreg, să protimiseaște la plată. Cînd tot
același zălog să va zălogi la doi împrumutători, hotărît la fieșcare cîte cît,
adecă parte atît unul și atît altul, atunci fieșcăruia din partea lui să
plăteaște. Cînd din lucrul ce e de-a valma, un părtaș va zălogi nehotărît partea
sa, atunci împrumutătoriul are zălog partea cea nehotărîtă. Cînd să va da
zălogul, verice adaos de avere să va întîmpla la acesta, și acel adaos să numără
drept zălog. Adecă de voiu zălogi nemișcătoriu lucru, și după aceaia voiu face o
clădire pre dînsul, și clădirea aceaia, să socoteaște zălog. De să va strica din
întâmplare lucrul zălogit și să va preface, și prefăcîndu-se tot zălog rămîne.
Adecă de voiu zăloji casa, și va arde, și o voiu preface. Veri ce prefacere va
face datornicul zălogului, totdeauna rămîne zălogit nestrămutat. Adecă dînd
zălog un cîmp, de îl va face la urmă vie, și altele. Cînd un zălog va cerca
sminteală fiind în mîna împrumutătoriului, atunci de va fi sminteala pricinuită
din întâmplare neapărată, paguba iaste a datornicului, iară de să va pricinui
din viclenie sau lenevire a împrumutătoriului, paguba iaste a împrumutătoriului.
Cu zălogul mișcătoriu nu poate împrumutătoriul să să slujească la trebuințele
sale, de nu să va tocmi cu datornicul, căci amiterea orice stricăciune va cerca,
plăteaște. Zălogul nemișcătoriu, cînd să va da cu Antihrisis, atunci poate
împrumutătoriul, să-l aibă în trebuințele sale, și să-l închirieze altora.
Antihrisis să zice cînd să va da zălogul la împrumutătoriu ca să întrebuințeze
și să-i ia venitul. Împrumutătoriul poate să zălojească și el zălogul
datornicului său, la al său împrumutătoriu, în cîtă datorie l-au luat și el, și
precum îl are. Afară numai cînd să va tocmi împotrivă. Cînd un datornic să va
muta de la un împrumutătoriu la altul, să mută cu dînsul și zălogul cu toate
drepturile sale. Zălogul nemișcătoriu să să vînză cu știrea judecății, iară cel
nemișcătoriu, cu știrea Domniei. Cînd împrumutătoriului nu i să plăteaște deplin
datoria din zălogul ce are, și alți împrumutători fără zălog nu mai sînt, atunci
lipsa să i să împlinească din ceialaltă aveare a datornicului, iară de vor fi și
alți împrumutători, să între și el cu acea lipsă dimpreună cu aceia, și să i să
plătească ca unui deplin împrumutătoriu. Pentru chezășie. Chezășia iaste
tocmeală, și faptă a chezașului. Chezaș să zice, cine cătră altul, pentru
datoria sau obligația altuia făgăduiaște încredințare. Chezășuit să zice acela
pentru care chezașul dă chezășuire. Cela ce va priimi odată chezaș, nu poate să
mai ceară pre altul chezaș în locul aceluia. Chezașul cînd nu va zice curat pre
cît să pune chezaș, să socoteaște că-și dă chezășia pre oricît e datoriu
chezășuitul, iară cînd va zice curat pre cît să chezășuește, atunci numai pre
atîta iaste chezaș. Cine să chezășuește pentru datorie, de nu va plăti
datornicul după sorocul ce să va pune de cătră judecată, însuș el să o
plătească, mai apoi să o ceară de la acela. Cînd datornicul să va muta de la un
împrumutătoriu la altul, să mută și chezașul cu dînsul. De să vor chezășui mulți
pentru aceaiași datorie, iaste datoriu fieșcare dintr-înșii pre toată datoria,
și împrumutătoriul silește pre care va vrea. De să va tocmi, chezășuitul
datornic, cu împrumutătoriul să schimbe datoria cea dintîiu, adăogîndu-o, sau
scăzîndu-o, sau schimbîndu-i numele, atunci chezașul lui, de nu să va chezășui
și la schimbare, iaste slobod de chezășie. Chezășia ce să face pentru datorie
trece și la moștenitori. Cine să va pune chezaș pentru Om, și nu-l va înfățișa
cînd să va cere, să osîndeaște a plăti cîtă datorie este acel Om datoriu, afară
numai cînd va cere un soroc de mijloc ca să aducă. Pentru obștire sau de-a
valma. Zicem obștire sau de-a valma, tocmeala aceia după care doi sau mai mulți
Stăpîni (ce să cheamă împreună părtași sau de vălmași) stăpînesc un lucru
deobște. Cîți părtași stăpînesc lucrul de-a valma, au deopotrivă de-a valma, și
drepturile lor. Verice căștig va veni din lucru de-a valma, să împărțeaște de-a
valma. Verice cheltuială să va face la lucrul de-a valma, să împarte de-a valma.
Care din părtași iaste purtătoriu de grijă pre lucrul de-a valma, datoriu iaste
să ia aminte de dînsul ca și de al său, iară de nu, iaste datoriu de vericîtă
pagubă să va pricinui din vicleșug, din lenevire, și din greșala lui, și
deobște. Fieștecare părtaș, cîtă pagubă să va pricinui la lucrul deobște, e
datoriu să o plătească. Nici unul din părtași, nu poate să facă vreo prefacere,
fără învoiala tuturor, iară de va face, e datoriu paguba ce să va pricinui
dintr-acea prefacere. Fieștecare părtaș slobod iaste să oprească din prefacere
pre tovarășul său. Cînd părtașii vor vedea, sau vor afla de acea prefacere a
tovarășului lor, și nu-l vor opri, nu pot jelui pentru dînsul de să va întîmpla
pagubă din pricina prefacerii, căci văzînd prefacerea sau aflînd și neoprindu-o
să veade că au priimit-o. Toți părtașii sînt datori să împarță lucrul cel de-a
valma, cînd unul va vrea, și de s-au tocmit mai nainte să nu să împarță
niciodată. Cînd la împărțeala celui de-a valma lucru este neapărată trebuință a
fi supusă o parte la cealelalte spre robire, (Pentru drum sau pentru Apă sau
pentru altcevaș asemenea). Atunci judecătorii, sau împărțitorii să supue la
robire orice parte vor găsi cu cale, și pentru robire să despăgubească pre
stăpînul părții aceia cu bani, sau cu loc mai mult, sau cum într-alt chip vor
socoti. De nu să va putea împărți lucrul cel de-a valma în părți deopotrivă,
împărțitorii să potrivească partea ce nu să potriveaște, cu bani, sau cu
altcevaș. Cînd lucrul de-a valma nu să poate împărți, (cum un pod de-a valma)
sau cînd pricinuiaște pagubă de să va împărți, atunci sau să să dea unuia cu
preț hotărît pre An cîte atît, sau să să strige la mezat pre tot anul și prețul
să să împarță. Pentru tovăroșie. Tovăroșia iaste un feliu de obștire, și să
zice, cînd doi inși sau mai mulți tocmindu-se, vor pune toți cîte atît, cu care
să neguțitoresc împreună, avînd deobște și cîștigul și paguba. Tovăroșia să
poate tocmi: cu soroc sau fără soroc. Cu punere de capital deopotrivă sau nu
deopotrivă. Cu punere unii de lucruri, și alții de fapte, cînd adecă unii pun
bani sau alt cevași, iară alții osteneală, credință și altele. Cu deopotrivă
puteare a tovaroșilor, sau nu deopotrivă. Precum cînd tovaroșii toți să
însarcină deopotrivă să ocîrmuiască lucrul cel deobște, sau cînd aleg să fie
numai unul ocîrmuitoriu și pre acela îl însărcinează. Cu voe de a lua din
căștig, sau fără voe. Cum cît să dă voe tovaroșilor, cînd să aibă a lua fieșcine
pre An, din căștigul lucrului de tovăroșie, pentru ale lor trebuințe, și cît nu,
sau cînd nicidecum nu li să dă, și altele. Toți tovaroșii sau mai mari capete de
vor pune, sau mai mici, sau numai osteneala, tot aceale drepturi au la
tovăroșie, sau cum să vor tocmi. Tovaroșul unii tovăroșii, slobod e să să facă
tovaroș și altiia, de nu să va tocmi anume împotrivă. Cînd un tovaroș bez
tovaroșii săi să va întovăroși și cu alții, aceia nu să socotesc tovaroși cu
tovaroșii săi. După ce să va tocmi tovăroșia odată, sînt datori toți tovaroșii
să păzească tocmeala negreșit, că de nu, să osîndesc a plăti paguba ce să va
pricinui din călcare. La tovăroșii cîte pedeapse să orînduesc de tovaroși asupra
călcătorilor, viclenilor, și nestrăduitorilor tovaroși, să să păzească. Nici
unul din tovaroși fără priimire deobște a tovăroșii, nu poate să prefacă cevaș
în tovăroșie, iară prefăcînd, e datoriu paguba. Fieștecare tovaroș volnic iaste
să oprească orice prefacere a tovaroșului său. De va vedea tovaroșul, prefacerea
tovaroșului său, sau știindu-o nu o va opri, și dintr-această pricină să va
pricinui pagubă, nu poate să ceară paguba de la dînsul, pentru că să socoteaște
că au priimit prefacerea. Care din tovaroși va vătăma cinstea, sau credința
tovăroșii, e datoriu paguba ce dintr-aceia să pricinuiaște. Care tovaroș va
ascunde lucrul, sau banii ai tovăroșii, sau furiș să va sluji cu ei spre al său
cîștig, să socoteaște fur, și e datoriu ceale ascunse, dobînda banilor, și
paguba ce dintr-acestea s-au pricinuit. Verice pagubă va pricinui tovaroșul, sau
însuși, sau prin altul din greșala sa, se îndatorează a o plăti, încă nici
răsplătire i să socoteaște de va aduce dintr-altă parte vreun folos nenădăjduit.
Pentru că e datoriu și pagubă să nu aducă, și să folosească. Tovaroșul de va
orîndui vreun mai mic tovaroș al său, sau pre altul, oblăduitoriu părții lui,
sau a obștii, și orînduitul va pricinui pagubă, însuși el e datoriu paguba. Nici
un tovaroș nu iaste datoriu avînd, sau ocîrmuind el lucru de tovăroșie, de să va
strica, sau să va pierde acel lucru, din întîmplătoare și neapărată pricină, cu
toată a lui prin putință pază și luare aminte. Adecă de să va fura lucrul sau să
va arde, sau să va îneca și altele. Cît cîștig aduce tovăroșia să împarte la
toți tovaroșii după analoghia capetelor părții lor, sau cum să vor tocmi, și
cîtă pagubă să va întîmpla să cerce, iarăși toți sînt datori a o răspunde cu
analoghie, sau cum să vor tocmi. Cîtă datorie va face tovaroșul, pentru
tovăroșie, tovăroșia iaste datoare. Cîte cheltueli trebuincioase și cuviincioase
va face tovaroșul, pentru tovăroșie, tovăroșia iaste datoare. Fieștecare tovaroș
iaste slobod să rădice din căștigul obștii tovaroșiei, atîta cît face analoghia
capitalului părții sale, afară numai de să vor tocmi împotrivă. Nici un tovaroș
nu poate să-și tragă capitalul părții sale din tovărășie, fără numai la
desfacerea tovăroșii. Tovăroșia tovaroșului nu trece la moștenitoriu, adecă nici
tovaroșii nu sînt datori să priimească de tovaroș pre moștenitoriu de va vrea,
nici el e datoriu să fie tovaroș de vor vrea ei, însă. Cîtă pagubă s-au
întîmplat la tovăroșie pînă la sfîrșitul vieții mortului, sau care viețuind el
au pricinuit-o, iaste datoriu și moștenitoriu, cum și toate celelalte cheltueli
și datorii ale tovăroșiei cu analoghie. Orice cîștig au adus tovăroșia pînă la
sfîrșitul vieții mortului, ia și el parte cu analoghie. Ia și partea capetelor.
Să strică tovăroșia: cînd vor priimi toți tovaroșii. Cînd să va împlini sorocul
(de iaste cu soroc). Cînd va lua sfîrșit feliul neguțătoriei, sau lucrul pentru
care s-au întovăroșit. Cînd să va pierde marfa de neguțătorie. Cînd de obște să
va opri feliul neguțătoriei, pentru care s-au tocmit. Cînd să va vădi vicleșug
sau furtișag din partea tovaroșilor. Cînd vor face prefaceri tovaroșii. Cînd nu
să vor păzi ceale tocmite. Cînd unul din tovaroși să va orîndui în slujbă
politicească. Cînd să va pedepsi unul din tovaroși cu ocna, cu pușcăria sau cu
surghiunie și altele asemenea. Cînd va muri unul din tovaroși. Pentru toate
aceastea întîmplări, volnici sînt tovaroșii de vor vrea să strice tovăroșia.
Pentru logodnă. Logodna să zice cea mai întîi tocmeală de cuvîntare a nunții.
Cîți cu cîte sînt slobozi a să căsători, aceia cu acealea pot a să și logodi. Să
strică logodna cînd să va face împotriva pravililor căsătoriei. Cînd voesc a să
călugări, ori amîndoi logodnicii, sau numai unul din amîndoi. Cînd să vor
bolnăvi de o boală ce nu să poate tămădui. Cînd să va dovedi că unul pre altul
ponosluiaște, și oarecum îl defaimă. Cînd putînd să să căsătorească, pricinuiesc
pricini fără temeiu, și nu să căsătoresc. Cînd să va hotărî vremea de a să
căsători, și la soroc pricinuiesc fără de cuvînt. Cînd nu să va hotărî vremea
căsătoriei, și preste trei Ani nu să căsătoresc. Sau cînd așa numai fără pricină
să vor căi. Cînd să va strica logodna, atunci arvunele, adecă darurile de la
logodnă să dau înapoi cu osîndă de pagubă, sau fără osîndă. Şi de să va strica
logodna pentru pricinile 1, 2, 3 atunci să dau înapoi fără osîndă, luînd
fiteșcare ce au dat, iară de să va strica pentru pricinile 4, 5, 6, 7, 8 atunci
cine le-au luat de va fi pricina, întoarce arvunele, și plătește încă atît preț
în bani, iară cine le-au dat, le pierde. Pentru nuntă, zestre și exoprică. Nunta
iaste tocmeala unirii bărbatului cu femeia spre facere de copii. Să nu să
căsătorească: slobozi cu robi. Creștini cu cei de altă lege. Nevrîsnecii fără
voința părinților, sau a Epitropilor, să nu să căsătorească, și părinții sau
Epitropii fără voia lor să nu-i căsătorească. Vîrsnecii avînd părinți cu
blagoslovenia lor să să însoare, iară cînd părinții lor nu să vor îndupleca și
după al treilea a lor rugăciune, atunci să să arate nepriimirea lor la
stăpînire. Epitropul să nu ia întru căsătorie pe cea supt Epitropia lui, cît îi
va fi supt Epitropie. Să desparte căsătoria: cînd să va face împotriva legii.
Cînd bărbatul din slăbiciune nu- și va împlini datoria căsătoriei sale pînă în
trei ani. Cînd femeia întru început are pricini împotrivitoare spre înpreunare,
și nu să pot tămădui. Cînd bărbatul sau nevasta vor vrea să să călugărească sînt
slobozi a să despărți. Cînd bărbatul va dovedi cum că nevasta lui au cugetat rău
împotriva vieții, sau muerea cum că bărbatul i-au cugetat rău, atunci de
trebuință e a să despărți. Cînd bărbatul va dovedi că muerea lui n-au fost
fecioară, este slobod să să desparță. Cînd bărbatul va dovedi pre muerea lui de
curvă, e slobod să o desparță. Cînd bărbatul are posadnică în casa sa, sau că
ține cu cheltuială de față aiurea, iaste slobodă nevasta să-l desparță. Cînd
bărbatul își va defăima nevasta cum că n-au fost fecioară, sau că e curvă, și nu
o va putea dovedi, iaste slobodă nevasta să-l lase. Cînd bărbatul neguțătorește
cinstea nevestii, este slobodă nevasta să-l desparță. Cînd nu voește unul pre
altul, și nu să vor învoi pînă în trei Ani. Cînd să va despărți căsătoria,
atunci din copii lor, partea femeiască să rămîie totdeauna la mumă, iară partea
bărbătească de sînt mici și au încă trebuință de creșterea mumii, să rămîe
iarăși la mumă, iară de sînt mari, să-i ia tatăl. După despărțirea căsătoriei să
fie datoriu tatăl să poarte de grijă pentru hrana copiilor, iară de va fi el
fără stare, și muma lor în bună stare, să fie muma datoare. Pentru Zestre.
Zestre să zice averea fămei, ce la căsătorie dă bărbatului ei, cu tocmeală, ca
ea să fie Stăpînă zestrii totdeauna, iară el să-i ia venitul totdeauna. Nici
bărbatul poate vreodată să însușească stăpînirea zestrii muerii sale, nici
fămeia rodul zestrii ei de la bărbatul său, ci zestrea este dreptul fămeii, iară
rodul al bărbatului, însă. Cînd venitul zestrii iaste venit de preste An, atunci
numai iaste al bărbatului, iară cînd nu va fi de preste an iaste al fămeii,
adecă adaosul zestrii. Cum adecă de să va da pădure cu ghindă de zestre, ghinda
ca un venit de preste An iaste a bărbatului, iară de va tăia bărbatul pădurea și
va vinde copacii cei tăiați, atunci prețul lor nefiind venit de preste an, iaste
adaosul zestrii muerii, și iarăși. De să va da de zestre, un cîmp, cu fînețe, și
cu o zidire dărămată netrebuincioasă, atunci fînul iaste venit al bărbatului,
iară de să va vinde materia zidirii cei netrebuincioase, atunci prețul ei îi
iaste adaos la zestre. Tatăl iaste datoriu să-și înzestreze pre fie-sa din
averea lui. Murind tatăl și rămîind fată neînzestrată, și avut părintesc,
datoriu iaste fratele să o înzestreze din acel avut, dînd și dritul său cînd nu
să va ajunge, ca să o mărite după bărbat de potriva ei, și după cinstea ei. Încă
și cînd nu va rămînea nici un avut, datoriu este și atunci fratele să o
înzestreze cu dintr-ale sale. Nu poate tatăl să o înzestreze pre fie-sa din
zestrea muerii sale, de nu va vrea ia. Muma e slobodă să înzestreze fată cu
zestrea sa. Care tată, ori mumă, ori rudă, sau strein, de va făgădui zestre, e
datoriu a o da negreșit. Zestrea ce să făgăduiaște să protimiseaște a să plăti
mai întîi decît cei ce au împrumutat pre făgăduitoriul în urma făgăduelii
zestrii. Adecă întîi ceia ce să înzestrează ia zestrea, ce i s-au făgăduit ei,
și apoi să răfuesc împrumutătorii celui ce s-au făgăduit. Cînd tatăl, sau muma,
rudă, sau strein, făgăduește zestre și nu o dă, atunci bărbatul e slobod, să o
ceară prin judecată. Cînd bărbatul nepriimind toată zestrea, cîtă să coprinde în
foaia de zestre, au pornit judecată, și iarăși nu o au putut lua, atunci e
datoriu a răspunde nevestii cîtă au priimit. Cînd bărbatul lenevindu-se, nu să
va porni în cursul paragrafiei ca să ceară prin judecată zestrea cea făgăduită,
și făgăduitoriul va scăpăta, bărbatul iaste datoriu, iară de să va porni, nu
iaste datoriu. Cînd bărbatul va lăsa zestrea cea făgăduită la făgăduitoriul să
urmeze cu dobîndă, și va scăpăta făgăduitoriul, bărbatul iaste datoriu. Cînd să
va da lui zestre, vreun lucru ce în silnicie să ține de altul, și va fi priimit,
atunci daca bărbatul neoprindu-se de vreo neapărată stînjăneală, ci din lenevire
nu să va porni prin judecată în cursul paragrafiei, și paragrafia să va isprăvi
după șase Luni de la ziua nunții, bărbatul este datoriu. Iară de să va isprăvi
mai nainte de șase Luni, nu este datoriu bărbatul, daca nu să va fi pornit. După
cum tata, sau muma, sau moșul, înzestrînd o fată să vor așăza cu ginerile pentru
zestre, acel așăzămînt rămîne nestrămutat, adecă: De să vor așăza, ca murind
muerea fără moștenitoriu, să moștenească bărbatul toată zestrea muerii, sau o
parte, să urmează întocmai după așăzămînt, și cealelalte. Cîte fata sărmană, sau
văduva sărmană vor așăza cu bărbatul lor cînd să mărită, rămîn nestrămutate.
Lucrurile de zeste ceale mișcătoare neînsuflețite să pot da și prețuite, și
neprețuite. Numai țiganii, dobitoacele, și toate ceale nemișcătoare neprețuite
să să dea. Zestrea cea prețuită să primejduește pre seama bărbatului fără de
osebire. Zestrea cea neprețuită orice stricăciune va cerca din vicleșug, sau din
neîngrijire, sau greșală a bărbatului, el iaste datoriu, iară ce stricăciune va
cerca din neapărată întîmplare( cum foc, cufundare, răzmiriță, și altele) paguba
iaste a nevestii. Ţiganii și dobitoacele, să primejduesc pre seama bărbatului,
fără de osebire, căci căștigă prăsila lor ce ca o roadă iaste a lui. Cîte
cheltueli va face bărbatul spre paza lucrurilor de zestre, sînt ale lui, iară
cîte va cheltui la zidiri din temelie (cum namestii) sau spre venit nou al
zestrii (cum heleșteu, mori, și cealelalte) aceale cheltueli sînt ale muerii.
Nici bărbatul nici muerea, nu pot să vîndă zestrea, sau să o zălogească, sau să
o dăruiască, afară numai. Cînd bărbatul va pune cu știrea judecății alt cevaș în
locul zestrii de acelaș preț atunci lucrul de zestre poate să-l vînză, să-l
zălogească, să-l facă orice va voi și. Muerea cînd va voi să-și pue la cin
politicesc pre bărbatul său, sau cînd va voi să dezrobească, ori să scoață de la
închisoare, ori să tămăduiască pre el, ori pre copilul ei, ori să mărite vreo
copilă a sa, iaste volnică să vînză lucru de zestre al ei prin adeverirea
judecății. Muerea cînd lucrul de zestre al ei să va întîmpla ori nevolnic, sau
cu anevoe a să sluji cu dînsul, sau mai mult de pagubă decît de folos, iaste
volnică prin adeverirea judecății să-l dea schimb pre alt cevaș, sau să-l vînză,
și să cumpere lucru de trebuință, și mai de folos. Ţiind căsătorie, nu e slobodă
muerea să-și ia zestrea de la bărbat, afară numai. Cînd bărbatul să va dovedi
răsipitoriu, și cheltuitoriu, sau îngreoiat cu datorii, poate muerea, cu
mijlocul judecății să-și ia zestrea, sau să ceară siguranția ei. Cînd Bisearica
va osebi pre muere de bărbat pentru un curs de vreme cu nădejde de împăcat și
atunci poate să-și ceară siguranția zestrii. Cînd va muri bărbatul, muerea
rămîne de sineși Stăpînă pre zestrea ei. Cînd murind bărbatul are muerea lipsă
de zestre, atunci averea lui să împlinească, atîta lipsă cîtă îi lipsește
împotriva pravilelor ce sînt pentru zestre. Cînd să va despărți bărbatul de
muere pentru pricinile 1, 2, 3, 4, 6 atunci bărbatul e datoriu zestrea muerii
după cum la 40 se hotăraște. Cînd să va desface căsătoria din pricină că muerea
au cugetat rău, împotriva vieții bărbatului său (6), atunci bărbatul să
stăpînească jumătate din zestre, de n-au copii; iară de au, să o ție pentru
dînșii supt Epitropia sa, luîndu-i rodurile încît va trăi, și muerea să să
închiză în Mănăstire de călugărițe, nu mai puțin decît doao Luni, nici mai mult
decît doi Ani. Iară cînd să va desface căsătoria din pricină că bărbatul au
cugetat rău, împotriva vieții muerii, atunci să-i răspunză zestrea întreagă după
cum la (41) și prețul zestrii pre jumătate, și el asemenea să să închiză în
Mănăstire de bărbați. Cînd să va desface căsătoria pentru preacurvia muerii,
atunci să să urmeze precum și pentru primejduire de viață, (Vezi 42) fără de a
să închide muerea în Mănăstire de călugărițe. Iară cînd să va desface căsătoria
pentru căci bărbatul hrănia țiitoare, sau pentru căci ponosluindu-și muerea ca
pre o nefecioară, sau preacurvă, nu o va dovedi, sau pentru că să neguțătoria cu
cinstea ei. Atunci să să urmeze precum și cînd va cugeta împotriva vieții sale
(Vezi 42) fără de a să închide în Mănăstire de călugări, Pentru exoprica. Toată
averea mișcătoare, sau nemișcătoare, cîte are muerea afară din zestrea ei,
exoprică să zice. Toată exoprica trebue să fie știută bărbatului de unde o are
muerea, iară fiind neștiută, e a bărbatului. Cîtă exoprică știută bărbatului are
muerea, toată ca niște lucruri ale sale, o stăpînește ia desăvîrșit, și iaste
volnică să facă cu dînsa ce va vrea, adecă să o vînză să o închirieze, să o
zălogească, să o împrumute, și să o dăruiască. Dacă muerea va da exoprica ei în
mîinile bărbatului ca să o ocîrmuiască, trebue bărbatul să îngrijească de ia, ca
de chiar lucrurile sale, iară de nu, orice i să va întîmpla, din nepurtarea lui
de grijă, sau din vicleșug, iaste datoriu. Cînd bărbatul va întoarce muerii
zestrea, sau moștenitorilor ei, datoriu iaste să întoarcă și toată exoprica,
afară numai din cîte au vîndut ia ori au dăruit, au s-au stricat nu din
neîngrijirea sau vicleșugul lui, ci din pricina vremii, ori din altă întîmplare
neapărată. Pentru învoială. Învoiala să zice tocmeala aceia ce doi, sau mulți
prigonitori adecă să ajung la prigonirile lor, ca să nu să mai judece la
judecată. Învoiala să face și în scris și prin graiu, și prin mijlocitori, și
fără mijlocitori. Daca la învoieli să orînduiaște osîndă aceluia ce nu va păzi
tocmeala, osînda să pune în lucrare întocmai. Daca la una și aceiași pricină
prigonindu-se mulți, unii dintr-înșii să vor învoi, iară alții nu, atîția sînt
legați a păzi acea învoială, cîți să vor fi învoit. Cine nu să învoiaște cu
chiar Stăpînul prigonirii, sau cu vechilul lui, nu să socoteaște că să
învoiaște. De nu să va numi hotărît la ce prigonire să învoesc, cei ce să
învoesc, ci numai vor zice că să învoesc, sau că la prigonire să învoesc, atunci
iaste neștiut de s-au făcut învoială sau nu, și pentru aceaia de nu să va dovedi
hotărît, la ce prigonire, iaste fără tărie. Daca vreo parte prigonitoare, va
ascunde sau va fura, ori însuși sau prin altul dovezile drepturilor ceilalte
împrotivnice părți, și cu vicleșug să va învoi cu aceia, și apoi să va vădi
adevărul nu să socoteaște că s-au învoit. Cum moștenitoriul unui împrumutătoriu
mort, cînd să va învoi cu datoriu, ca să dea din datoria lui atîta, și să-i
ierte ceialaltă, și apoi după învoială să va arăta diiata mortului, în care erta
datoriului său toată datoria, sau cînd un moștenitoriu dinpreună cu altul,
știind toată averea mortului, nu va arăta-o deplin cellalt moștenitoriu, și
acela crezîndu-l să va învoi pre cît i-au arătat celalalt. Ucigașul poate să să
învoiască pentru ucidere cu rudele celui omorît. Învoiala cea silită cînd să va
dovedi iaste fără de tărie. Pentru eretocrisie. Eretocrisie să zice tocmeala
aceia ce doi, sau mulți alegînd pre unul sau pre doi inși, sau mai mulți îi vor
orîndui judecători pricinii lor. Să zic și judecătorii aceia, judecători aleși.
Orice prigonire de tocmeală și de daruri afară numai de despărțenia căsătoriei,
de zestre, de Epitropie, și de moștenire, să poate judeca și prin eretocrisie.
Pricină de vinovăție nu să judecă prin eretocrisie. Orice obraz poate să fie
eretocritis adecă judecător ales. Afară de mueri, nevîrsneci, nebuni, și de
oamenii în vileag osîndiți de necinstiți. Tocmeala eretocrisiei totdeauna în
scris să să facă. Pînă a nu da în mînă judecătorilor aleși, prigonitoarele părți
carte de tocmeală eretocrisiei, sînt slobozi, dacă nu vor voi, să strice
tocmeala, iară după ce vor da-o, nu mai sînt slobozi. Cînd în tocmeala
eretocrisiei, să va orîndui osîndă împotriva celui ce nu va sta la hotărîrea
judecătorilor, osînda să să împlinească. Cîte și ce feliu de pricini vor orîndui
părțile prigonitoare, în tocmeala eretocrisiei, atîtea, și acelea numai sînt
slobozi judecătorii să judece. Cei ce să judecă sînt siliți să stea, și să dea
ascultare pînă la sfîrșitul hotărîrii. Pînă a nu întra în cercetarea pricinii
judecătorii aleși sînt slobozi să să lepede de a fi judecători. După ce va întra
judecătoriul ales în cercetarea pricinii, nu să mai poate lepăda, afară numai
cînd să va necinsti de cătră cei ce să judecă, sau de este să purceze undeva,
sau de să va orîndui în slujbă politicească, sau de i să va întîmpla vreo boală
ce nu să poate tămădui, sau de va dovedi că i s-au întîmplat trebi neapărate,
din pricina cărora nu să îndeletnicează. Cînd un judecătoriu ales, afară din
zisele pricini nu va să judece și să hotărască, atunci să să silească prin
stăpînire. Cînd unul sau toți judecătorii aleși, să vor lepăda de judecată,
pentru pricinile acelea, atunci slobozi sînt cei ce să judecă să strice
eretocrisia, sau dimpreună cu aceia, să orînduiască pre altul, sau pre alții
judecători la pricina lor de vor voi. Judecătorii aleși afară din ceia ce îi vor
orîndui nu pot pre altul nici să-l judece, nici să-l îndatoreze. Cînd
judecătorii aleși nu să unesc, la hotărîre, și cîți sînt cei ce nu să unesc,
atîția sînt și cei ce să unesc, atunci însuși ei cu toții să aleagă un al
treilea judecătoriu preste dînșii fără de a să întreba cei ce să judecă de voesc
sau nu. Verice va hotărî judecătoriul ce s-au ales preste ceilalți sînt datori
și judecătorii, și cei ce să judecă, să priimească negreșit. Cînd cei mai mulți
judecători se unesc la hotărîri și cei mai puțini nu să unesc, atunci are putere
părerea celor mai mulți. Cînd unul din orînduiții judecători aleși lipsind, nu
va auzi și el toată curgerea prigonirii, nici va da părerea sa, hotărîrea
celorlalți nu are nicio putere, afară numai, lipsind va lăsa hotărîrea sa la
tovarășul său. După ce vor iscăli hotărîrea judecătorii aleși și o vor da celor
ce să judecă, nu mai sînt judecători, și nu pot nici să mai judece de iznoavă
pricina, nici de vor fi greșiți să-și îndrepteze hotărîrea, afară numai de să va
fi întîmplat greșală la numere, sau la numărătoare. Hotărîrea judecătorilor
aleși, ori dreaptă, sau nedreaptă de va fi, apellație nu are. Eretocrisia n-are
tărie. Cînd pricina nu să judecă prin eretocrisie (2, 3). Cînd să face
judecătoriu ales, cel ce să oprește de cătră pravilă. Cînd cei ce să judecă,
pînă a nu să începe judecata, și după ce să începe, singuri să vor învoi. Cînd
să va lepăda, sau va muri vreunul din judecători, și cei ce să judecă nu vor
orîndui altul. Cînd va muri vreunul din cei ce să judecă. Pentru vechilet.
Vechilet zicem fapta vechilului. Iară vechil iaste cel ce stă în locul
stăpînului la vreo treabă. Vechiletul să întocmeaște din tocmeala Stăpînului, și
a vechilului, adecă: unul să pue în lucrare treaba, iară cellalt să priimească
ceale lucrate. De multe fealiuri să face vechiletul, după feliurimile
pricinilor. Adecă să tocmească, să vînză, să cumpere, să închiriaze, să dea, să
ia, să privegheze, să dăruiască, să să judece, să să învoiască, și cealelalte.
Să poate da vechiletul de cătră Stăpîn, de însuș sau prin altul în scris, și
nescris, pentru un lucru, și pentru multe, cu osebire, și fără osebire, cu
deplină putere, și veri cum alt. Vichilul e datoriu, să pue în lucrare treaba
vechileatului său, după tocmeală, după cugetul Stăpînului, și fără vicleșug.
Care vechil va pune în lucrare, treaba vechiletului împotriva tocmelii și
cugetului Stăpînului, sau va lucra cu viclenie și va pricinui pagubă, este
datoriu paguba. Dacă vechilul va pune în lucrare treaba după tocmeală, după voia
Stăpînului, și fără vicleșug, și să va pricinui pagubă din întâmplare, nu este
datoriu. Dacă vechilul după ce va primi vechiletul, să va lenevi și fără nici o
întîmplare neapărată, nu va pune nicidecum treaba în lucrare, atunci de nu să va
întîmpla pagubă, nu să învinovățeaște numai pentru această a lui semplice
lenevire, iară de să va întîmpla, să învinovățeaște: căci să cuvenea ori să nu
priimească vechiletul, sau după ce l-au priimit, să pue treaba în lucrare. Cîtă
cheltuială va face de la sine vechilul cu cuviință în lucrarea vechiletului său,
este datoriu Stăpînul, acea cheltuială să o plătească cu dobîndă, măcar și de
nu-i va fi poruncit să cheltuiască. Şi cînd îi va fi orînduit cît să
cheltuiască, și vechilul va cheltui mai mult cu cuviință, iarăș Stăpînul iaste
datoriu la ceale mai mult cu cuviință cheltueli. Iară de va cheltui fără
cuviință mai mult, el iaste datoriu. După ce Stăpînul va da vechilet vechilului,
și vechilul va începe a pune în lucrare treaba, îndată este datoriu Stăpînul a
priimi orice va face vechilul după porunca lui. Poate Stăpînul după ce va da
vechilului întîia poruncă, să dea și al doilea cu totul împotriva cei dintîiu,
sau spre dresul cel dintîiu în parte, și a treia, și a patra, și de rînd
totdeauna, însă pănă a nu înceape vechilul a lucra, căci după ce va înceape, să
cade să priimească Stăpînul ceale lucrate. Cînd va orîndui Stăpînul și al doilea
vechil, tot la acea pricină, după ce au orînduit pre cel dintîiu; atuncea de va
fi apucat cel dintîiu să pue treabaîn lucrare, iaste datoriu Stăpînul să
priimesccă toate cîte va fi făcut pănă atunci, și cheltuialele ceale
cuviincioase. De să vor orîndui de Stăpîn doi, sau mai mulți vechili tot la
aceaiași pricină, toți sînt datori deopotrivă pentru aceia, și de nu vor apuca
treaba cu toții dimpreună, pentru că toți deopotrivă au priimit vechiletul. Cînd
din doi, sau mulți vechili de o seamă orînduiți la aceiaș pricină, unul sau unii
vor lucra fără ceialalți, atunci Stăpînul volnic iaste, de să păgubeaște, să-și
ceară de la toți paguba. Are voe vechilul după ce va priimi și să va face
vechil, să să leapede, ori pănă a nu înceape treaba, sau și în lucrare fiind,
din cuviincioasă pricină, și zăticneală. Adecă de să va bolnăvi, sau să va
orîndui în slujbă politicească, și nu are vreame. Sau din altă a sa întîmplare
ce întru adevăr îl zăticneaște, și altele asemenea. Are voe vechilul și fără
pricină să să leapede, dacă lasă pricina într-acest feliu de stare, încît cu
lepădarea sa să nu pricinuiască pagubă, și să poată și Stăpînul să orînduiască
altul să dea săvîrșire pricinii, că într-alt chip, de va fi adecă pricina
primejdie, și să va lepăda fără pricină, iaste datoriu paguba. De oricare cuvînt
să va trage vechilul, pănă a nu înștiința pe Stăpînul că să trage, nu e slobod
să să tragă, iară aminterea e datoriu paguba, afară numai, cînd din zăticnire
firească, sau întîmplare nebiruită nu va putea să înștiințeze. Toate
vechileturile, după moartea Stăpînului, sau a vechilului, contenesc și să
strică. Cînd vechilul după moartea Stăpînului, neștiind adevărat de moartea sa,
lucrază neîncetat, iaste datoriu moștenitoriul să priimească, cîte după poruncă
pănă atunci au lucrat, dimpreună și cheltuialele ceale cuviincioase. Cînd
vechilul știind moartea nu va conteni, atunci orice pagubă să va pricinui din
orice pricină, iaste datoriu a o răspunde, căci de contenea, nu o cerca poate
moștenitoriul. Pentru vechilul de judecăți. Vechil de judecăți iaste cel ce să
orînduiaște de altul ca să să judece în locul lui. Vechilul de judecăți să să
orînduiască cu Adeverință în scris. Vechil fără adeverință în scris să nu fie
priimit la judecată. De să va orîndui vechilul cu deplină puteare, cînd să va
osîndi, să plătească, iaste datoriu să plătească, iară de nu, stăpînul este
datoriu. Moștenitoriul vechilului, nu iaste datoriu a priimi vechiletul, de nu
va vrea. Pentru Epitropi. Epitropie să zice vechiletul Epitropului. Epitrop
iaste vechilul tatălui celui nevîrsnec, și chivernisitoriul creașterii și averii
lui. Să poate orîndui Epitrop, sau de cătră Pravilă, sau de cătră Domnie, sau de
cătră judecători, și atunci să zice după Pravilă, sau de cătră părinții
nevîrsnecului prin Diiată, și atunci să zice după Diiată. Să orînduiaște sau
unul sau mulți Epitropi unui nevîrsnec, după mărimea averii lui, și ori să
orînduesc a fi Epitropi toți preste toată averea, sau fieștecare în parte. Cînd
Epitrop după Diată nu este, atunci cea mai de aproape rudă să face Epitrop după
pravilă. De să vor întîmpla rude multe tot de aceiaș mai de aproape spiță, toți
să să orînduiască Epitropi, sau cel mai bun, de nu iaste de folos a să orîndui
toți. Cînd nu sînt rude să face Epitrop vornicia oștirilor. Epitropi să să
orînduiască, oameni cinstiți și de bună stare sau cu chezășie. Cînd între
Epitropi unul e cu stare bună, iară altul dă chezășie, cel de al doilea să
protimiseaște, afară numai cînd vreun cuvînt va da pliroforie împotrivă. Adecă
de iaste om de bănuială, sau risipitoriu, sau de viețuire urîtă, încît și cu
chizășie să nu fie vreadnic de Epitropie. Să întîmplă de multe ori, a să orîndui
privighetori Epitropilor, rude, streini, Boeri, Neguțători, numai pentru cinste,
ori să ia aminte Epitropilor, sau ca să ceară Epitropii povață de la dînșii
pentru lucrurile ceale mai mari, sau oricum aminteri. Epitropul cel după
Pravilă, sau și cel după Diiată cînd să va vădi că urmează rău Epitropia, să să
scoață. Să nu să orînduiască niciodată Epitrop, om ce este în prigonire, sau în
oareșicare vrajbă cu părinții nevîrsnecului, sau cu el, măcar rudă, măcar strein
fie. Să nu să orînduiască niciodată epitrop unul nevîrsnec, fămeae (decît
mumă-sa sau moașe-sa). De să va mărita de al doilea muma să nu mai fie
Epitroapă. Cînd nevîrsnecul va fi sîrman de mumă, atunci tatăl său să fie
Epitropul său la avearea mume-sii. După ce să va orîndui Epitropul, pînă a nu să
apuca de chivernisirea lucrurilor, datoriu iaste să facă doao catastișe anume de
priimirea averii și a datoriei nevîrsnecului, și pre unul după ce va iscăli
însuși, și-l vor adeveri rudele, sau judecătorii, să să dea în păstrare la
Mitropolie, sau la Episcopii, sau la Vornicia obștirilor, iară celalalt și acela
iscălit, și adeverit aidoma, să -l poprească însuși. Ca să fie de trebuință,
adică cel dintîiu sîrmanului cînd va da seama Epitropiei Epitropul, iară
celalalt Epitropului spre chivernisirea lucrurilor. Mumele sîrmanilor, ori
moașele, și de nu să vor întîmpla să fie însuș iale Epitroape, să fie însă
purtătoare de grije creșterii sîrmanilor. Iară de să vor mărita de al doilea
Mumele, atunci ori să li să lase iarăși îngrijirea creșterii, de vor îngriji de
creșterea lor, sau să li să ridice de nu vor îngriji. Numim bună creaștere,
învățătura sîrmanului după starea lui, hrana lui, îmbrăcămintea și căutarea la
boală. Cînd tatăl prin Diiată va orîndui într-alt chip, și în altă parte
creașterea sîrmanului, după orînduiala tată-său să să crească, afară numai cînd
să va vădi, că nu i să dă bună creaștere. Epitropul iaste datoriu a chivernisi
pre sîrmanii, și casa lor ca un părinte. Toate cîte privesc spre folosul
nevîrsnecului, iaste slobod Epitropul a le face. De orice va face Epitropul, ori
cu vicleșug, sau din greșală, spre paguba nevîrsnecului, iaste răspunzătoriu.
Verice pagubă să va întîmpla averii din firească, sau întîmplătoare neapărată
pricină, iaste a nevîrsnecului, fără numai cînd să va dovedi că Epitropul,
putînd să o apere, s-au lenevit. Verice va face Epitropul cu cuvînt, luînd,
dînd, cheltuind, tocmind, să socotește că le face nevîrsnecul, și să îndatorează
cu dînsele, iară ce va face fără cuvînt, singur Epitropul este datoriu. Să nu
aibă voe epitropul să cheltuiască pentru nevîrsnec mai mult decît venitul lui,
fără numai la o mare trebuință, căci într-alt chip orice va cheltui mai mult
păgubește însuși. Epitropul, toate ceale cu cuvînt de prisos, mișcătoare, și
toate ceale ce să strică lezne, (cum grîu, orz, și alte aseamenea lor) să le
vînză, și prețul să-l facă capete. Niciodată nu e slobod Epitropul, să vînză
nemișcătoriu lucru al sîrmanului, decît numai la o mare trebuință, dar și atunci
cu știrea stăpînirii. Niciodată nu e slobod Epitropul, să schimbe nemișcătoriu
lucru al sîrmanului, iară de-l va schimba, să să îndatoreaze a-l răspunde cu
toată paguba. Iaste slobod Epitropul a schimba țiganii, dar tot cu cercetarea
judecății. Vase de argint sau de aur, pietre scumpe și orice scule de preț scump
a nevîrsnecului să nu vînză Epitropul, fără decît la o trebuință, și cu știrea
stăpînirii. Epitropul nu poate cumpăra lucrul celor ce sînt subt Epitropia lui,
în cîtă vreame este epitrop. Să dea Epitropul cu dobîndă banii nevîrsnecului,
împrumutîndu-i Mitropoliei, Episcopiilor, Mănăstirilor, iară de-i va împrumuta
aiurea, să-i împrumute cu zălog îndoit la preț. Toate pricinile de Judecată ce
să întîmplă, sau spre ajutoriul, sau împotriva nevîrsnecului, să le caute
Epitropul cu știrea și povața rudelor, sau a priveghetoriului, iară de le va
căuta numai el singur, și să va năpăstui nevîrsnecul, el iaste datoriu paguba.
Fiind doi, sau mulți, împreună epitropi, de li s-au orînduit în Diiată, sau de
la Judecată preste ce, și preste ce să fie Epitropi; atunci fieștecare
dintr-înșii iaste datoriu pentru partea ce i s-au dat lui în seamă, iară de sînt
toți fără osebire orînduiți preste toată avearea, atunci toți pentru toate, și
fieștecaew în parte pentru toată sînt datori. De vor fi doi, sau mai mulți
împreună Epitropi, și să vor prigoni între dînșii, vrînd să fie fieștecare
singur Epitrop, atunci să să protimisască cel mai vreadnic prin știrea
Stăpînirii. Privighetorii de să vor orîndui și ei Epitropi preste oareșicare
deosebită parte din toată Epitropia Epitropilor, să îndatorează și ei dimpreună
cu Epitropii la aceasta. Muma fiind Epitroapă a sîrmanilor ei copii, de să va
mărita al doilea pănă a nu-ș da socoteala Epitropiei, și pănă a nu să orîndui
alt Epitrop, atunci orice va fi pătimit, sau va pătimi avearea nevîrsnecului, e
datoare și ia și bărbatul de al doilea a o răspunde. Moștenitorii Epitropului
sînt datori la verice e datoriu Epitropul cătră nevîrsnec. Cînd tatăl
Nevîrsnecului, va orîndui anume în Diiată, că Epitropul său, să nu fie datoriu
să dea socoteală, nici în vreamea Epitropiei lui, nici după sfîrșitul
Epitropiei, să nu să asculte, și Epitropul să-și dea negreșit socoteala.
Epitropul este slobod să să lasă de Epitropie, din pricină de boală îndelungată,
de bătrîneațe, sau pentru căutare de trebi chear ale sale ce nu să poate să le
lasă, de slujbă politicească și de călătorie, însă cu știrea stăpînirii.
Conteneaște Epitropia: cînd nevîrsnecul sau nevîrsnica vor împlini doaozeci și
cinci de Ani ai vîrstei lor. Cînd nevîrsnecul sau nevîrsnica să vor învrednici
de la Domnie de ertarea vîrstii. Cînd să va mărita nevîrsnica. Cînd va muri cel
ce e subt Epitropie. Cînd să va lăsa Epitropul, din pricină de boală, sau altele
cum mai sus. Pentru ceale puse în păstrare, sau depoziton. Cînd unul va da
altuia lucrul să-l păstreze, atunci să numește pus în păstrare sau depoziton.
Punerea în păstrare iaste o tocmeală, adecă unul să pue în păstrare și altul să
păstreze. Verice tocmeală să va face între păstrătoriu și între cel ce pune în
păstrare, pentru lucrul ce să dă în păstrare, întocmai să să păzească.
Păstrătoriul să cade să ia aminte pentru ceale puse în păstrare ca de chear
lucrurile sale. Verice stricăciune să va întîmpla depozitului, din vicleșug, sau
din dovedită lenevire, sau din greșala păstrătoriului, stricăciunea la el
priveaște. Iară orice va pătimi, din întâmplare neapărată, priveaște la cel ce
au pus în păstrare. De să va da în păstrare lucrul, cu tocmeală să-l vînză
păstrătoriul, și să să poprească prețul în socoteala datoriei, atunci și
înaintea vînzării și după vînzare, orice va pătimi lucrul, și din orice pricină
fără deosebire, păgubeaște păstrătoriul, căci acel feliu de lucru nu să mai
numeaște depoziton, ci izbrănire, adecă lucru dat spre răfuirea datoriei. De să
vor da în păstrare bani cu tocmeală să să slujască păstrătoriul cu dînșii,
atunci orice vor păți, și mai înainte, și după ce să va sluji cu dînșii, paguba
iaste a păstrătoriului fără deosebire. Pentru că aceasta nu să mai socoteaște
păstrare, ci împrumutare. Păstrătoriul fiind nevîrsnec sau nebun, daca va păți
cevaș lucrul cel pus în păstrare și să va zminti, atunci paguba priveaște la cel
ce au dat lucrul în păstrare, pentru că au ales acest feliu de păstrătoriu. Cînd
să va da lucrul în păstrare cu voe de a să sluji cu el, atunci numai, volnic
iaste păstrătoriul să să slujească cu el, iară altă dată nu. Cînd lucrul cel pus
în păstrare să va cere de cel ce l-au pus, datoriu este păstrătoriul, a-l da
precum l-au priimit. Şi de va fi lucrul roditoriu, iaste datoriu și rodul, bez
numai cînd să va lega împotrivă. De să va numi și locul în care să să dea lucrul
cel pus în păstrare, să să urmeze după tocmeală. Cînd să va vădi că lucrul cel
dat în păstrare iaste de furat, sau strein, și să va cere de Stăpînul său, iaste
datoriu păstrătoriul să-l dea judecății, că de nu-l va da să învinovățeaște.
Cînd mulți vor pune în păstrare un lucru și-l vor cere, atunci păstrătoriul
iaste datoriu să-l dea fiind toți împreună, că de nu să învinovățeaște. Cînd
mulți vor pune în păstrare lucru de-a valma, cu așăzămînt ca să poată da
păstrătoriul fieșcăruia ce-l va cere, sau tuturor, atunci să urmează după
tocmeală. Cînd la doi inși să va pune lucrul în păstrare, iaste datoriu
fiteșcare dintr-înșii, să-l dea cînd să va cere, și de-l va da unul dintr-înșii,
cu lipsă de cît au fost, datoriu iaste și acel ce l-au dat, și celalalt
păstrătoriu lipsa lucrului. Cînd să va da în păstrare lucu acoperit, și
pecetluit, atunci păstrătoriul iaste datoriu a da lucrul acoperit și pecetluit
cum s-au dat, cînd i să va cere, fără a mai fi datoriu altcevaș din cîte poate
să ceară cel ce l-au pus în păstrare, că le-au avut acoperite și pecetluite. Dar
de-i va arăta mai întîiu păstrătoriului ceale ce pune în păstrare cîte una: una,
și apoi le va pecetlui, atunci păstrătoriul iaste datoriu și el a le da cîte
una: una. De să va cere lucrul cel pus în păstrare și nu să va da în vreame ce
putea să să dea, atunci orice va păți lucrul, din vericare pricină fără
deosebire, iaste datoriu păstrătoriul, pentru că nu l-au dat cînd i s-au cerut,
fără numai cînd să va arăta cu dovadă, că atunci nu să putea da din pricină
neapărată. Cînd va vrea păstrătoriul să dea și înaintea sorocului celui orînduit
de să va întîmpla, lucrul cel pus în păstrare, iaste datoriu cel ce l-au pus,
să-l priimească, afară numai de să află și el împotrivă în vreo întîmplare, ca
să nu poată să priimească, iară păstrătoriul poate să-l păstreze mai multă
vreame. Cînd păstrătoriul va cheltui cevaș de trebuință spre paza, sau hrana
lucrului celui dat în păstrare, cel ce l-au dat în păstrare e datoriu
cheltuiala. Cînd va muri păstrătoriul, moștenitorii lui sînt datori lucrul cel
dat în păstrare, cu toate dreptățile lui. Pentru secvestru. Secvestru iaste un
feliu de depoziton, și să zice cînd doi inși sau mulți pun cu mulțumita lor un
lucru de prigonire, la un al treilea obraz în păstrare, ce să zice păstrătoriu,
ca să păzească și să-l dea aceluia ce să va dovedi Stăpîn al lucrului. Pînă a nu
să dovedi cine e Stăpînul lucrului, păstrătoriul nu poate să-l dea niciunuia din
cei ce pun în păstrare. De să va tocmi și alt cevaș între cei ce pun în
păstrare, și între păstrători, să urmeze tocmeala. După ce să va dovedi Stăpînul
lucrului celui pus în păstrare, atunci păstrătoriul e datoriu să dea lucrul, și
rodul de va avea. În scurt cîte am legiuit pentru depoziton, (3, 4, 5, 6, 9, 12,
13, 16, 17, 18, 19, 20, 21) toate le legiuim și pentru secvestru. PARTEA A
PATRA. Pentru daruri. Darurile sînt ori lucruri, sau folosuri de lucruri. Să fac
daruri, și pre vreamea de acum, și pre vreame viitoare. Să fac daruri, și cu
legătură, și fără legătură. Pînă a nu să da darul, poate să să lege orice
legătură, iară după dare, nu. Orice va dărui bărbatul în viață fămeii sale după
nuntă, și fămeia bărbatului său, să socoteaște împrumutare, iară nu dar. Pentru
că de să va lăsa să dăruiască unul altuia, cu desăvîrșită stăpînire, să poate
din dragoste să-și dăruiască toată averea unul altuia, și la urmă întîmplîndu-se
a să despărți, să rămîie săraci, și iarăși să poate avînd ori bărbatul, ori
fămeia datornici, să dăruiască unul altuia totdeauna, și împrumutătorii să
rămîie păgubași. După ce să va da darul, nu să mai cere înapoi, afară numai. De
va fi dat darul cu legătură, și cel ce l-au luat, nu va urma legăturii. De va
necinsti priimitoarea darului pre dăruitoriu, sau de-l va păgubi, sau de va
cugeta în faptă, rău asupră-i, sau de va da jalbă asupră-i cu pîră nedreaptă.
Darul cel necinstit, nu să cere niciodată înapoi, și necunoscătoriu, și
cunoscătoriu de să va arăta obrazul cel necinstit. Pentru darurile dinaintea
nunții. Afară din darurile de la logodnă, orice va dărui bărbatul fămeii sale
înaintea nunții, să cheamă dar dinaintea nunții. Vericum, și verice să va așăza
înaintea nunții, pentru daruri dinaintea nunții, acea tocmeală să să păzească
întocmai. De să va făgădui de cătră bărbat dar dinaintea nunții, și nu să va
numi ce, și cît, să fie datoriu. Cînd înaintea nunții nu să va da, sau nu să va
făgădui dar dinaintea nunții, după nuntă să nu să ceară. Orice dar dinantea
nunții va dărui nevîrsnec, să priimeaște. Cînd nu să va face nuntă, darurile
dinaintea nunții să întorc înapoi. După nuntă, și darurile de la logodnă
fireaște urmează orînduelii darurilor dinaintea nunții, și cîte legiuim pentru
darurile dinaintea nunții, aceleași înțelegem și pentru ale logodnei. Darurile
dinaintea nunții, ca și zestrea, nici să înstrăinează, nici să zălojaște, afară
numai la cîte întîmpări, și cum să zălojaște zestrea, și să înstreinează, și
cînd bărbatul are datorie dinaintea nunții, și nu i să ajunge celalalt avut al
lui ca să să plătească. Cînd să va dăsface căsătoria pentru cugetare rea a
muerii, împotriva vieții bărăbatului, sau pentru preacurvia ei, (vezi pentru
căsătorie, listul 43), atunci darul dinaintea nunții să întoarce întreg
bărbatului, și de nu vor avea copii îl stăpînește desăvîrșit iară de vor avea
iaste al copiilor, și el îi ia numai rodul. Cînd să va dăsface căsătoria pentru
cugetare rea a bărbatului împotriva vieții a soții sale, sau pentru că are
țiitoare și cealelalte, vezi pentru căsătorie (list 43) atunci darul dinaintea
nunții rămîne al muerii, și de n-au copii îl stăpînește ia desăvîrșit, iară de
au copii, iaste al lor, și ia numai cu rodul să foloseaște. De să va mărita
fămeia în Anul jalii, să piarză darul dinaintea nunții, și de va avea copii să
fie al lor, iară de nu, să fie al moștenitorilor bărbatului. Cînd bărbatul va
muri, și nu să va mărita muerea, sau să va mărita după anul jalii, atunci de va
avea copii, darurile dinanintea nunții să fie ale copiilor avînd ia folosul
acelor daruri, iară de nu are, și bărbatul n-are datorie dinaintea nunții, să le
stăpînească cu desăvîrșită stăpînire. Pentru moștenire, sau clironomie.
Moștenirea iaste priimirea unui viu, a drepturilor unui mort, căruia îi sînt
dăruite după pravilă fără de diiată sau cu diiată. Drepturile mortului ce să
moștenesc, sînt: Toată averea lui, afară din boerii, din priveleghiurile
persoanii sale, și afară din pedeapsa pentru vinile persoanii sale. Toate
datoriile lui. Toate tocmealile lui după care ori el iaste altora cevași
îndatorat, ori alții lui. Orice pricină de judecată politicească. Diiată să zice
cartea prin care orînduiaște mortul, cine să-i fie moștenitoriu. Moștenitoriu
iaste obrazul, la care trec toate aceale drepturi ale mortului. Cel ce nu
voiește, cu sila moștenitoriu nu să face. Să aibă voe moștenitoriul, cerînd de
la judecată, soroc de șase Luni, să cerceteaze averea mortului, și datoriile, ca
să ia seama de voiaște a să face moștenitoriu, sau nu. În diastima chibzuirii de
șase Luni să să orînduiască de judecată Epitrop pre avearea mortului ca să caute
să nu să răsipească. Are voe moștenitoriul să ceară de la judecată a să cerceta
avearea și datoriile mortului, cu catastih, carele să i să dea lui, ca să ia
seama. Cînd moștenitoriul iaste nevîrsnec, Epitropul sau ruda cea mai de aproape
să cade a face chibzuire de trebue să priimească, sau nu, nevîrsnecul
moștenirea. Cel ce va priimi odată, și să va numi moștenitoriu, sau
chibzuindu-se în zisul scopos sau nu, acela nu poate să să mai lepede de
moștenire, ci rămîne bun moștenitoriu. Încă și cel ce nenumindu -se
moștenitoriu, va urma ca un moștenitoriu( plătind adecă datoriile mortului, sau
vînzînd din averea lui și celelalte) rămîne și acela bun moștenitoriu, și nu să
mai poate lepăda. Nevîrsnecul de să va numi moștenitoriu cu mijlocul judecății
prin Epitrop, rămîne moștenitoriu și nu să mai poate lepăda de moștenire.
Moștenitoriul nu iaste slobod, o parte din averea mortului să moștenească, și
alta nu, ci ori toată, ori nimic. Copiii sînt slobozi să priimească numai
moștenirea mumii, și a tatălui nu, de nu le e de folos, sau a tatălui mumai, și
a mumii nu. Moștenire fără diiată. Fără de diiată moștenesc rudele. Să împart
rudele, în rude din sus, din jos, și de alăturea. Rude din jos sînt copiii,
nepoții, strănepoții și ceilalți. Rude din sus sînt părinții, moșii, strămoșii
și ceilalți. Rude de alăturea sînt frații, unchii, nepoții, verii și ceilalți.
Toate rudele moștenesc pînă la a 8-a spiță a rudenii. Spiță de rudenie zicem
rîndul obrazelor, la carele trec averile morților, după figura 3. Al 4-lea
strămoș, strămoașă. Al 3-lea strămoș, strămoașă. Al 3-lea unchiu mare, Al 2-lea
strămoș, strămoașă, Al 3-lea mătușă mare. Al 2-lea unchiu mare, strămoș,
strămoașă, Al 2-lea mătușă mare. Fiu, fiică de al 2-lea Unchiu mare, unchiu
mare, Moș, moașă, Mătușă mare, Fiu, fiică de al 2-lea mătușă mare. Fiu, fiică de
Unchiu mare, unchiu despre Tată sau despre mumă, tată, mumă, Mătușă despre tată
sau despre mumă, Fiu, fiică de mătușă mare. Nepot, nepoată de unchiu mare, Fiu,
fiică de unchiu, Frate z Soru, Fiu, fiică de mătușă, Nepot, nepoată de mătușă
mare. Nepot, nepoată de unchiu, Fiu, fiică de frate, Fiu, fiică, Fiu, fiică de
soru, Nepot, nepoată de mătușă. Strănepot, strănepoată de unchiu, Nepot, nepoată
de frate, Nepot, nepoată, Nepot, nepoată de soru, Strănepot, strănepoată de
mătușă. Strănepot, strănepoată de frate, Strănepot, strănepoată, Strănepot,
strănepoată de soru. A 2-lea strănepot, strănepoată de frate, A 2-lea strănepot,
strănepoată, A 2-lea strănepot, strănepoată de soru. A 3-lea strănepot,
strănepoată. A 4-lea strănepot, strănepoată. Fie z obrazul ce să moșteneaște,
Fiiul lui iaste întîia spiță, nepotul lui iaste a doao spiță, și de rînd cel din
jos. Şi iarăș tatăl lui z întîia spiță, moșul său a doua și drept de rînd cei
din sus. Iarăși vărul lui z spița a patra, pentru că tatăl lui z iaste spița
întâi, moșul a doao, unchiul a treia, vărul a patra și de rînd cei de alăturea.
Rudele cele din jos să protimisesc de cele din sus la moștenire, și cele din
sus, de cele de alăturea. Rudele de sus. Cînd mortului nu-i trăește muerea, sau
moartei bărbatul, și au numai un copil, atuncea moștenește copilul. Cînd au
numai feciori, moștenesc feciorii deopotrivă fieșicarele. Cînd au feciori și
fete, numai feciorii moștenesc deopotrivă, și pre fete de vor fi neînzestrate,
datori sînt să le înzestreze, și să le căsătorească. Cînd au fete neînzestrate,
și înzestrate, numai ceale neînzestrate moștenesc deopotrivă fieșicarea. Cînd au
numai fete înzestrate, atunci moștenesc ele deopotrivă una cu alta. Cînd afară
din copii lor cei vii, au și nepoți de fiu, să cheamă și aceștia la moștenire,
și moștenesc dimpreună cu unchii lor, partea ce să cădea să moștenească tatăl
lor de trăia. Cînd neavînd feciori în viață, au nepoți din feciori și din fete,
atunci nepoții cei din feciori, depărtează pre nepoții cei din fete (precum să
cădea să depărteaze și feciorii de trăia, pre fete de trăia) și moștenesc pre
obrazul părinților lor. Luînd adecă fieșicare familie partea ce să cuvenea să ia
tatăl lor de trăia. Cînd au nepoți din fete numai, aceia numai moștenesc de
casă. De le trăesc tata și muma, și au și nepoți de copii, nepoții aceia opresc
din moștenire pre tată și mumă, după cum trebuia să-i oprească și părinții lor
de ar fi trăit. Asemenea urmează și cînd, în loc de tată sau de mumă, are mortul
ori moarta moși sau moașă, și cealelalte rude din sus asemenea. Copiii vitregi
de tată, moștenesc pre mumă deopotrivă, și pre tatăl fieșicarele deosebi pre al
său. Cînd mortului îi trăiaște muiarea și are copii cu dînsul, atunci copiii,
sufletul mortului sau al moartei, și soția cea vie, moștenesc deopotrivă averea
după cum mai jos să arată. Adecă copiii își iau părțile lor, pre care sînt
stăpîni desăvîrșit, luînd asupra lor și partea sufletului, pentru cheltuelile
îngropării, și a pomenirilor mortului sau moartei, iară soția cea vie are numai
hrisis, adecă folosul părții sale. Iară de să va întîmpla în urma morții unuia
din părinți preste trei Ani, să trăiască copii, și după acea vreme să moară
copilul, însă partea bărbătească mai nainte de al 14-lea An al vîrstii sale,
iară partea fămeiască mai înainte de al 12-lea An al vîrstii sale, atunci
părintele ce va fi viu să ia a treilea parte a sufletului în bani gata. Iară de
vor muri copiii înaintea împlinirii a trei Ani, după moartea unuia din obrazele
părinților, atunci obrazul dintre părinți ce iaste viu, de va fi făcut cheltueli
pentru îngropare și pomeniri, să arate socoteală cătră clironom (vezi partea 3,
dă la 18) și clironomii să -i plătească cît va fi cheltuit. Rudele de sus. Cînd
va muri copil fără moștenitori, însă partea bărbătească după al patrusprezecilea
An al vîrstii sale, iară partea fămeiască după al doisprezecelea Ani, atunci îl
moștenește tatăl și muma deopotrivă. Cînd multe din ceale de sus rude trăesc
după moartea vreunuia din cei din jos, ce n-are moștenitoriu, atunci cei mai de
aproape la spiță, să protimisesc la moștenire, din cei mai depărtați. Cum am
zice tatăl numai, sau muma numai, sau amîndoi împreună de trăesc, să protimisesc
din moși, și moșul din strămoși, și cealelalte. Cînd va muri copil parte
bărbătească mai nainte de al patrusprezecilea An al vîrstii sale, iară parte
fămeiască mai nainte de doisprezece Ani ai vîrstii sale, ori înaintea morții
unuia din părinții săi, sau după moartea acelui părinte, și alt copil nu va mai
rămînea, atunci periusia acelui părinte să să facă trei părți, din care. O parte
să o moștenească obrazul cel viu dintre părinți cu desăvîrșită stăpînire, însă
în bani gata, altă parte să o moștenească rudele cele de sus ale părintelui
celui mort, sau frații numai, (de vor lipsi rude de sus) iară cealaltă a treia
parte să o moștenească sufletul copilului mort, care parte să o ia tot aceale
rude, ale părintelui celui mort, pentru cheltuiala îngropării și a pomenilor.
Iară cînd nu vor trăi nici rude de sus, nici frați ai părintelui celui mort,
atunci obrazul dintre părinți care trăește să moștenească pre părintele cel mort
al copilului, și rudele de alăturea ale părintelui celui mort, pînă la a patra
spiță, să aibă pronomion a răscumpăra de vor voi numai căminul neamului lor de
va fi. Rudele de alături. Mortul care n-are rude din jos și din sus, să
moșteneaște de rudele de alăturea. Frații și surorile să protimisesc la
moștenire dintre toți lăturașii. Frații cei buni să protimisesc la moștenire din
cei vitregi. De va muri vreun frate sau vreo sor fără de moștenitori, și au
frați, sau surori, și nepoți de frați, atunci dimpreună cu frații, moștenesc și
nepoții partea tatălui lor, sau a mumii lor, ce să cădea să o ia de trăia. Cînd
vreun frate sau vreo sor murind făr de moștenitori, au frați vitregi și nepoți
de frați sau de surori buni, atunci nepoții opresc de la moștenire, pre frații
vitregi, după cum trebuia să-i oprească și tatăl sau muma lor, de trăia. Cînd
vreun frate sau vreo sor murind fără moștenitori n-au nici frați, sau surori
buni, nici nepoți din frați sau surori buni, atunci frații sau surorile cei
vitregi buni de tată, sau de mamă, moștenesc de o potrivă. După cum copiii
fraților buni, moștenesc dimpreună cu unchii, sau cu mătușile pre unchiul cel
bun, sau pre mătușa așa și copiii fraților vitregi moștenesc pre unchiul cel
vitreg, sau pre mătușă, dimpreună cu unchii cei vitregi sau mătușile. Pravila ce
cheamă copiii fraților celor morți ca să moștenească dimpreună cu unchii, nu să
întinde și la rudele de alăturea cele mai depărtate, ci după frații și nepoții
de frați, toți ceialalți lăturași moștenesc după spița rudeniei, protimisindu-se
totdeauna cei mai de aproape din cei mai de departe. La moștenirea căminurilor
(Cămin să zice, moșie după care să numeaște neamul) totdeauna ori din sus rude
de vor fi moștenitori, ori din jos, ori de alăturea să protimiseaște partea
bărbătească plătind cu bani la partea fămeiască analogon ce li să face să ia din
moștenirea căminurilor. Copilul din curvie fără diiată, nu moșteneaște pre tatăl
și rudele sale din sus, nici tatăl său pre dînsul și pre rudele lui din jos,
căci nici el nu e știut lor, nici ei lui. Copilul din curvie moșteanește fără
diiată pre numă-sa, și pre unchii despre mumă-sa, și pre moașa despre muma sa,
și unchii, moașa și muma pre el, pentru că împotrivă el iaste cunoscut de
dînșii, și ei de dînsul. Copiii de suflet ori rude de vor fi ori streini
moștenesc pre părinții lor cei sufletești, după cum și copiii cei adevărați fără
de diiată întocmai. Copiii de suflet, nu moștenesc după cuvîntul Iothesii alte
rude, dintr-ale sufleteștilor lor părinți, nici din sus, nici din jos, nici de
alăturea. Părinții cei sufletești, ori rude, ori streini de vor fi cînd după
moartea copilului de suflet trăesc părinții lui cei firești, moștenesc dimpreună
cu dînșii deopotrivă pre copilul de suflet, dar cînd nu trăesc, îl moștenesc
singuri. Părinții sufletești, nu moștenesc cu cuvîntul Iuthesii, alte rude ale
copilului lor de suflet. Cînd bărbatul cu muerea trăind 10 Ani și nefăcînd
copii, va muri unul din obraze, și nu va avea copii dintru altă căsătorie mai
dinainte, atunci obrazul cel viu moșteneaște fără de diiată a șasea parte din
avutul lui, iară ceialaltă avere rudele lui. Cînd bărbatul cel mort n-are rude,
nici de sus, nici de jos, nici de alăturea, îl moșteneaște fără de diiată soția
sa, și pre soție de nu va avea rude de sus și de jos și de alăturea, o
moșteneaște fără de diiată soțul ei. Cînd mortul n-are nici rude nici nevastă,
sau moarta, nici rude, nici bărbat, să moșteanește fără de diiată de cutia
milelor. Moștenire cu diiată. Moștenesc și rudele, și streinii cu diiată. Diiata
să să facă în scris, iscălindu-o cel ce o face, și mărturisindu-o cu iscălitura
sa, și Arhiereu locului, sau judecătorii, sau trei martori carii să fi văzut,
sau să fi auzit de la cel ce a făcut diiata, că este a sa. Cînd cel ce face
diiata, nu va ca să știe martorii, ceale scrise în diiată, este slobod
strîngîndu-o, sau pecetluindu-o, să o dea să o iscălească pre dinafară,
spuindu-le numai, că este diiata sa. Iară de va fi scrisă diiata de tot cu mîna
celui ce au făcut-o, atunci și fără de martori să aibă tărie, întocmai cu cea
mărturisită. Nimenea să nu fie volnic să-și facă diiată mai nainte de doaozeci
de ani ai vîrstii sale. Cel ce face diiată trebue să aibă mintea întreagă, de
aceia. Nebunii și cei zmintiți la minte, nu pot să-și facă diiată. Cel ce are
copii și rude din jos, nu este slobod să lase moștenitori în diiată rude din
sus. Pentru că rudele din jos să protimisesc, după pravilă, din cele din sus.
Muma care are copii din curvie, nu este slobodă să-ș lase în diiată moștenitori
pre rudele din sus. Că să protimiseaște acesta după pravilă, din rudele ei din
sus. Cîne nu are rude din jos, și are părinți și rude din sus, nu e slobod să
lase moștenitori în diiată rude de alăturea că rudele din sus să protimisesc
după pravilă din rudele de alăturea. Cînd cineva neavînd rude de sus și de jos,
are de alăturea, slobod iaste să lase moștenitoriu pre carele va voi dintre
dînșii, sau din cei streini pre cel cinstit, sau pre muerea sa, și muerea pre
bărbatul său. Însă să să însemneze că vericare sor să va înzestra după moartea
părinților ei de cătră fratele său, nu din moștenire rămasă de la tată-său sau
de la mumă-sa, ci din avut cîștigat de frate-său, aceia murind fără de copii, să
lase pre acel frate al său după datorie moștenitoriu pre jumătate din avutul
său. Cînd cel ce face diiată are numai un moștenitoriu din jos sau din sus,
atunci după datorie să cade ca jumătate din averea lui să o lase
moștenitoriului, iară cînd are doi, atunci să cade să le lase doao părți din
trei, și cînd are trei, atunci trei părți din patru, și cealelalte, iară
jumătate partea (cînd are un moștean) sau a treia parte (cînd are doi) sau a
patra (cînd are trei) și ceilaltă iaste slobod să o dăruiască cui va voi. Au
putere părinții care fac diieți, și cealelalte rude din sus, să depărteaze de
moștenire pre copii și pre cealelalte rude din jos, pentru următoarele pricini.
Cînd copiii și rudele din jos, îi vor necinsti ocărîndu-i, sau bătîndu-i, sau
pornind jalbă asupră-le, cu pîri nedrepte. Cînd bolnăvindu-se sau sărăcind nu
vor îngriji de dînșii și nu-i vor căuta după puteare. Cînd vor cădea robi, și ei
avînd puteare nu-i vor răscumpăra. Cînd vor umbla să-i omoare. Părinții cei
sufletești pot să depărteaze de moștenire pre copiii lor de suflet, pentru
aceleași cuvinte, pentru care și cei adevărați părinți, își lipsesc copiii de
moștenire. Copii și rudele din jos pot să depărteaze de moștenire pre părinți și
rudele din sus pentru pricinile (2, 3, 4 de la 34). Cînd cel ce face diiată va
depărta de moștenire pre rude din jos, sau din sus, de nu va scrie curat diiată
și pricina, să nu să ție în seamă depărtarea de moștenire. Cînd cel ce face
diiată va să adauge, sau să scoață, sau să dreagă ceva prin diiată, poate să o
facă aceasta și cu deosebită însemnare diiată preste ceale scrise, însă acea
însemnare să fie scrisă de însuși el, sau și de altul, și iscălită de dînsul,
mărturisită de trei martori, sau de judecători, sau de Arhiereul locului, iară
într-alt chip nu. Cel ce face diiată, nu e slobod cu însemnare, nici
moștenitoriu să orînduiască, nici de moștenire să lipsească. Să strică diiata de
tot. Cînd să face împotriva pravilelor (26, 27, 28, 29, 30, 31). Cînd neavînd
cel ce face diiata copil mai dinaintea morții lui, să va naște după moartea lui
copil, de care în diiată nu să face pomenire. Cînd să va face a doao diiată după
pravilă, a treia și cealelalte. Cînd să va dovedi mincinoasă. Cînd moștenitoriul
cel orînduit nu va să să facă moștenitoriu. Să drege diiata în parte și nu să
strică de tot. Cînd după diiată să va naște copil, și cel ce au făcut diiata
avînd orînduiți moștenitori alți copii ai săi, nu pomeneaște pentru acesta, că
atunci acest copil să coprinde și el în moștenire, și moșteneaște dimpreună cu
ceilalți frați deopotrivă, din averea părintească, iară cealelalte orîndueli ale
diiatei nu să strică. Cînd cel ce face diiată are copii și rude de jos, sau
părinți și rude de sus, și pre unele din obraze ce sînt tot de o spiță, le
numeaște de clironomi, iară pre altele nu. Căci atunci cei nepomeniți să coprind
și moștenesc împreună deopotrivă avearea, iară cealelalte orîndueli ale dietei
să păstrează. Cînd cel ce face diiată, nu va lăsa moștenitorilor din jos, sau
din sus, deplin partea jumătate ce e datoriu să le o lase, sau doao părți din
trei, sau trei din patru, și cealelalte, și va dărui legaturi aiurea, mai mult
de jumătate (de va avea un moștenitoriu) sau mai mult de a treia parte (de va
avea doi) sau mai mult de a patra parte (de va avea trei) și cealelalte. Căci
atunci ce e mai mult să scoate din legaturi, și să dă moștenitorilor, iară
cealelalte orîndueli din diiată să împlinesc. Rudele din jos și din sus, sînt
slobode a porni pîră asupra dieții, pentru orice defăimare va fi avînd, iară
rudele de alături, numai cînd nu are adeverirea cea orînduită de pravili, sau că
cel ce au făcut diiata nu mai avea mințile întregi cînd au făcut-o, sau că iaste
mincinoasă (pentru care pricini și cutia milelor cînd nu iaste alt moștenitoriu
după pravili are voe să facă pîră asupră-i). Pentru legat. Legat să zice darul
cel cu diiată sau cu deosebită însemnare lăsat după moarte. Poate cel ce face
diiată să dăruiasă legaturi, rudelor, streinilor, unuia din moștenitori sau mai
multora, bez moștenirea lor. Cînd sînt slobozi să-și facă dieți, au voe și
legaturi să dăruiască. Să dăruesc legaturi lucruri, sau folosuri de lucruri, cu
legătură, și fără de legătură. Cînd vreun legat să scrie cu legătură, pînă a nu
să împlini legătura, nu e datoriu clironomul să-l dea. Cine iaste moștenitoriu
și are legat, iaste slobod să să lepede de moștenire, iară legatul să și-l ție.
De să va scrie același legatla mulți fără de a să orîndui părțile, îl împarte
deopotrivă toți, iară dacă sînt orînduite părțile, își ia fieșicare partea sa.
De să va scrie legat pre un lucru zălojit, moștenitoriu iaste datoriu să-l
scoață și să-l dea, sau de să va fi vîndut, să-i răspunză prețul. Cînd cel ce
face diiată va dărui legat vreun lucru strein știindu-l, și pre urmă
judecîndu-se Stăpînul și-l va lua, atunci moștenitoriul să îndatorează să
răspunză legatarului prețul acelui lucru, iar cînd cel ce au făcut diiată va fi
dăruit lucru strein neștiindu-l, și lucrul acela să va lua de Stăpîn cu
judecată, atunci moștenitoriul nu e datoriu nimic. De să va lăsa legat vreun
lucru închiriiat, atunci moștenitoriul să plătească legatarului toată chiriia,
din zioa ce să va face Stăpîn pre lucrul acela, pînă la împinirea sorocului
închirierii, și după soroc să fie al legatarului. Cînd să va scrie legat, să
înțălege dimpreună cu acel lucru și părțile lui ceale închiiate. Cum de să va
scrie casă, să înțeleg și ușile, și cealelalte cîte sînt închiiate. Cînd să va
scrie legat, nu să înțeleg și părtile ceale neînchiiate cu acel lucru, de nu să
vor numi în diiată, cum de să va scrie casă nu să înțeleg și așternuturile de nu
să vor numi și ele. Cînd să va scrie legat vreun loc, să înțăleg și cîte lucruri
mai la urmă s-au împreunat cu locul, de nu le va deosebi făcătoriul dieții. De
va scrie cum am zice legat vreun loc fără de namestie, și la urmă va face pre
dînsul namestii, și nu le va deosebi, se înțeleg dinpreună cu locul și
namestiile și cealelalte. De să va scrie legat vreo namestie sau vie sau pădure
sau verice alt lucru iaste pre vreun loc, și să va strica din vreo întîmplare
după vreame, locul să dă. De va scrie legat cel ce face diiată, și mai la urmă
însuși îl va vinde, sau îl va strica, moștenitoriul nu iaste datoriu să-l dea.
Cînd din multe lucruri de un feliu, (cum am zice cai și altele) un legat scrie
nehotărît, unul nehotărît e datoriu clironomul să dea, iară de va scrie hotărît,
pre cel hotărît iaste datoriu să dea. De să va scrie legaturi lucruri prăsitoare
(cum sînt dobitoacele și cealelalte) trebue să să dea legatarului după moartea
celui ce au făcut diiată cu prasilă cîtă să va face după moarte. Cîte legaturi
pînă a nu să da să strică fireaște, sau din vreo întîmplare preste putință a să
opri, sau de dăruitoriu să cheltuesc, paguba iaste a legatarului. Cîte legaturi
din vicleșug sau greșală a moștenitoriului să strică, paguba iaste a
moștenitoriului. Cîte legaturi sînt scrise în dieți ce s-au stricat cu totul, nu
sînt datori clironomii să le dea. Cînd moștenitorii vor da un legat numai din
diețile ce s-au stricat cu totul, sînt datori clironomii să le dea pre urmă
toate. De să va scrie legat vreun rob, și va fugi pînă a nu să da de cătră
moștenitoriu, atunci moștenitoriul iaste datoriu a da ori pre rob, sau prețul
lui, iară de va fugi pînă a nu muri cel ce au făcut diiată, atunci moștenitoriul
nu iaste datoriu, iară legatarul iaste slobod să-l stăpînească unde-l va găsi.
Pentru Iudesie, sau facere de fii de suflet. Facerea de fii de suflet iaste dar
celor ce n-au copii. Fac fii de suflet numai mirenii vîrsneci și mirencile ceale
vîrsnece. Cîți sînt căsătoriți și nu au copii. Cîți văduvi, sau văduve nu au
copii. Cîți sînt neînsurați și vor voi. Nebuni, răsipitori și necinstiți nu fac
fii de suflet. Epitropul în diiastima Epitropiei, nu face fiiu de suflet pre cel
de supt Epitropia sa. Facem fii de suflet obraze bărbătești, fămeești, rude sau
streini, născuți din părinți slobozi, iară nu robi. Facem fii de suflet și drept
adevărați și pre copiii noștri ce nu sînt din cununie, cînd nu avem firești, și
după leage. Să fac fii de suflet vîrsneci, și nevîrsneci, carii să fie cel puțin
cu optsprezece Ani mai tineri decît cei ce fac fii. Cîți fac fii de suflet
vîrsneci, să-i facă prin Anafora cătră Domnie, și prin hotărîre Domnească în
scris, ca să cerceteze adecă cugetul celor ce-i fac fii. Cîți fac fii de suflet
nevîrsneci să-i facă prin știrea și adeverirea judecătorilor locurilor,
înfățișindu-să cu dînșii și cu rudele lor ceale mai de aproape. Cîți fac fii de
suflet și drept adevărați pre copiii lor ce nu sînt din cununie, slobozi sînt și
cu diiata lor, să-i facă fii de suflet și adevărați. Cîți fac fii de suflet
împotriva pravililor, (2, 3, 4, 6, 7, 8) facerea lor de fii întru nimic să
socoteaște. Orice înclinare și datorie au fiii cei firești cătră părinții lor,
tot acea înclinare și datorie au și fiii cei de suflet, cătră sufleteștii lor
părinți, și aceștia cătră aceia. Pentru vini. Pentru omor. Omorul iaste sau mai
înainte cugetat, sau necugetat. Mai nainte cugetat, omor să zice cînd îl face
ucigașul, cu gînd de a omorî și necugetat cel împotrivă. Cine va face omor
cugetat, singur, sau împreună cu altul, să să omoare. Omorul cel necugetat, după
întîmplări, micșorează sau măreaște vina, adecă: Cine va omorî apărîndu-și viața
de primejdie, nevinovat iaste. Cine fiind copil mic, sau nebun, sau zmintit la
minte, va omorî, nevinovat iaste. Cine azvîrlind cevași cu nebăgare de seamă va
omorî, să răscumpere cu bani omorul de la rudele celui omorît. Cine din beție va
omorî, de va fi sărac, să să bată, și să să osîndeacă la surgunie de trei Ani,
iară de va fi bogat să răscumpere omorul de la rudele omorîtului, și iarăși să
să osîndeacă la surgunie asemenea. Care la mînie lovind va omorî, de va fi lovit
cu armă, și tăind sau săgetînd, sau împungînd, sau împușcînd va omorî, să să
omoare; iară de nu va lovi cu armă și va omorî, să să pedepsească ca ucigașul
din beție. Pentru tîlhari. Tîlnarii sînt cîți înarmați es înaintea oamenilor,
sau îi pîndesc la drumuri, sau năvălesc la lăcașurile lor, și jăfuesc, și
despoae. Cîți tîlhari să prind să să omoare. Cîte lucruri jăfuite să găsesc la
tîlhari să să cerceteaze ale cui sînt și să să dea stăpînului acelor lucruri.
Cîte lucruri jăfuindu-le tîlharii le vor vinde, de să va dovedi că
cumpărătoriul, știind că vînzătoriul era tîlhariu, sau că lucrurile era de
hoție, le-au cumpărat, să le piarză și să le ia Stăpînul lor. Iară de să va
dovedi că neștiind cumpărătoriul le-au cumpărat, atunci Stăpînul lucrurilor,
să-i plătească pre jumătate prețul cumpărătorii, și să și le ia, apoi amîndoi să
să despăgubească din averea tîlharului (de va avea ceva) luînd adecă Stăpînul
lucrului jumătatea prețurilor ce au dat, și cumpărătoriul jumătatea ce au
pierdut. Cînd să vădesc gazde de tîlhari, să să cerceteaze, și cînd siliți fiind
de frică priimea pre tîlhari și-i tăinuia să să erte, iară de nu să să
osîndească la ocnă în soroc de cinci Ani. Pentru furi. Fur zicem celui ce fură
adecă ia pre ascuns. Cine va fura de la om particular să să dea prin tîrg cu
bătaie, să plătească ce au furat, și să să închiză la pușcărie un An. Cînd tot
acela va fura de al doilea, să să dea prin tîrg cu bătaie, și să să osîndească
la Ocnă, cinci Ani. Cîte lucruri să vor vinde de furi la alții și le va cunoaște
Stăpînul, să să urmeaze la acelea ca și la ceale jăfuite de tîlhari. Gazda de
furi, să să pedepsească ca furul. Furul de lucruri sfinte din Bisearici, să să
osîndească ca și cel ce fură de la particulari, dar mai strașnic, și gazdele lor
asemenea, iară ceale furate și vîndute, unde să vor găsi să să ia făr-de plată.
Furii de lucruri Domnești și obștești, să să osîndească ca și furii de lucruri
sfinte. Pentru mufluji mincinoși. Cei ce să fac mufluji, fără a fi, furi să
socotesc, și sînt. Cînd să vor dovedi mufluji mincinoși, să să osîndească la
pușcărie un An, să li să vînză averea, și să să plătească împrumutătorilor.
Tovaroșii muflujilor mincinoși, adecă cîți neîmprumutîndu-i să arată de
împrumutători, și să dovedesc mincinoși, sau cîți împrumutîndu-i mai puțin, să
arată împrumutători cu sume mai mari, sau cîți tăinuiesc lucrurile lor prin
știință, sau le-au cumpărat cu iconomie, aceia să să pedepsească cu plată de
bani, adecă cît nu să ajunge din averea muflujilor spre plata împrumutătorilor
celor adevărați, acea lipsă să o pue de la dînșii și să o plătească. Pentru
plastografi. Plastografi zicem celor ce fac scrisori mincinoase, sau de tot, sau
în parte. De tot mincinoase scrisori sînt, în cîte pecețile, sau iscăliturile
sînt mincinoase. În parte mincinoase sînt în cîte cuvîntul celor scrise, sau
împreunarea slovelor, sau slovele, sau numerile, sau veleatul, sau luna, sau
ziua, sînt drese, sau rase, și în locul lor scrise altele. Cînd fac iscălitură
Domnească, sau pecetea, să li să tae mîna, cîți dreg cuvinte, ori sloviniri, ori
slove, ori numere, ori veleat, ori lună, ori zi, din scrisori Domnești, să să
osîndească la ocnă în soroc de cinci Ani. Cîți fac zapise mincinoase, de datorie
particularii, să plătească îndoit de ceea ce era să cîștige cu zapisul cel
mincinos. Iară cîți vor arăta cărți mincinoase prin neștiință și să va dovedi că
nu le-au știut de mincinoase, aceia sînt nevinovați. Pentru martori mincinoși.
Cînd să vor dovedi martori mincinoși să să dea prin tîrg bătîndu-se, și să să
treacă în condicile judicătorești. Pentru prepuitori sau pîrîtori. Prepuitoriu
să cheamă cel ce pornește pîră de învinovățire asupra unui nevinovat.
Prepuitorii să să osîndească la pedeapsa ce era să pătimescă cel prepus, cînd
s-ar fi găsit vinovat. Pentru tăetori de bani. Tăetori de bani înțelegem, nu
numai pre cei ce tae monedă mincinoasă de tot, sau în parte, ci și pre cei ce
tae monedă de argint bun, și adevărat, sau de aur întocmai cu care urmează. Cîți
să vor vădi tăetori de bani, să să osîndească la moarte. Pentru necinstitori.
Necinstitorii necinstesc, sau cu cuvîntul, sau cu fapta. Cu cuvîntul necinstesc
în scris, sau prin graiu, ocărînd în multe chipuri. Cu fapta necinstesc bătînd,
sau altcevași spre necinste făcînd. Mărimea necinstei să socoteaște. După feliul
ei: Precum cînd bate cinevași mai mult necinsteaște decît cînd ocăraște. Din
înclinarea haractirului ce are cel ce necinstește, cătră cel ce să necinstește.
Precum cînd fiul necinsteaște pre tatăl său, mai mult greșaște decît cînd ar
necinsti pre altul, și cînd sluga, sau robul va necinsti pre Stăpînul său, și
cînd un particular va necinsti un Boer, sau judecătoriu și cealelalte. După loc
unde să face necinstea. Precum cînd să va necinsti Boerul, sau judecătoriul în
locul dregătoriei sale, unde-ș împlineaște datoria sa, sau judecă, ori pre Preot
unde slujaște, și cealelalte. Necinstitoriul să să pedepsească după mărimea
necinstii. Feliuri de pedeapse pentru necinstitori sînt dare de bani, bătae,
închisoare, surghiunie, carele să să orînduiască cum și unde, și cînd va găsi cu
cale judecătoriul. Cel ce după ce s-au necinstit să va împăca cu necinstitoriul,
sau să va învoi, nu e slobod să mai jeluiască pentru acea necinstire. Pentru
preacurvari. Numai bărbatul, iară nu altul, este volnic să pornească pîră de
preacurvie asupra fămeii, și numai fămeia asupra bărbatului. Cînd după curvie să
va împăca bărbatul cu fămeia sa cea curvă, nu mai poate aduce pîră asupră-i
pentru acea curvie. De să va dovedi că bărbatul ce aduce pîră de preacurvie
asupra nevestii sale, i-au fost mijlocitoriu, nevasta să fie apărată. Cînd
muerea să va dovedi preacurvă, sau bărbatul ei preacurvariu, să să pedepsească
precum s-au zis, (vezi pentru căsătorie capul a 16 partea 43). Cine curveaște cu
muere măritată, să să osîndească la surghiunie, în soroc de doi Ani. Pentru
stricăciune. Care din știință sau neștiință sau cu greșală va aduce stricăciune
altuia, iaste datoriu a răspunde stricăciunea. Care ține în silnicie lucru
strein, să îndatorează să-l întoarcă stăpînului. Care va răni om, sau dobitoc,
iaste datoriu să plătească prețul vindecării. Care va omorî dobitocul altuia,
iaste datoriu prețul acelui dobitoc. Cînd dobitocul cuiva va face vreo
stricăciune, Stăpînul dobitocului iaste datoriu a o răspunde. De va strica un
dobitoc bucatele cuivași, Stăpînul dobitocului să plătească paguba stăpînului
bucatelor, dînd și vornicelului gloabă. Bani cincizeci cînd să va întîmpla să
fie dobitoc rîmătoriu. Bani patruzeci, cînd va fi cal sau bivol. Bani doaozeci
cînd va fi bou sau vacă. Bani zece cînd va fi oae sau capră. Cînd va tăia
cinevași copaciu roditoriu, sau neroditoriu fără de știrea stăpînului său, acela
să plătească stăpînului prețul copaciului îndoit. Pentru ale judecăților. Pentru
prigoniri. Prigonire să zice judecata, mă prigonesc, mă judec. Prigonitoare
părți cei ce să judecă, pîrăsc sau jălesc, dau jalbă, și trag pre altul la
judecată. Pîrîș sau jăluitoriu cel ce dă jalbă și trage pre altul la judecată.
Pîrît cel ce să trage de altul la judecată. Prigonire iaste, ori cremenale, sau
politicească. Cremenale este, cînd învinovățirea iaste vină cum zorbalîc, omor,
tîlhării, furtișag și cealelalte. Politicească iaste, cînd învinovățirea nu e
vină, cum datoriia și cealelalte. Slobod iaste fieșcare să-și pornească
judecata. Nimeni nu e slobod să pornească judecata altuia, afară numai de va
aduce obrazul aceluia. Cine va voi să pornească judecată cremenale, să nu poată
alt feliu decît jurînd mai întîi că nu o pornește din vreo pizmă, ci întru
adevăr. Nicio prigonire să nu să prelungească în veaci, ci să să izbrănească în
diiastima paragrafiei. Paragrafie numim sorocul prigonirii, de când și pînă când
are voe a să porni. Din prigonirile ceale pentru bani. Cea pentru stăpînire cu
rea credință a lucrurilor ceale mișcătoare și nemișcătoare, să pornește pînă la
treizeci de Ani de la începutul stăpînirii. Cea pentru cu bună credință
stăpînire de va fi pentru lucruri mișcătoare să pornește pînă la trei ani, iară
pentru nemișcătoare, și pentru țigani de la începutul stăpînirii pînă la zece
Ani, de vor fi părțile ceale prigonitoare în Ţara rumînească, iară de vor lipsi,
pînă în doaozeci de Ani. Prigonirea cea pentru călcare de pămînt, și de hotară
între vecini, n-are soroc, precum și cea pentru țigani fugari afară din pămîntul
Țării rumînești. Pentru robire de lucruri nemișcătoare pînă la zece Ani de la
începutul robirii. Pentru vînzare și schimbu de lucruri nemișcătoare, pînă la
treizeci de zile de la darea lucrului, iară de ceale nemișcătoare, pînă la cinci
Ani, afară de cumpărătoarea cu protimisis, ce să precurmează, după cum la
vînzare s-au legiuit. Pentru închiriere pînă la șase Luni de la sfîrșitul
sorocului închirierii. Pentru clădire de namestii, pînă la trei Ani de la
sfîrșitul sorocului închirierii. Pentru sădire de bucate, pînă la șase Luni.
Pentru cei ce lucrează cu plată, pînă la cinci Ani, de la isprăvirea lucrului.
Pentru clacă pînă la un An, de la călcarea legăturilor, dintre Stăpîn și
clăcași. Pentru datorie, pînă la treizeci de Ani, de la împlinirea sorocului de
plată, sau din ziua împrumutării de va fi fără de soroc. Pentru Anarghirie de
datorie pînă la doi Ani din zioa împrumutării. Anarghirie să zice cînd dăm zapis
de datorie, și nu priimim ori toată soma ce să coprinde, sau parte dintr-însa.
Pentru zălog aseamenea ca și pentru datorie. Pentru chezășie de datorie,
aseamenea ca și pentru datorie. Pentru veniturile de-a valma, între dăvălmași,
pînă la trei Ani, de la începutul pagubii lor. Pentru tovăroșie, de la începerea
tovăroșii, pînă la cinci Ani, de vor fi tovaroșii în Ţara rumînească, și zeace
de vor lipsi. Pentru darurile de la logodnă, pînă într-un An, de la stricarea
logodnii. Pentru cererea bărbatului de zestre făgăduită, pînă la zeace Ani din
ziua nunții. Pentru cererea muerii de a i să întoarce zestrea și exoprica, pînă
la zece Ani de la moartea bărbatului, daca n-au fost despărțiți, sau de la
despărțire, de să vor fi despărțit. Pentru învoială, împotriva pravililor, și
fără de tărie pînă într-un An, după învoială. Pentru eretocrisie, împotriva
pravililor și fără de tărie, pînă într-un An, după hotărîrea judecătorilor
aleși. Pentru vechilet, pînă la un An din ziua întîlnirii a stăpînului cu
vechilul, după isprăvirea trebii vechiletului. Pentru Epitropie, pînă la patru
Ani, de la darea socotealii Epitropului. Pentru depoziton și secvestru, pînă la
treizeci de Ani de la depozirea lucrului. Pentru întoarcerea darului de la
nemulțumitoriu, un An de când ș-au arătat nemulțumirea. Pentru daruri dinnaintea
nunții ca și pentru zestre. Pentru moștenire, pînă la treizeci de Ani, de la
moartea celui ce să moșteneaște. Pentru legat ca și pentru moștenire. Iară din
pricinile cremenale. cea pentru necinste și curvie să porneaște pînă la o Lună
de la faptă. Iară celelalte cît trăiaște cel cu vină. Paragrafiile de mai sus
zise (7 și 8) la cei nevîrsneci să să socotească, de la doaozeci și cinci de Ani
ai vîrstii lor înainte. Fieștece prigonire după ce să va porni odată la vreo
judecată, are soroc de alți treizeci de Ani de la începutul pornirii și cînd să
va întîmpla să nu să izbrănească, nici pînă atunci, poate să să înoiască, dacă
pînă a nu să împlini să va cere înoire de cătră partea prigonitoare prin
rugăciune cătră stăpînire. La prigonirile politicești, pîrîșul să meargă, unde
să află pîrîtul cu lăcuința, sau unde petreace mai mult, și acolo să-l tragă în
judecată. Adecă pîrîșul Bucureștean, pre lăcuitoriul Craiovean, să nu-l tragă în
judecată la București, ci la Craiova, afară numai dacă Craioveanul petreace
adeseaori și în București, i proci. Iară la pricinile cremenale, oriunde va găsi
pîrîșul pre pîrît, să-l tragă în judecată. Cînd pîrîtul să va chema la judecată,
pentru prigoniri politicești, să meargă îndată. Pentru prigonirile politicești,
să nu să cheme la judecată pîrîții. Cînd să află la Bisearică de să închină.
Cînd cu adevărat sînt bolnavi. Cînd să duc în trebi Domnești (afară numai de să
va da jalbă cătră Domnie, și să va porunci într-adinsu să rămîie, și să să
judece). Cînd petrec mort la groapă. Cînd jălesc vreun mort rudă, în nouo zile
ale jalii. Cînd sînt în treaba lucrurilor pămîntului. Adecă toată Luna lui
Aprilie, și a lui Iulie, și de la cincisprezece ale lui Septembrie și pînă la
cincisprezece ale lui Octombrie. Cînd pîrîtul pentru prigoniri politicești să va
chema, și nefiind oprit de niciuna din zisele întîmplări nu va veni la judecată,
judecătorii să-i dea soroc, de cinci zile, și cînd nici atunci fără de nicio
pricină nu va veni, să-l osîndească, lipsind la cîte jăluește pîrîtul. Cînd în
prigonire politicească, lipseaște pîrîtul, judecătorii să-l înștiințeaze și să-i
poruncească să vie, dîndu-i soroc analoghi după depărtarea locului, iară de nu
va veni la soroc, și nu va da răspunsul din ce pricină n-au venit, să i să dea
de al doilea acelaș soroc, și de nu va veni, nici atunci, să să osîndească
lipsind. Cei ce să pîrăsc pentru pricini de vinovății, să nu aibă hărăzirea
numitelor priveleghiuri ci precum să va întîmpla, să să tragă cu de-a sila la
judecată. Cînd pîrîtul să va înfățișa la judecată, pentru prigonire
politicească, și auzind pîra cea pornită asupră-i va cere soroc ca să să
gătească de răspunsul împotrivă, atunci să i să dea negreșit. La prigonire
politicească, cînd pîrîtul va voi mai înainte de judecată să să învoiască cu
protivnicul său, slobod iaste. La prigonire politicească, cînd părțile
progonitoare, în judecată fiind să vor învoi, să li să întărească învoiala de
cătră judecători. Pîrîșul, după ce va începe pricina a să cerceta de judecată,
nu e slobod să să lase de judecată, afară numai de să va învoi cu protivnicul
său. La pricinile cremenale, să nu să judece nici pîrîtul, nici pîrîșul prin
vechil, ci ei însuși înfățișîndu-se, iară la prigonirile politicești au voe și
prin vechil. La pricinile cremenale deaca împotrivă va pîrî și pîrîtul asupra
pîrîșului, pentru vreo vină mai mare, să să cerceteze întîiu cea mai mare, și în
urmă cea mai mică, iară de vor fi pîrile deopotrivă, atunci să să cerceteze a
pîrîșului întîiu, și apoi a pîrîtului. La pricinile politicești, cînd împotrivă
va trage și pîrîtul pre pîrîș, atunci pricina pîrîșului să să caute, și apoi a
pîrîtului. Pentru dovezi. Orice cuvînt să provaliseaște la judecată de cătră
părțile prigonitoare, acel cuvînt ori să fie vrednic de credință, sau nefiind,
să-l dovedească cel ce provaliseaște. Pîrîșul nu poate să silească pre pîrît să
dovedească provlima pentru care el jăluiaște. Cînd la un lucru ce să cere
cuvintele amîndurora prigonitelor părți, au deopotrivă puteare, atunci cel ce
ține lucrul, cuvintează mai drept. Cînd adecă lucrul ce să cere iaste o vie, și
cuvintele amîndurora prigonitelor părți, au puteare deopotrivă, cel ce să află
în stăpînirea viei acela are dreptate. Cine cere atunci căștigă, cînd va dovedi
că lucrul ce să cere iaste al lui, iară nu cînd va dovedi că nu iaste al
protivnicului său. Dovezile de judecăți, sînt de doao fealiuri, adecă sau cu
meșteșug, sau fără de meșteșug, dovezi cu meșteșug zicem cîte le izvodesc
judecătorii cu istețimea lor, (pre care ca unele ce sînt anevoe de a să
coprinde, și de a să canonisi le lăsăm la mintea judecătorilor). Fără de
meșteșug dovezi numim cărțile, martorii, jurămîntul, cartea de blestem, și
cazna. Cărțile. Toate tocmealile ceale în scris să să iscălească de cătră cei ce
să tocmesc, și să să adeverească cel puțin de doi martori, carii cu ochii lor au
văzut, sau cu urechile lor au auzit, ori de cătră judecătoriu. Toate diețile (de
nu vor fi scrise de tot de însuși cei ce le fac) să să iscălească de cei ce le
fac, și să să adevereaze cu trei martori singuri văzători, sau singuri auzitori,
sau de Arhiereul locului, sau de judecătoriu. Cărțile celor ce nu știu carte să
să pecetluiască negreșit cu pecetea lor, și să să adevereze de scriitori și alți
doi martori sau de judecători. Tocmealele ceale întunecoase și cu îndoială, să
să tălmăcească după cugetul celor ce să tocmesc, și după fapta lor, iară de
lipseaște fapte după obiceaiul locului sau și al lor. La tocmealele ceale cu
îndoială, căutăm mai mult la voința celor ce să tocmesc, decît la vorbă, și mai
mult la ceia ce să face, decît la ceia ce să zice, pentru că mai de ales, și mai
cu puteare iaste înțelegerea decît vorbele. La tocmealele ceale întunecoase,
priimim ceia ce iaste mai de crezut, sau ceia ce să face mai de multe ori. De
câte ori la tocmeli o vorbă are doao înțelegeri, priimim ceia ce să potriveaște,
sau ceia ce iaste spre siguranția lucrului tocmit. La tocmealele ceale cu doao
sume, și cu doao vremi, priimim suma cea mai puțină, și vreamea cea mai
îndelungată. Adecă, daca să va tocmi să dea cinevași zece, ori cincisprezece
bani, atunci priimim pre cei zece, și iarăși, de să va tocmi să dea după un An,
sau după doi, după doi Ani priimim să dea, pentru că apururea fieșicare va să
fie datoriu mai puțin și să aibă soroc mai lung. Ceale scrise din vicleșug cu
nedeslușire, cu îndoială și greșite, le tălmăcim împotriva celor ce le-au făcut,
pentru că el trebue să deslușească ceia ce înțelege. La tocmele greșalele din
scris să să îndrepteaze după înțelegerea ce întru adevăr se vede că au. Cîte
cărți nu să pot înțelege de leac, drept nimic să socotesc. Cine defaimă cartea
de mincinoasă, trebue să o dovedească. Cine va zice că de silă și cu înșălăciune
au dat carte, trebue să dovedească, sila și înșălăciunea. Cînd să tăgăduește
cartea să să întreabe martorii. Cînd să tăgăduește cartea, și martorii cei
iscăliți nu trăesc, sau lipsesc, și nu pot nici să vie, nici prin scrisoare să
să întrebe, atunci alergăm la jurămînt. Cînd să tăgăduește cartea și n-are
martori, de nu va eși dovadă de aiurea, nu să ține în samă. Cine va tăgădui vreo
carte a sa de datorie, și să va vădi, să îndatorează să plătească îndoit. Nimeni
nu poate să ceară cevași cu cărți scrise de însuși, sau streine, cînd tăgăduește
acela de la care cere. Cine-și cunoaște iscălitura în vreo carte de datorie, și
zice că nu au luat din suma datoriei, sau parte, sau toată suma, trebue să-și
dovedească zisa. Cine va începe să plătească parte din datorie, sau din dobîndă
după vreo carte de datorie, nu poate pricinui că n-au luat suma ce să coprinde
în carte. O carte de datorie, dată de un tovaroș ca din partea tovăroșiei, sau
iscălită cutare și tovăroșia, îndatorează tovăroșia și pre ceilalți tovaroși. O
carte de datorie, a ocîrmuitoriului tovăroșiei ce iaste orînduit, ocîrmuitoriu
în scris de cătră tovăroșie, o îndatorează și pre ocîrmuitoriu deosebi, și
tovăroșia de obște. Cine va arăta copie de carte, acea copie trebue să fie
adeverită de judecători, sau de obraze publice și dregători, că iaste întocmai
cu cartea cea adevărată, iară într-alt chip să nu să crează. Cine va arăta copie
de carte, iaste datoriu cînd i să va cere să scoață și pre cea adevărată, sau
îndată avîndu-o la îndemână, sau cu soroc de nu o va avea la îndemână. Cînd
pentru aceaiași provlimă să pune înainte de cătră unul și același doao, sau mai
multe cărți împotrivitoare una altia, n-are puteare niciuna. Nimeni cu o carte
ce să pomeneaște în altă carte, nu poate să ceară cevași, de nu va arăta-o pre
aceia, sau de nu să va dovedi de aiurea ceia ce cere. Cărțile publice, au mai
multă credință, decît ceale particulare. Martori. Cîți mărturisesc la pricini
politicești, întîiu să jure înaintea judecătorilor, sau de va face trebuință și
în Bisearică, și apoi să mărturisească. Cîți mărturisesc la pricini cremenale,
întîiu să jure în Bisearică, și apoi să mărturisească. Un martor singur, ca
niciunul să socoteaște. Unde nu e orînduit de pravili cîți martori să fie, acolo
doi martori să cer. Tatăl în partea fiiului, sau împotriva lui, și frate în
partea fratelui, sau împotriva lui, nu mărturisesc. Nevîrsnecii, nebunii, robi,
răsipitori, necinstiți, prepuitori, martori mincinoși, tîlhari, furi,
plastografi, tăetori de bani, mufluji mincinoși, nu sînt slobozi să
mărturisească. Muerile mărturisesc unde nu încap bărbații. Muerile la diiată nu
mărturisesc. Martorii martorilor, nu să socotesc de martori, iară la prigonirile
de stăpînire, sau de hotară, priimim și mărturia cea după auzire. Cînd
mărturisesc la vreo tăgăduire, nu să țin drept martori. Adecă, cînd un datornic
va zice că nu i s-au plătit datoria, și va aduce martori pentru aceasta, acei
martori nu sînt de credință, pentru că niciodată nu pot ști cu încredințare, de
nu s-au plătit cu adevărat datoria. Cînd martori să zăticnesc de boală, a veni
la judecată ca să mărturisească, să să întrebe prin logofătul judecătoriei. Cine
va aduce martori de la loc depărtat, are să plătească cheltuiala. Jurămînt. Cînd
dovezile prigonitoarei părți, nu dovedesc provlima fără cuvînt de împotrivire,
dau însă bănuială cuviincioasă de ființa ei, atunci judecătorii provlisesc
jurămîntul la ceialaltă parte. Adecă cînd o parte din ceale prigonitoare, Petru
zice, că-i e datoriu ceialaltă parte, Pavel, și el tăgăduiaște, iară Petru n-are
altă dovadă decît un martor singur (care deși nu dovedeaște fără de îndoială dar
bănuială dă), atunci să provliseaște jurămînt lui Pavel. Nebunilor,
nevîrsnecilor, robilor, răsipitorilor, tîlharilor, furilor, prepunătorilor,
martorilor mincinoși, tăetorilor de bani, muflujilor mincinoși, și cîți sînt
știuți că au puțină evlavie cătră ceale Domnezeești, acestora nici li să
provaliseaște jurămînt, nici li să dă credință daca vor jura. Cînd să
provaliseaște jurămînt de cătră judecătoriu, atunci iaste silit cui să
provaliseaște jurămîntul ori să jure și să să îndrepteze, ori nejurînd să să
osîndească. O parte din ceale prigonitoare spre dovada provlimii sale nu poate
provalisi ceilalte, să facă jurămînt. Cînd o parte din ceale prigonitoare va
face o provlimă nedovedită, și i să va provalisi de cătră ceilaltă parte, să o
dovedească prin jurămînt, acela atunci de va jura să îndreptează, iară de nu, să
osîndește. Nimunui nu să dă ascultare cînd singur va cere să-și încredințeze
provlima cu jurămînt, fără de a-i provalisi judecata, sau ceialaltă parte
prigonitoare. Cui să va provalisi de cătră judecată ca să jure, și priimind să
va opri de protivnicul său, acela să socoteaște ca un jurat, și protivnicul să
osîndește. Aseamenea și cînd unul din părțile prigonitoare face o provlimă și
celălalt îi provaliseaște jurămînt și apoi îl va opri. Cînd să va provalisi
jurămînt pentru sume de datorii, cel ce e datoriu, să sileaște întîi să pue jos
suma la judecată, și apoi să jure celălalt. Cînd unul din prigonitoarele părți
cu hotărîrea judecății va jura, și mai la urmă va găsi celălalt vreadnică dovadă
împotrivă, cel ce au jurat strîmb să învinovățeaște a da îndoit, iară cînd
prigonitoarea parte, va jura după cererea protivnicului, să rămîe nesupărat, și
de să va găsi pre urmă împotrivă dovadă. Carte de blestem. Cartea de blestem să
dă unde, și cînd, și cum să dă și jurămîntul, drept aceia. Cîte am legiuit
pentru jurămînt, aceleași înțelegem și pentru cartea de blestem. Cazna. Cînd cel
pîrît pentru vină să va dovedi vinovat, și va tăgădui, ori toată vina, ori parte
din vină, atunci să să căznească ca să spue adevărul. Vinovații carii să
căznesc, să nu să crează deodată, măcar și de vor spune că sînt vinovați. Căci
de multe ori de frică și de durere zic și ceia ce nu iaste. Pentru judecătoriu,
judecată și hotărîre. Judecătoriul, pricina fiu-său, a fie-sii, a tată-său, a
mume-sii, a frate-său, a gineri-său, a noră-sii, a rudei sale, a prietenului
său, a vrăjmașului său, niciodată singur să nu o judece, și partea prigonitoare
cînd va afla un lucru ca acesta, să arate la Stăpînire. Judecătorii pricina, cu
o parte numai prigonitoare, lipsind ceialaltă, nici să judece, nici să
hotărască, afară numai cînd îl vor chema de doao ori, și nu va veni după cum
s-au zis (16). Judecătorii să judece totdeauna după aceste Prăvili ce s-au
așăzat, unde nu e Pravilă, acolo să să întreabe Domnul. Judecătorii să hotărască
în scris, iară hotărîrea nescrisă a judecătorilor, să nu aibă nicio tărie.
Hotărîrea să să dea după părerea, ori a tuturor judecătorilor, sau a mai
multora. Cînd judecătorii vor cunoaște, că cu greșală au hotărît, volnici sînt
înaintea Apellații prigonitoarelor părți, să-și ia înapoi hotărîrea, și să o
îndrepteaze, iară după Apellație nu. Judecătorii înaintea judecății și hotărîrii
să nu facă secvestru lucruri de ale celui datoriu pentru datorie, afară numai
cînd împrumutătoriul va da chezași, sau va pune zălog cu legătură ca de să va
dovedi după judecată secvestru drept cuvînt, să fie bine făcut, iară de nu, să
răspunză celui datoriu, cîtă pagubă cu nedreptate i s-au pricinuit cu secvestru.
La pricină cremenale, cînd va birui pîrîșul, să să îndatoreaze pîrîtul, să
plătească pîrîșului și cheltuelele judecății, cîte va dovedi el, și le vor găsi
judecătorii drepte. Iară de va birui pîrîtul, să să îndatoreaze pîrîșul, a plăti
pîrîtului cheltuelele judecății. Cine stăpîneaște lucru strein cu rea credință
(adecă fără de a-l avea cu vreo tocmeală, sau de dar) adecă cînd lucrul prin
judecată să va lua, să să îndatoreze să să plătească stăpînului, roadele
lucrului (de va avea) și cheltuelele judecății. Iară cine va stăpîni cu bună
credință lucru strein, acela cînd să va lua prin judecată lucrul, să nu întoarcă
roadele, afară numai pentru lucrul cel cumpărat (vezi pentru vînzare la 32).
Care datoriu să va hotărî să plătească datoria după tocmeală în scris, acela să
să îndatoreaze să plătească datornicului și cheltuelele judecății, (cîte le va
dovedi el, și judecătorii le vor găsi drepte) și zeciuială a cîtă sumă de
datorie plătește atunci. Aseamenea și care datornic să va hotărî să plătească
datorie după tocmeală nescrisă și dovedită, și acela să îndatorează întocmai ca
și cel datoriu cu carte. În scurt care dintre cei ce să judecă să va dovedi că
fiindcă era datoriu, și cît era datoriu protivnicului său, nu i-au făcut
îndestulare, acela să să îndatoreze să-i plătească și cheltuiala judecății. Care
după învoială în scris, sau izbrănire, să va judeca pentru aceiași pricină
pentru care s-au învoit, ori s-au răfuit, și va pierde judecata, acela să
plătească ceilalte părți cheltuiala judecății, și cine să va judeca după
învoială, sau răfuire nescrisă dar dovedită, și-și va pierde judecata, și acela
să plătească cheltuiala judecății. Cine să va judeca cu altul pentru eretocrisie
făcută împotriva Pravilelor și fără de tărie și va pierde judecata, să plătească
ceilalte părți și cheltuiala judecății. Cine va pierde la a doao cercetare de o
hotărâre domnească a vreunui domn de mai nainte, acela să plătească
protivnicului său și cheltuiala judecății. După ce să va da hotărîrea
judecătorilor din București, să înfățișeze Dumnialui Vel Hatman părțile
prigonitoare înaintea Domnului, să li să citească hotărîrea, și să să întrebe de
să mulțumesc, sau nu, și de să mulțumesc amîndoao părțile, să să iscălească
amîndoao în hotărîre că s-au mulțumit, să le adevereaze hotărîrile Dumnialui Vel
Hatman, și atunci să să întărească hotărîrea cu pecetea Domnească, și să să pue
în lucrare. Dar de nu știu carte să-i iscălească alții, și ei să-și pue degetul,
și să adevereaze Dumnialui Vel Hatman. Iară de nu să mulțămesc, să să iscălească
precum că nu sînt mulțămiți, să adevereze Dumnialui Vel Hatman, și atunci să dea
Apellație. Aseamenea să să urmeaze de Dumnialui Vel Spătariu, Dumnialui Vel Agă
și de Boerii Ispravnici, cînd iaste vreo hotărîre de la judecățile Dumnialor.
Într-acestași chip și la Craiova să să urmeaze de cătră Dumnialui Caimacanul.
Pentru Apellații. Apellație să cheamă jalba ce să dă de cătră cei ce să judecă
cu cerere de a să cerceta hotărîrea unii judecăți mai de jos, de altă judecată
mai de sus. Apellația să să facă de cătră cei ce să judecă prin jalbă în scris
cătră Domnie în diiastimă de șaizeci de zile, de când s-au scris hotărîrea. Cîți
din cei ce să judecă nu vor porni Apellație în diiastima numitului soroc, aceia
nu mai pot porni la urmă, afară numai de vor dovedi că n-au putut din vreo
zăticnire nebiruită. Din vreo boală adecă grea, răzmiriță și cealelalte. Cîți
din cei ce au pricină de judecată, chemîndu-să în doao rănduri de cătră
judecători, nu vor veni, și să vor osîndi, aceia nu pot porni Apellație. Cîți
din cei ce au judecată vor da în scris la judecată că să vor mulțămi pre
hotărîrea acei judecăți, aceia nu pot porni Apellație. Cîți din cei ce au
judecată, să iscălesc la hotărîrea judecății că s-au mulțămit, aceia nu pot
porni Apellație. Hotărîrea unui Domn, are Apellație la alt Domn. Hotărîrea unui
Domn, stricată de alt Domn, are Apellație la al treilea Domn. Hotărîre Domnească
întărită de doi Domni, să nu aibă Apellație. Judecata cercetată de trei Domni,
să nu aibă Apellație. ANAFORA OBŞTEASCĂ A PĂRINŢILOR ARHIEREI ŞI A DUMNIALOR
BOERILOR. Prea Înălțate Doamne! După luminată porunca Mării tale adunîndu-ne în
multe rînduri cu toții la un loc, am cetit cu luare aminte Pravila ce s-au
alcătuit de cătră Măria ta, și ne pliroforisirăm, că alcătuirea aceștii Pravili
este o deslușire a Pravililor Împărătești, ce să obicinuesc aici în pămîntul
nostru, și a vechilor, și a canonisitelor obiceaiuri ale pămîntului, nefiind
împotrivitoare celor vechi urmate pînă acum. De aceaia ne rugăm, să binevoești
Măriia ta a porunci să să și tipărească. 1818 iunie 9. Ugrovlahia Nictarie.
Iusuf Argeșiu. Costandie Buzău. Radu Golescu, Vel Ban. Constantin Crețulescu,
Biv Vel Ban. Grigorie Ghica, Biv Vel Ban. Barbul Văcărescu, Biv Vel Dvornic.
Dumitrașco Racoviță, Biv Vel Dvornic. Istrate Crețulescu, Biv Vel Dvornic.
Constantin Bălăcianu, Vel Logofăt. Mihalache Manu, Biv Vel Logofăt. Grigorie
Filipescu, Biv Vel Dvornic. Grigorie Băleanu, Biv Vel Dvornic. Iordache
Slătineanu, Vel Dvornic. Constantin Caliarh, Biv Vel Dvornic. Constantin
Dudescu, Vel Dvornic. Dumitrache Racoviță, Biv Vel Dvornic. Gheorghie Filipescu,
Biv Vel Logofăt. Mihalache Racoviță, Biv Vel Logofăt. Ioan Ştirbeiu, Vel
Dvornic. Petrache Ritorides, Biv Vel Dvornic. Constantin Filipescu, Biv Vel
Logofăt. Iordache Golescu, Biv Vel Logofăt. Alexandru Filipescu, Biv Vel
Logofăt. Alexandru Ghica, Vel Logofăt. Atanasie Hristopulu, Biv Vel Logofăt.
Nicolae Văcărescu, Vel Logofăt. Grigorie Ralea, Vel Logofăt. Constantin Golescu,
Vel Hatman. Grigorie Romanit, Biv Vel Vistiiariu. Pană Costescu, Biv Vel
Dvornic. Mihalache Cornescu, Vel Dvornic. Costache Rasti, Vel Agă. Din Luminată
poruncă a Mării sale Prea Înălțatului nostru Domn Io Ioann Gheorghie Caragea,
Vv. Fiind orînduit de am protocolit toate acestea Prăvili după izvoadele ce prin
sfat de obște s-au alcătuit și găsindu-le întocmai așezate din cuvînt în cuvînt
și fără cîtuși de puțină schimbare le-am adeverit și însum cu iscălitura în
toate foile precum să văd în jos punîndu-să și Luminată Peceatea Mării sale la
fieștecare foae. 1818 iunie 28. Constantin Bălăceanu, Vel Logofăt. Ceale ce n-au
fost deslușite întru această Pravilă asupra clăcașilor de pre moșii. Şi acum la
leat 1823 Ianuarie 24 s-au hotărît, și s-au publicarisit cum să se urmeaze,
precum în trei capete la vale să arată. Pentru ziua de arătură, de va avea
stăpînul moșii trebuință, ca să i-o facă clăcașii în lucru, sînt datori ca toate
plugurile cîte să întocmesc pe moșia acelui stăpîn primăvara, să-i facă cîte o
zi de arătură, ori primăvara, sau toamna, iară nu fieșcare clăcaș să-i facă cîte
o zi de arătură, căci mai mulți oameni nu au fieșcare plugul lui, ci să
întovărășesc cîte trei și cîte patru de fac un plug. Iară cînd stăpînul nu va
avea trebuință de arătură, și va ceare bani, să ia de plug talere patru, pentru
ziua de arătură, plătindu-i acești bani toți oamenii cîți sînt întovărășiți la
acest plug. Pentru carul de leamne, sînt datori clăcașii a-l aduce stăpînului
moșii la Crăciun în natură. Ducîndu-l, ori la moșia lui, sau aiurea unde are
trebuință, pînă la un loc cale de șase ceasuri, iar cînd va fi locul unde ceare
stăpînul mai depărtat decît cale de șase ceasuri, sau nu va avea stăpînul
trebuință de leamne, atunci să plătească clăcașul cu bani, carul po talere trei.
Să dea clăcașul la stăpînul moșii o găină de Crăciun și un puiu de găină de sînt
Pietru ce sînt obicinuite, făr de a fi volnic acel stăpîn de a ceare să i le
plătească clăcașii în bani, ci să le priimească în natură. NOI GRIGORIE GHICA
VV., DOMN ŢĂRII ROMÎNEŞTI După necontenitele prigoniri ce să urma pînă acum
între stăpînii moșiilor cu clăcașii lor asupra ponturilor de mai sus arătate:
nefiind deslușite întru această Pravilă a pămîntului. Prin obștească chibzuire
ce s -au făcut în scris prin Anafora de sfinția lor Părinți Arhierei și de
Dumnealor cinstiții și credincioșii Boerii Veliți ai divanului Domnii meale,
Halea și mazilii. Care s-au întărit și de Domnia mea legiuindu-să și aceaste
Ponturi, adăogat în pravela pămîntului, supt peceatea Domnii meale precum să
arată mai sus, care s-au și publicarisit prin toate Judecătoriile din Domneasca
noastră Ţară, și cătră toți lăcuitorii de obște ca să fie știute și să se
urmeaze făr de strămutare. 1823 martie 16. 

DOSOFTEI, PSALTIREA ÎN VERSURI. PSăLTIRE a svîntului proroc David. Pre limbă
rumânească, cu zîsa și cu toată cheltuiala prealuminatului întru Isus Hristos,
Ioan Stefan Petră Voievoda, domnul Țărîi Moldovei. Din svintele scripturi a
svinților părinț, dascalilor svintei biserici, cu lungă osteneală în mulț ai
socotită și cercată prin svintele cărț, și de-acia pre verșuri tocmită în cinci
ai foarte cu osîrdie mare, de smeritul Dosoftei, mitropolitul de Țara Moldovei.
Stihuri la luminatul herb a Țărîi MOLDOVEI. Capul cel de buor, de fiară vestită,
Sămnează putere țărîi nesmintită. Pre cîtu-i de mare fiara și buiacă, Coarnele-n
pășune la pămînt îș pleacă. De pre chip să vede buorul ce-i place, C-ar vrea
toată vremea să stea țara-n pace. PREALUMINATULUI ȘI preacinstitului și
milostivului nostru Domn, Măria sa Ioan Stefan Petru Voievoda, din mila lui
Dumnezeu Domn a toată Țara Moldovei, de la atotputernicul Dumnezău poftim Măriii
sale să petreci Măria ta de pururea, adevăr. Toate lucrurile acelea, milostive
și prealuminate Doamne, carile fac rugii sminteală, ne-nvață Svînta Scriptură să
ferim de dînse. De care lucru Eclisiastul așe scrie: „Nemică să nu vă smintească
a vă rugarea pururea”. Și sîngur Domnul Dumnezău și mîntuitorul nostru Isus
Hristos de multe ori aduce aminte ucinicilor, și sîngur cu sine le arăta chip să
să roage pururea. Mai vîrtos ca și într-aceea noapte întru carea patima cea bună
voaie au suferit pentru spăsenia noastră, de le-au zis: ”Privegheaț și vă rugaț,
ca să nu cădeț în năpaste”. În ce chip și toț svinții patriarșii din legea
veche, împărații și prorocii, ca și legea noauă svinții apostoli și următorii
svințiilor sale, precum aflăm în svintele cărț că nepărăsît să ruga svințiile
sale zua și noaptea, și-n toate greutățîle și nevoile sale cu ruga să mîngîia și
cu dînsa toate războaiele a pizmașilor trupește și sufletește le-nfrîngea și le
biruia. Precum zîce și svîntul Ioan Zlatoust: ”Cine cîndva din credincioș,
rugîndu-să n-au biruit?” Și cine, rugîndu-să, pre pizmașii săi n-au înfrînt?. Că
aceea este priimită lui Dumnezău și aceea place lui Dumnezău. Cum și svîntul
apostol Pavel zîce: ”Nepărăsît vă rugaț, de toate mulțămiț, că aceea este voia
lui Dumnezău de Hristos Isus întru voi”. Și iarăș zîce așe: ”Luaț sabia cea
sufletească, carea este cuvîntul lui Dumnezău, cu de toată făgada și rugăciunea
rugîndu-vă preste tot ceasul cu duhul”. Așe zîce svîntul Chiprian că mai tare
platoșe decît ruga nemică altă n-avem, că cu dînsă toate războaiele cele tare
putem să le frîngem, că ea este putere cea sufletească și pavăța lui Dumnezău,
cu carea putem să ne sprejinim și să ne apărăm de toate greutățîle. Pentr-aceea
ni s-au părut smereniii noastre a hi lucru de treabă și de folos de spăsenie
tîlcovania aceștii svinte cărț a svîntului proroc David, carea este plină de
rugă și plină de tainele cele mare a lui Dumnezău. Pentr-aceea cu multă trudă și
vreme-ndelungată, precum am putut mai frumos, am tîlcuit ș-am scris precum au
vrut Dumnezău, să poată trage hirea omului cătră cetitul ei, și supt cinstitul
și de mare cuviință și blagoslovit numele Măriii tale o am arătat pre lume, ca
să poată hi mai mare-ndemnare cătră rugă și cătră nevoință svintei beserici, că
acesta obicei este din bătrîni, scoțînd vrun izvod den svînta carte, a-l scrie
supt numele a de mare cinste scaun. Ca și cum au făcut svîntul apostol
Evanghelist Luca, scriindu-ș svînta Evanghelie și deaaniile svinților apostoli,
la mare și cinstit domn Teofili le-au scris, așe și smerenia noastră svînta
cartea aceasta slăvitului și preacinstitului și blagoslovitului numelui Măriii
tale supt apărătură o am scris, rugîndu-ne Măriii tale, ca domnului nostru
milostiv, să o primești Măriia ta ca snopul cel dentăi de grîu, și pre noi
rugătorii Măriii tale a hi milostiv. Într-aceea dăruiască Domnul Dumnezău
îndelungată și nărocită domniia Măriii tale, întru mila svințiii sale, cătră
cinstea și lauda svînt numelui său, adevăr. Rugătoriul Măriii tale, smeritul
Dosoftei, mitropolit Suceavschii, cu toată inema. Patru înțălesuri are Svînta
Sriptură; Pre istorie; pre obiciai, pre altă plăznuitură; pre mutare. Pre
istorie iaste cuvîntul cela ce nu te lasă să-l zîci într-alt chip de cum este
scris, ca și unde zîce Domnul Hristos:, eu voi trimite-vă mîngîietoriul de la
Părintele, Duhul cel adevărat, care de la Părintele purcede. Acesta cuvînt
cine-l va socoti într-alt chip, acela-i strein cu totul de svînta beserică. Pre
obiciai iaste nărav în svînta carte, ca și cînd zâce: n-am venit să răsîpăsc
legea, ce să o împlu. N-am venit pace să arunc pre pămînt, ce sabie. Ce cuvîntul
cel dintăi Domnul Hristos face îndemnoși pre jidovi cătră ascultarea svintei
Evangheliei, iară cu cel al doile le dă groază pentru cei îndărăpnici. Pre altă
plăznuitură iaste ca și ciumiliturile, cînd altă grăiești și altă să-nțălege, ca
și: că stearpa născu șepte, și cea cu cuconii mulț au slăbit. Va să zîcă că
beserica cea din limbi, carea era stearpă de darul lui Dumnezău, au născut
cuconi de la Hristos, mirele său, cele taine și șepte daruri a Svîntului Duh,
iară cea cu cuconii mulț, adecă beserica legii vechi( carea să zîce umbră legii
adevărate), au slăbit ș-au sterpit de tot darul lui Dumnezău, pentru
neascultarea cuconilor ei, carea mainte era plină de darul lui Dumnezău cu
proroci și apostoli. Pre mutare iaste ca neștine ce va să-i să-nțeleagă cuvîntul
dintr-altă sămnătură de poveste, într-acest chip: piatra ce nu o socotiră
ziditorii, acea fu în capul unghiului. Acesta cuvînt să mută la Domnul Hristos,
că nu-l băgară-n samă jidovii, călcătorii legii, ce svinția sa stătu cap
unghiului legii vechi și legii noauă, de le împreună îmbe, că svinția sa este
cap svintei beserici, miresii sale. Aceste patru înțălesuri le-am scris pentru
cetitoriul iubit ce va avea osîrdie a cerca să-nțeleagă într-adîncul aceștii
svinte cărț. De-aceasta m-am rugat svinția sale părintelui și preafericitului
patriarhul de mi-au scris aceste patru înțălesuri încă atunce cînd venisă
svinția sa de era arhidiacon la părintele Nectarie, patriarhul de Ierusalim.
Atunce mi-au scris svinția sa tisul mieu, carele acmu este în locul părintelui
Nectarie, chir Dosoftei, și de pre izvodul svinția sale am scris precum să vede.
A lui David svînt proroc și împărat Psăltire, tîlcuită rumânește pre stihuri cu
număr tocma în slovenit, adecă în coadele stihurilor pre o glasnică într-un chip
tocmite. Această svîntă carte au făcutu-o svîntul proroc David de ne arată
într-însă dumnezăirea și omenirea Domnului Hristos, și muncile, și de moartea,
și de învierea și suirea svinția sale în ceri, și de toate ce au socotit a face
svinția sa pentru spăsenia noastră, și de svînta Precistă, și de svinții
apostoli, și de toată svînta beserică, de războiul și izbînda ei, și de giudețul
ce vine, de muncile păcătoșilor și de binele direpților, și de bunătățîle lui
Dumnezău. Și de laudele lui are în sine psalom. CATÎSMA: PSALOMUL lui David 1,
nescris deasupra lui titlu de la evrei: Arată-ntr-acesta psalom cale cătră
feicința lui cea vecinică, În zece slovenituri. Ferice de omul ce n-a merge În
sfatul celor fără de lege Și cu răii nu va sta-n cărare, Nici a ședea-n scaun de
pierzare. Ce voia lui va fi tot cu Domnul Și-n legea lui ș-a petrece somnul, De
să va-nvăța de zî, de noapte, Să-i deprinză poruncile toate. Și va fi ca pomul
lîngă apă, Carele de roadă nu să scapă. Și frunza sa încă nu-ș-va pierde, Ce pre
toată vremea va sta verde. Și de cîte lucrează i-sporește, Și agonisita lui va
crește. Iară voi, necurațîi, ca pleava, De sîrg veț cunaște-vă isprava. Cînd s-a
vîntura dintr-are vravul, Vă veț duce cum să duce pravul. Și cu grîul n-iț
cădea-n fățare, Că veț fi suflaț cu spulbărare. Și la giudeț nu vă s-afla locul
Să vă sculaț, ce-ț peri cu totul. Nice păcătoșii din direapta Vor fi cu direpții
să-ș ia plata, Că celor direpț Domnul le vede Toată calea din scaun ce șede. Și
calea păgînilor cea strîmbă Va peri, și vor cădea-n grea scîrbă. Psalomul lui
David al doile, în opt slovenituri: Aicea spune prorocul de ceia ce făcea
legătură împrotiva împărățîiei Domnului Hristos și a slăvii svinția sale. Ce
poate fi de poveste, Ca aceasta, și de veste, De să zborîră păgînii, Gloate,
tineri și bătrînii, De să vorovăsc cu svaturi În deșert din toate laturi! Și
sfătuiesc necurațîi, Cu craii și cu-mpărațîi, Și cu toțîi să-nvitează Spre
Domnul, de vor să piarză Pre alesul lui și svîntul Iubit fiiul și cuvîntul. Iară
noi, svînta sămînță, Să nu dăm cu dînș în sîlță. Legătura să le spargem, În
giugul lor să nu tragem. Că Dumnezău toate vede Din scaunul său ce șede În ceri,
unde odihnește, De-acolo pre toț prăvește. Pre pizmașii și pîrîșii Domnul va
rîde de înșii Și-i va mustra de ocară Pentru carea-l supărară. Cu mînie le va
zîce A ce stătură cu price. Și-i va turbura-n urgie De muncile cu vecie. Iară
eu-s pus de Domnul Crai pre muntele Sionul, Ca să spui de-nvățătură Ce
poroncește-n scriptură. Cătră mine Domnul zîce: ”Fiiul mieu ești din mătrice, Eu
astăz te nasc pre tine. Și vei cere de la mine De-ț voi da limbile toate, Ce
ți-s ocină de soarte, Că-ț voi asculta cuvîntul Și vei domni-n tot pămîntul.
Și-i vei paște cu toiagul Cel de fier în tot șireagul, De vei face-ntr-înșii
cîrduri Și-i zdrobi ca nește hîrburi. Iar acmu voi, împărațîi, Sama vă luaț, și
alțîi, De vă certaț cu cuvîntul Toț ce giudecaț pămîntul. Slujiț Domnului cu
teamă Și vă bucuraț cu samă, Să suferiț și certare De la fiu-său ce are, Să nu
să cumva mînie Spre voi Domnul cu urgie. Și veț scăpa de la ceata Celora ce-s
de-a direapta, Cînd urgia lui cea mare Va arde fără-ncetare. Atunce va fi ferice
De ceia ce nu pun price, Ce cu inemă direaptă Nedejdiuiesc să ia plată. Psalomul
lui David 3: Cînd fugiia de Avesalom, fiiul său. Doamne, ce să înmulțîră Ceia ce
mă trag cu pîră! Asupră-mi mulț să sculară, Cuvînt mare cuvîntară, Dîndu-ș
inemii credință Cum să fiu în oceință, Să n-aib agiutori de tine, Dumnezău, ce-m
ești cu bine, La nevoaie sprejineală, Și la voaie îm ești fală. Că mi-ai
împletit cunună, Cu podoabă depreună, De m-ai pus cap preste alțîi, Să bat pre
toț necurațîi. Am strigat cu glasul mare Cătră Dumnezău cel tare, Că m-aude de
mi-i vîntă Dintr-a sa măgură svîntă. Am dormit somn cu odihnă Pănă-n zuă de la
cină. Și m-am sculat demineață, Că mi-i Dumnezău povață. De-ntunerece de gloate
Teamă n-am, nice mă poate Veste rea să mă mîhnească, Dimpregiur ce-să-m
grăbască. Scoală, Doamne, de mă scoate De la scîrbe de la toate, Și le dă
bătaia-n gîrbă, A pizmaș ce-m cearcă scîrbă. Și scîrșcînd să-ș frîngă dinții În
durerea sa greșiții. Că Dumnezău cu izbîndă Va da celor buni dobîndă. În sfîrșit
în cîntări Psalomul lui David 4: Cînd îț strig cu mare jele Dintr-adîncul de
greșele, Dumnezăul bunătățîi, Mi-ai ascultat direptățîi, Și-n vreme de greutate
Mi-ai lărgitu-mi pre departe. Te-ndură și miluiește Pre mișel ce te dorește Și
mi-ascultă mișea rugă, Ce ți-s adevară slugă. Răilor, să nu vă paie Dumnezău
mila să-ș taie! Ce căce iubiț deșerte, Dumnezău va să vă certe. Să vă părăsîț
minciuna, Să nu o cercaț deauna, Ce să cunoașteț pre omul Ce și l-au minunat
Domnul. Că Dumnezău mă ascultă, Cînd îl strig din grije multă. Și cînd te mînii,
nu face Rău altuia, ce nu-ț place. Inema ce te sfădește La culcuș o umilește. Și
fă jărtva cea direaptă, De la Domnul să iei plată. Mulț giuruiesc daruri bune
Binele cine le-ar spune. Iară spre noi, Doamne svinte, Ț-ai însămnat de mainte
Strălucoarea svintei fețe, De ne-ntoarce la blîndețe. De-aceasta m-dai bucurie
Inemii și veselie, Ca de casă cu strînsoare, Cu haine tinse la soare. Vin și
grîu să prisosască, Oloiul să nu lipsască. Iară eu cu pace bună Voi adormi
depreună, Și cînd din lume m-ii duce, Mă vei odihni cu dulce, În casa ta cea
senină, Cu bucurie deplină. Psalomul lui David 5: Pentru ocinătoarea. Sloboz,
Doamne,-n urechi svinte Grai cu de jele cuvinte Și mi-ascultă mișea rugă La
greu, ce-ț sînt a ta slugă, Dumnezău și împărate, Că mă rog cu dereptate. Încă
zoare nu răvarsă De soare, cînd va să iasă, Svinția ta mi-auz glasul Și mă vez
preste tot ceasul. Că tu, Doamne,-n fărălege Pre nime nu laș s-alerge. Și-n casa
ta n-avea parte Vicleanul, ce-a sta departe. Strîmbii nu laș să trăiască,
De-aproape să te prăvască, Că de svînta-ț cătătură S-or face pizmașii zgură.
Urît-ai pre toț făloșii Și vei pierde mincinoșii. Și de om ce varsă sînge Ți-i
greață a te atinge. Iară eu, Dumnezău svinte, Cu mila ta de mainte, Îț voi
întra-n svînta casă, Unde șez, Doamne, la masă, De m-oi închina cu rugă, În
frica ta, ce ți-s slugă, În beserica ta svîntă. Și mă du fără de smîntă
Spre-adevăr, să nu duc greață, Că tu, Doamne, m-ești povață Și spre tine-m
deregi pașii, Ca să nu-m strice pizmașii. Că li-i gura nedireaptă Și li-i inema
deșartă. Cu gîtlejele căscate, De izbucnesc răutate, Cu graiuri necuvioase, Ca
un mormînt plin de oase. Și cu limba lor înșală, Să facă-n lume sminteală. Ce le
dă, Doamne, osîndă, Să nu-ș laude-n dobîndă. Sfaturile să le piarză Și din mila
ta să cază. Cu a lor păgînătate, Să-i urnești la răutate, Că te, Doamne,
mîniară, Clevetindu-te prin țară. Iară ceia ce te-aștaptă, Pre toț să-i bucuri
cu plată, Cu tine-n veci să petreacă Bucurie, să le placă. Să să laude cu tine
Carii ț-vor numelui bine, Că dai bună cuvîntare Direptului și spori mare.
Doamne,-n scut de bună vrere, Ne-ncununi cu mîngîiere. Psalomul lui David 6,
pentru a opta, ce să tlâcuiaște zua de giudeț. Să nu mă-nfruntez, Doamne, la
cias de mînie, Cînd îm vei lua sama, cu a ta urgie. Ce-ț fie, Doamne, milă de-a
mea lîngegiune, Oasele mi le strînge cu vindecăciune. Mi-i sufletul de groază
și-n grea turbureală De zua cea de samă și de sîrguială. Pănă cînd, milostive,
vei face zăbavă Să mă-ntorci din pierzare la svînta ta slavă? Ce te milostivește
de mă izbăvește Cu a ta bunătate ce țî să vestește. Că în moarte nu-i nime să te
pomenească, Dară-n iad cine poate să-ț mărturisască? Mă trudesc fără vreme cu
suspini, cu jele, Spăl nopțîle toate perinile mele Cu lacrămile mele, de-m moi
așternutul, De cînd nu cerci de mine, că m-am stîns cu totul. Că mi s-au
turburatu-mi vederea de spaimă, M-am vechit în pizmașii carii mă defaimă.
Pizmașilor puterea să li să scurteze Și cei fără de lege să nu-mi mai cuteze, Că
mi-au auzit Domnul glasul de plînsoare Și mi-au ascultat Domnul ruga la
strînsoare. La a mea greutate Dumnezău m-ascultă, La boala mea-m trimite mila sa
cea multă. Priimitu-mi-au în jele lacrămi ovilite, Și sîmțirile toate îm sînt
curățîte. Rușine și necinste, fețe ocărîte Pizmașii miei să pață și mustrări
cumplite, Și-ndărăpt să să ducă cu multă sîială, Să-i cuprinză nevoia de grea
sîrguială. Psalomul lui David 7: Cîntecul lui David pentru Husi, ficiorul lui
Iemeni, cînd îl împroșca și-l suduia, fugind de fiiu-său, de Avesalom, Ș-au
cîntat lui Dumnezău acesta psalom: Doamne, Dumnezăul mieu, tu-m ești razăm tare,
De la gonaci mă scoate, de grea supărare. Cîndai să nu mi-apuce sufletul ca
leul, Cînd nu-i cine mă scoate, cîndu-m vine greul. Doamne, Dmnezăul mieu, de-am
făcut aceasta, De este strîmbătate în mînu-mi sau alta, De-am întors răutate,
prin rău cine-m face, Sau cuiva strîmbătate, mie ce nu-m place, De la gonaci
cădere las să mi să tîmple, Asupra mea pizmașii mînia să-ș împle, Sufletul să-m
gonească pizmașii la fugă, Să nu hălăduiască, ce să mi-l agiungă. Viața-n pămînt
să-m calce atocma cu pravul Și slava să-m defaime, precum li-i năravul. Soală,
Doamne,-n mînie, rădică izbîndă, Răsîpește pizmașii, le fă pre osîndă. Și cu a
ta poruncă, Doamne, te rădică, Să să veghe pizmașii, să-ț aibă de frică. Te vor
încungiura-te năroade de gloate, Carile ț-au ținutu-ț poruncile toate. Beserica
cea svîntă carea ți-i de slavă Să o-ntorci spre nălțîme fără de zăbavă. Domnul
giudecă gloate, giudecă-mi și mie, Cu a ta dereptate, fără de mînie. Păcătoșilor
răul să să obîrșască, Să-ndereptez direptul să să proslăvască. Că tu cerci
de-amănuntul inema și zgăul Și știi cu de-adevărul direptul și răul. Agiutorul
mieu este, Doamne, de la tine, Ce scoț din greutate pre carii ț-vor bine. Domnu
giudeț direptu-i, tare și lung rabdă, Nu ceartă-n toate zîle, nu sloboade pradă.
Și de nu veț întoarce cătră pocăință, Are săgeț a mînă scoase din tulbiță. Arcul
întins încoardă, lancea strălucește, De strică și răstoarnă în ce să oprește.
Și-n voi le-a slobozî-le, arse și-nfocate, Aceste vase toate de moarte gătate.
Cine îmblă cu pizmă, îngreacă durere Și-și fată strîmbătate, de-i face scădere.
Cine va săpa groapă altuia să-l surpe, Sîngur ș-va cădea-n rîpă și viața ș-a
rumpe. Că i să va întoarce în cap răutatea Și i s-a strînge-n creștet toată
strîmbătatea. Mărturisi-ț-voi, Doamne, a ta dereptate,Și numele tău cel naltcînt
cu bunătate. În sfîrșit pentru călcătoarea culesului, Psalomul lui David 8:
Doamne, Domnul nostru, cum ț-ai făcut nume, De să minunează-n toate părț de
lume! Că prin toate ceriruri tu dai cuviință, Sugarii din brațe ț-cîntă cu
credință, Cînd vii să cerci iadul, să legi pre vrăjmașul, Să-i culegi dobînda,
să-i răstorni sălașul. Văz că-i făcut ceriul de mînule tale, Cu toată podoaba,
și-i pornit cu cale. Ai tocmit și luna să crească, să scază, Să-ș ia de la soare
lucoare de rază. Stele luminate ce lucesc pre noapte, De dau cuviință, tu le-ai
urzît toate. Ce poate fi omul de-l aduci aminte, De cerci pentru dînsul folos
înainte? Sau fiu-său doară, ce ți-i cu credință, De grijești de dînsul și-i faci
socotință? Puțîn nu de-atocma cu îngeri în slavă, I-a-ntrece cu cinstea fără de
zăbavă. Mare cuviință i-ai dat și cunună Să dea-nvățătură cu tocmală bună. L-ai
pusu-l mai mare, toate să-l asculte, Cîte sînt pre lume cuvînt să nu-i mute. Și
i-ai supus toate supt a lui picioare, Oile și boii, și tot de supt soare,
Dobitoc sălbatec de cîmp și de luncă, Jigănii sirepe, ce strică ș-apucă,
Pasările toate, ce sînt zburătoare De vînt și de apă ce-s înotătoare, Pre chiții
cei mare, pre tot feli de pește, Și-n tot ce-i în mare el oblăduiește. Doamne,
Domnul nostru, cum ț-ai făcut nume, De să minunează-n toate părțile de lume!
CATISMA: În sfîrșit pentru ascunsele fiiului, Psalomul lui David 9: Mă rog ție,
Doamne, cu inema toată, Ciudesele tale spuindu-le-n gloată. Mă bucur de tine
și-ț cînt pre tot ceasul, Numele tău cel svînt l-înalț în tot glasul. Că tu
mi-ai înfrîntu-mi pizmașii să fugă, De i-ai obosîtu-i în groapa cea lungă. De
svînta ta față vor săca din fire Pizmașii tăi, Doamne, și vor da-n perire. Mi-ai
cătat giudețul și de greutate, Șezîndu-ț în scaun giudeci dereptate. Îngroziș
păgînii ș-au perit vicleanul, L-ai rasu-l din nume de preste tot anul. I-i
sulița frîntă, armele stricate, A pizmașului trufaș cetățîle sparte. Perit-au cu
sunet vestea lui cea mare, Și Domnul cu vecii custă pre-așezare. Ș-au gătatu-ș
scaun Domnul pre giudețe, Să giudece lumea nealegînd în fețe. Și cu dereptariul
va socoti Domnul, De-a certa cu lege vina a tot omul. Mișelului este Domnul de
scăpare, Agiutori la treabă, la greu stîncă tare. Că cine cunoaște cinstitul tău
nume, Șede cu nădejde petrecînd pre lume. Și cine te cearcă cu rugă curată, Îl
grijești la lipsă cu mînă-ndurată. Cîntaț cu dulceață și slăviț pre Domnul Care
lăcuiește-n muntele Sionul. Și să-i faceț veste de tocmele bune În limbile
toate, că sînt de minune. Că prin lumea toată sînge ce să varsă A șerbii săi
Domnul necercat nu lasă, Nice le uită rugă și strigare, Să-i lase-n nevoaie fără
scumpărare. Caută și de mine, Doamne, ntr-a ta milă, De-m vez greutatea și de
vrăjmaș sîlă. Și tu mă rădică de la prag de moarte, Să-ț povestesc, Doamne,
laudele toate, În mijloc de poarta a fiicei Sionul, Să prinză de veste prin țară
tot omul. Să avem bucurie de-a ta mîntuință, Să vedem pizmașii afundaț în sîlță.
Că-n lațul acela care ei gătară Li s-au prins piciorul de să încurcară. Vestit
este Domnul de giudeț ce face, Păcătosul da-ș-va în laț, cum nu-i place. Și să
vor întoarce în iad de vor merge Toate limbi păgîne și fără de lege. Iară pre
mișelul Dumnezău nu-l uită, Săvai că-ș petrece viața-n grije multă. Ce pentru
răbdare le cruță de-i gata Mișeilor Domnul de le va da plata. Ridică-te, Doamne,
cu a ta tărie, Să să părăsască omul de mîndrie, Să giudeci păgînii cu svînta ta
față, Dătători de lege le dă și povață. Să vază păgînii că-s oameni cu minte Și
să-ț înțeleagă svintele cuvinte. Dară că ce, Doamne, te mutaș departe, La loc de
nevoaie și de greutate, Și pre necuratul laș de să dezmiardă, De să sămețește
pre mișel și-l pradă? Sfatul și voroava ce fac necurațîi Tind sîlțe și lațuri să
strice pre alțîi. Și să prind într-înse cu multă durere, Altora nu strică, șie
fac scădere Că și păcătosul cu mult să fălește În dezmierdăciune, căce-i
prisosește. Asuprele face, și-l grăiesc de bine, Mînie pre Domnul cu rău
ce-are-n sine. Și nu va să cerce să-ș afle folosul, Ce stă-ntr-a sa pizmă-n tot
ceas păcătosul. De toț dumnezăii mai presus să urcă Și căile sale pre tot ceasul
spurcă. Vor lipsi din față a tale giudețe, Că-n svînta ta lege n-a vrea să
să-nvețe. Și căce ș-va-nvince preste toț pizmașii, Inema i-va zîce să nu-ș mute
pașii Din rudă de rudă pănă nu va face Preste toată lumea vrajbă și nepace. Gura
iaste plină de amărăciune, De blăstăm, de hulă și de-nșelăciune. Supt limba lui
este trudă și durere, Și-n gîndul său poartă să facă scădere. Ascuns să supune-n
leșnici cu bogațîi, Ca să viclenească, să nu-l prinză alțîi. Cearcă să găsască
vreme pre-ndemînă Întru să ucigă pre cel fără vină. Și cu ochii lacomi pre mișel
prăvește, Ca leu în ogradă ascuns leșuiește, Tupilă s-apuce și să căpuiască, Pre
mișel să tragă-n laț și să-l smerească. Și fără de veste i-va veni sminteală, Cu
grea căzătură și cu sîrguială. Cîndu-i va părea lui c-au făcut izbîndă, De-au
domnit mișeii, veni-i-va osîndă. Inema-i grăiește precum i să place,
Căce-ndelung rabdă Dumnezău și tace. Și ș-au întors fața, svînta cătătură, Să nu
cerceteze pentr-a sa făptură. Ridică-te, Doamne și Dumnezău svinte, De-ț înalță
mîna și-ț ado aminte. Nu-ț uita mișeii de la a ta milă, Nu lăsa pizmașii să le
facă sîlă. Pentru care lucru tine, Doamne svinte, Mînie pizmașul cu rele
cuvinte. ”Și să nu-i iei sama”, în inemă-ș zîce, Poruncilor tale să pune cu
price. Nu-ș vede durerea, urgia venită, Ce-i pare să scape de mîna ta svîntă.
Iară ție, Doamne, neavutul cată S-agiuț pre săracul cu mînă-ndurată. A rău ș-a
vicleanul brațele li-i frînge, Să le cerci păcatul pănă să vor stînge. În veci
este Domnul de împărățește, Slava lui și cinstea nu să obîrșește. Păgînii să
pieie din svînta lui țară, Să nu mai rădice în creștini ocară. Mișei ce să roagă
cu inemă frîntă I-ai auzît, Doamne, cu urechea svîntă. Și cu a ta milă a săraci
să giudeci, Și la greutate pre mișel să nu-l treci. Să nu-ș mai rădice mîndrul
și sămățul Gîtlejul în fală, ce să-i faci giudețul. În sfîrșit psalomul lui
David 10: Cătră tine, Doamne, mi-i toată nădejdea, De-m ești razăm tare la toată
primejdea. Zîcă cît le place ceia ce n-au minte, De vor să mă sparie cu a lor
cuvinte, Să fug pre la munte cu pădure deasă, Ca o vrăbiuță să mîi fără casă. Că
iată păgînii încordară arce, Pun săgeț în tulbă, să grijesc de lance Și vin prin
tunerec cu arce pre-mînă, Întru să săgete pre cei fără vină. Giurămîntul nu-ș
țîn, hotarăle strică, Și de-mpăcăciune nu gîndesc nemică. Ce eu am pre Domnul
care mă grijește, Din svînta sa casă ce să odihnește. Din svîntul său scaun din
ceri cată Domnul Cu ochii săi cei svinți, de cearcă-n tot omul. Vede pre cel
meser și pre tot lipsitul, Derepțîi și strîmbii de pre tot pămîntul. Deci
strîmbătatea cine o iubește, Acela el sîngur sufletul ș-urește. Că va ploua
Domnul cu iarbă pucioasă Preste necurațîi, și holbură groasă, Foc și sterevie cu
năvală mare, Le-a trimite lațuri, păghar de pierzare. Că direptu-i Domnul,
dereptăț iubește, Giudecări direpte fața lui prăvește. În sfîrșit pentru a opta:
Psalomul lui David 11: Poate fi că s-au fost cîntînd a opta zî de Paște, cumu-i
la noi Tomina. A opta să-nțălege zua de giudeț. Folosește-mi, Doamne, și mă
sprejinește Cu a ta putere, de mă mîntuiește, Că scăzură cei buni și
să-mpuțînară, De nu-i dereptate nice într-o țară. Deșert cătr-aproape tot omul
grăiește Și cu-nșălăciune va de-l păgubește. Cu buze viclene, din inemi-adînce,
Grăiesc răutate și cuvînt de price. Des pierde-vei, Doamne, buze-nșelătoare,
Limba cea sămață, de rău grăitoare. Să fălesc pizmașii că-ș vor mări limba, În
cuvînt de svadă, să mulțască scîrba: ”Că buzele noastre sînt cu noi de față, Nu
băgăm în samă Dumnezău ce-nvață”. Vez mișelătate, vez suspini cu jele, A lipsiț
și meseri vez de durori grele. Acmu pentru dînșii scoală, Doamne svinte, Să-ț
împli cu izbîndă svintele cuvinte Și să-ț rădici sămnul cel de biruire, Să cutez
cu dînsul fără de-ndoire. Că cumu-i argintul lămurit cu focul, Ț-sînt svinte
cuvinte curate cu totul. Tu, Doamne, ne scoate și ne socotește De ruda aceasta
și-n veci ne ferește. Că-mpregiurul nostru sînt gata s-alerge Cu rău necurațîi
cei fără de lege. Precum este ceriul mare de nălțîme, Pre pămînt adaogi de
oameni mulțîme. În sfîrșit psalomul lui David 12: Pănă cînd, milostive, nu-ț
aduci aminte, De mă uiț, o, Dumnezău svinte? Pănă cînd, milostive, ț-ascunz
svînta față de mine, ticălosul, cu destulă greață? Pănă cînd îm voi pune sfaturi
în biet suflet, Zua durori, și noaptea inemă-n greu cuget? Pănă cînd s-a
nălța-să vrăjmașul cu scîrbă, De va să mi să suie să să puie-n gîrbă? Ce te
milostivește, o, Dumnezău svinte, De mi-auz mișea rugă, mișele cuvinte, Cugetul
îm svințește, ochii luminează Dintr-a ta strălucoare de senină rază. Să nu adorm
în somnul de a doua moarte, Să nu rîză vrăjmașul, să zîcă că-m poate. Că ceia
ce-m fac scîrbă și grea supărare Le-ar fi de bucurie să fiu de pierzare. Ce mila
ta cea svîntă mi-i de bunătate, Mi-i nădejde și razăm despre greutate. Bucurie
m-voi face și inemă bună De a ta biruire, cîntînd împreună. Dentr-a ta bunătate,
carea-m vei trimite, Ca să cînt svîntul nume, o, Dumnezău svinte. În sfîrșit
psalomul lui David 13: Zîsă întru sine cel fără de minte, Ntr-a sa nebunie,
deșerte cuvinte. Zîsă că nu este Dumnezău să vază, Să le ia de samă cine ce
lucrează. Că scăzură cei buni, răii să mulțîră, De stricară lumea și o împuțîră.
Ce Domnul din scaun preste tot prăvește, De le înțălege cine ce gîndește. De
cugetă bine și cearcă de Domnul, Plinindu-i porunca, vede pre tot omul. Cînd să
pornesc răii ce sînt fără treabă, Atuncea-i de dînșii o nădejde slabă, Cînd nu-i
pănă-ntr-unul spre bine să margă, Cînd să detorniră-n volnicie largă, Ț-ar
putea-nțălege svintele cuvinte, Carii fac greșele, că sînt toț cu minte. Și să
nu-ț mănînce oamenii cu pîine, Ca să concenească de astăz, de mîine, Fără de
sîială și fără de frică, Negîndind de Domnul nice-ntr-o nemică. Pentr-aceea,
Doamne, le trimite spaimă, Cînd nu le-a hi-n veste, să bage de samă. Că tu,
Doamne svinte, în ruda direaptă Ț-gătez lăcuința, carii drag te-așteaptă. Că ei,
bogătașii, pre meser defaimă Ce Domnul l-a face bogat fără samă, trimițînd
putere de la Sion s-aibă, Să-ș facă izbîndă turma lui cea slabă. Să o-ntoarcă
Domnul din plean și din pradă Gloata sa cea svîntă într-a sa ogradă. Să să
veselească Iacov în tot șirul, Cu toț credincioșii ce-are Izrailul. Psalomul lui
David 14: Doamne, cine ș-va face Lăcuință de pace, Să șază-ntr-a ta casă, În
măgura cea deasă? Numai cine va merge Întreg pre svînta lege, Să facă-n toată
partea Ce-nvață dereptatea. Și de cîte grăiește, Pre nime nu smintește, Nice cu
limba-nșală, Să bage la greșeală. Ș-a prietin scădere Nu va face-ntr-avere, Și
ruda sa ce are Nu o ia-n defăimare. Pre viclean de departe Nu sufere să-i cate,
Iară carii au frică De Domnul, îl rădică. Ce-ș țîne giurămîntul Și nu-ș schimbă
cuvîntul. Cătră soț de ce zîce Nu grăiește de price. Argintul nu-ș dă-n leafă,
Să-ș ia blăstăm în ceafă. Nice voiește-n fețe, Luînd mîzde-n giudețe, Pre cei
fără de vină Să-i dea-n mînă streină. Aceste cine face, În veci va fi cu pace.
Titlul lui David 15: Ferește-mă, Doamne, de primejde, Că pre tine am de-m ești
nedejde. Și eu am zîs și zîc, Doamne svinte, Tu-m ești Dumnezăul de mainte. Și
bunătatea mea nu-ț lipsește, Că tu ai destul, de-ț prisosește. Svinților tăi
ce-s în tot pămîntul I-ai minunat, căce-ț țîn cuvîntul, Și deși pat nevoaie și
scîrbă, De sîrg le iei nevoia din gîrbă. Iară răii, Doamne, nu-i vei strînge
Adunarea lor cea cruntă-n sînge, Nice cu rostul tău le vei zîce Numele lor, să-i
țîie ferice. Domnul m-este ocină direaptă Ș-a păharului mieu ce m-așteaptă. Tu
ești, Doamne, ce-m întorci pre soarte ocina mea în semnele toate, De mi s-au
venit funi în părț late, Cu fruntașii în rînd măsurate. Că moșia mea este
stîlpită, De pre uric în semne-ntărită. Blagoslovit să fii, Doamne svinte, Ce
mi-ai datu-mi știință și minte. Mă certară din zî pînă-n noapte Rărunchii miei,
ce tu mă vei scoate. Că eu te văz în tot ceasul gata De mă sprejinești,
Doamne,-n direapta. Pentr-aceea îm fac voia bună, Cu inemă, cu limbă-mpreună. Și
trupul mieu, mărgînd la odihnă, S-a răposa cu nedejdea plină. Sufletul mieu n-ii
lăsa-n zăbavă În iad să stea, ce-l vei scoate-n slavă. Nice vei da trupul să să
strice A svîntului tău ce i-ai dat ferice. Mi-ai arătat căile de viață Și m-ii
veseli cu svînta-ț față. Din frîmsețea ta cea din direapta La sfîrșit vei da
celor buni plata. Ruga lui David 16: Ascultă-mi, Doamne, de dereptate Și de
făgadă la greutate, de rugăciune să m-iei aminte, Că mă rog ție, Dumnezău
svinte. Că nu din buze cu-nșelăciune Îț fac făgadă de rugăciune. Să-mi scoț
giudețul dintr-a ta față, Să-m vază ochii trai făr greață. Că mi-ai cercatu-mi
inema-n rîndul Și-n vremea nopțîi mi-afli tot gîndul. M-ai ars cu focul să-m
găsești vină De strîmbătate-n faptă streină. Mi-am oprit rostul să n-aib a zîce
De fapt de oameni cuvînt de price. Printr-ale tale graiuri cinstite Ce-ai zîs cu
rostul, Dumnezău svinte, Mi-am păzît drumul pre căi vîrtoase, Pietri-ascuțîte și
sîmceloase. Tu mă-ndereaptă-ntr-a ta cărare, Să nu-m scap pașii cătră pierzare.
Eu ț-am strigatu-ț, Dumnezău svinte, Să mi-asculț graiul de rugăminte. Pleacă-ț
urechea-n vreme de scîrbă, De-mi iușiurează greul din gîrbă. Și-ț minunează
svînta ta milă, Carii ț-au frica să-i scoț din sîlă. Și de pizmașii ce
să-nvitează Să-ț stea-mprotivă, vrînd să mă piarză. Svînta-ț direaptă, Doamne,
și stînga Le tinde îmbe de-mi potoli tînga. Și ca lumina tu mă ferește, Supt
aripi svinte, de mă umbrește De fețe strîmbe ce mă ia frica A le prăvirea,
carile-m strică. Că-m stau pizmașii împregiur suflet Ca nește hiară fără de
cuget. Căce le este înfundat săul, Grăiesc asupră-mi cu de tot răul. Că
mă-ntiriră pănă afară Cătră grea moarte și cu ocară. Pusără-ș ochii de mă
omoară, Și cu pămîntul mă împresoară. Mă ocoliră de mă vînează, Precum facu
leii, vrînd să mă piarză. Scoală-te, Doamne, de-i ocolește Și sirepia le
îngrozește. Și-mi izbăvește mișelu suflet, Ca să mă piarză le este-n cuget.
Sloboz spre înșii svînta ta armă, De-i răsîpește și le dă spaimă. Supt svînta-ț
mînă nu ți să pleacă, Pre a lor vină să li să facă. Și-i osăbește de svînta
ceată, De le dă-n viață direaptă plată. Căce-i puțină svînta ta turmă, Datu-i-ai
roadă cuconi pre urmă. Le-ai împlut zgăul de svînta mană, Carea-i ascunsă
cerească hrană. Și rămășițe nu lepădară Dintr-a ta zîsă să dea afară, Ce le
lăsară să socotească, Pruncii lor cei mici să le plinească. Iară eu, Doamne,
fără de greață, M-oi arăta-mă-n svînta ta față, Și-m vei da sațîu cu a ta slavă,
Cînd ți-oi vedea-te fără zăbavă. CATISMA 3 În sfîrșit sluga Domnului, David,
după ce-a grăit cătră Domnul cuvintele aceștii cîntări în zua ce l-au izbăvit
Domnul de mîna tuturor pizmașilor lui, și din mîna lui Saul, și zîsă: Psalomul
lui David 17: Iubi-te-voi, Doamne, că tu-m ești putere. Mi-i Domnul vîrtute-n
vreme de cădere, Și mi-i de scăpare și de mîntuință Dumnezău, ce-m este
nădejde-n credință. Cu scutul îm este la ceas de năvală Corn de mîntuință și de
sprejineală. Lăudînd pre Domnul îl voi striga-n treabă, Și de toț pizmașii mă va
scoate-n grabă. Și cînd mă-mpresoară greutăț de moarte, Rîuri de păcate de-mi
turbură foarte, Și cu durori iadul cînd mă ocolește, Cu lațuri de moarte de mă
ovilește, Cătră tine, Doamne, strig cu jele multă, O, Dumnezău svinte, tu vin de
mi-agiută. Și să mi-asculț glasul din svînta ta casă, Mișaua mea rugă nainte-ț
să iasă. Să ț-între-n ureche glasul mieu de rugă, Să nu duc pedeapsă preste
vremea lungă. De tine pămîntul tremură cu frică, dealurile, munțîi pier ca o
nemică. Ție toată lumea cu frică ț-slujește, Și de-a ta mînie fumul să lățește.
Fața ta cea svîntă cu foc pistrelează, Cărbuni de la tine s-aprind de dau rază.
Ție ți să pleacă ceriul și te-ascultă, Cînd pogori în țară, și stă-n groază
multă. Lumina scripește supt svinte-ți picioare, Cu negură groasă de grea
strălucoare. Cînd ai să faci cale unde ți-i cuvîntul, Ai heruvimi gata de-s
repez ca vîntul. Pus-ai întunerec de-ț ascunz lumina, Cu sălaș de ape ce-ai
făcut cu mîna. Și pre denainte-ț nuorii fac cale, Cu ploaie aprinsă curînd ca o
vale. Piatră cu jeratec, cu foc împreună, Cu multă tărie Domnul din ceri tună.
Da-ș-va de sus glasul, săgeț va trimite, Greșiții să-ș moaie inemi împietrite.
Pre pizmași goni-i-va cu fulgere multe Și le va da spaimă cu săgeț mănunte.
Mările săca-va de s-a vedea fundul, Apele fugi-vor de-a rămînea prundul, de
îngrozîtură și de grea-nfocare Ce-a să slobozască Domnul cu suflare. Ce tu,
Doamne svinte, la ceas de năvală De sus trimite a ta sprejineală. Și mă ia la
tine de la ape multe, Trage de mă scoate de la vrăjmaș iute, Ce mi-i cu urgie,
și mă sîrguiește La zî de nevoaie, și mă sprejinește. Svinția ta, Doamne, îm
ești razăm tare, M-ai scos la lărgime, loc de alintare. M-ii scoate la tine,
dărui-m-vei plată Pentru dereptate, și milă bogată. Și mînulor mele vei da
curățîie, Să iau de la tine dar cu bogățîie. Și căile tale celea ce-s în viață
Să le păzăsc bine, cu multă dulceață. O, Dumnezău svinte, și nu m-oi abate
Dintr-a ta poruncă, să mărg în păcate. Giudețele tale îm sînt toate-n față, A ta
dereptate o țîi cu dulceață. Și eu pentru tine voi fi fără vină, Ferit de
greșeală și curat de tină. Și mă voi feri-mă și de strîmbătate, Pentru să-m dea
Domnul după dereptate. Și mînulor mele după curățîie, Naintea sa Domnul să-m dea
bogățîie. Cu prea cuviosul, cuvios ti-i face, Cu nevinovatul, ț-va fi viața-n
pace. Iară cu aleșii, bun te vei alege, Cu cel îndărăpnic, ti-i strîmba din
lege. Că oamenii smereni, carii n-au mîndrie, I-a mîntui Domnul și le-a da
tărie. Iară ochii cei nalți a sămeți și falnici Îi va smeri Domnul ca nește
neharnici. Și tu, Doamne svinte, îm trimiț lumină, De-m luminezi fața cu rază
senină. Ș-al mieu întunerec dobîndește rază Dintr-a ta lucoare ce străluminează.
Și de la primejde scap, Dumnezău svinte, Cu a ta putere, de năpăști cumplite. Și
tu mă vei trece preste zidiuri nalte, Prin căile tale cele strecurate. Cuvintele
tale sînt arse ca focul Și sînt strecurate de scripăsc cu totul. Și tuturor,
Doamne, tu le ești scutință, Ce-ș au cătră tine nădejde-n credință. Dară cine-i
altul Domn fără de tine? Sau Dumnezău altul gios sau la-nălțîme? Dumnezăul cel
svînt ce mă-ncingi cu armă Și mi-ai pusu-mi calea-ntreagă fără samă. Picioarele
mele le-ai tocmit să salte Ca cerbul pre dealuri preste măguri nalte. La război
mi-ai datu-mi bună-nvățătură, Brațe de aramă la săgetătură. Și mi-ai dat
scutință să mă sprejinească Svînta ta direaptă și să mă-ntărească. Mustrarea
ta-n bine sfîrșit să mi-așeze, Ș-a ta-nvățtură să mă-nderepteze. Datu-mi-ai
vîrtute și mi-ai lărgit pașii, Să poci călca iute să mi-agiung pizmașii. Deaca-i
voi agiunge, să fac într-înș cîrduri, Să mă concenească, să trec preste
stîrvuri. Să n-aibă putere să să sprejinească, Nice s-aibă nime să le folosască,
Ce cum zac pologii nainte-mi să cază, Puterea ta svîntă, ce mi-ai dat, să vază.
Că tu, Doamne svinte, m-ai încins vîrtute, Cu arma ce-ai datu-mi de-i prăvălesc
iute. Pănă i-am înfrîntu-i de dederă dosul, Ceia ce-m vrea răul și nu-m vor
folosul. Și i-ai concenitu-i de sînt de ocară Pizmașii miei, Doamne, cît s-or
mustra-n țară. Vor striga cu jele, și nu le-a-nțălege Să le folosască celor fără
lege. Nici a căta Domnul de-a lor greu și sîlă, Ce-i voi călca-n țărnă și-n prav
fără milă. Stîrvurile-n cîmpuri, zăcînd aruncate, Să strîngă troiene de vînturi
suflate. Și tu mă vei scoate de toi de gîceavă, Limbilor m-ii pune cap fără
zăbavă. Oameni și năroade, ce nu-m sînt știute, Mie să-m slujască și să mă
aculte. Fiii streinatici carii mă mințîră, Făcînd vicleșugul să scornească pîră,
Să li să vechească haine-n căi departe Șisă șchiopăteze cu călcăie sparte. Viu,
Dumnezău svinte, ce ești cu ferice, Mărit să fii, Doamne, că nu laș să-m strice.
Ce mi-ai dat vîrtute și izbîndă mare, Pre năroade multe mi-ai dat așezare. M-ai
scos din pizmașii ce-m țînea mînie, De carii să scoală-ntr-a lor sămețîie. Mă
vei înălța-mă și tu mă vei scoate De om fără lege, de scîrbele toate. Și eu
pentr-aceasta tutinderea-n lume Voi zîce ferice svîntului tău nume Și-ț voi
cînta, Doamne,-n svînta ta putere, Prin limbile toate, fără de tăcere. Că tu
l-ai măritu-l pre-mpăratul s-aibă Milă și izbîndă la vreme de treabă. Și l-ai
însămnatu-l cu unsoare svîntă, Să împărățască David fără smîntă, Și a lui
sămînță în veci să trăiască, Ca scaun de cinste ce-a să-mpărățască. În sfîrșit
psalomul lui David 18: Ceriurile spun fără-ncetare De slava ta, Doamne, de cea
mare, Și facerea mînuloru-ț svinte Tăria dă-n toț vestea-nainte. Zî din zî
voroava izbucnește, Și noaptea din noapte gînd vestește, Cît nu este graiuri să
s-ascunză, Sau cuvinte să nu să răspunză. Că le-au ieșit vestea-n tot pămîntul
De ce au grăit ș-au răspuns cuvîntul. Să s-auză la toț preste țară, Să-nțeleagă
marginea de-afară, C-au întinsu-ș sălașul în soare, De scripește și dă
strălucoare, Ca un mire cînd stă de purcede Dintr-a sa cămară unde șede, Făcînd
voaie bună de drum mare Ce-a s-alerge ca un voinic tare, Cu purcesul din ceri,
de la capăt, De-ș oprește tîlnișul la scapăt. Și nu-i nime să-i scape de boare,
Să s-ascunză de dîns la răcoare. Așa-i legea Domnului cea svîntă, Fără vină și
fără de smîntă. Sufletele-ntoarce cătră sine, A dori Domnul, cum să vine.
Mărturia ta, Dumnezău svinte, Credincioasă, dînd pruncilor minte. Dereptățîle
ț-sînt adevere, De nu fac nimăruia scădere, Și veselesc inemă curată, Din
porunca ta cea luminată, Ce-ntărește ochii cu lumină, În frica ta, Doamne, cea
senină, Carea preste toț vecii trăiește, De te cîntă și te proslăvește.
Giudețele ț-sînt, Doamne, direpte, Adevere, și nu sînt deșerte. Ca aurul cel bun
sînt dorite Și ca piatra cea scumpă iubite. Și cu ce cu altă le-aș răduce? Că
sînt și decît stredea mai dulce. Pentr-aceea șerbul tău le țîne, păzîndu-le
întregi, cum să vine, Pentru să ia asupră plată Din mila ta cea nemăsurată.
Numai cine s-ar lua aminte De greșele, de căderi cumplite? Și de-ascunse ce-am
făcut cu greață Să mă curățăști pănă-s în viață. Și de celea carile-s streine Să
mă aperi, Doamne, cum să vine. Că de nu mi-ar putea să-mi învince, Atunci aș fi
în bună ferice. Ș-atunci aș fi curățît de toate De greșele celea ce-s de moarte.
Ș-ar fi atunci cu bine priimite A rostului mieu, Doamne, cuvinte, Și inema mea
mi s-ar deprinde Pururea nainte-ț luînd pilde. Dumnezău, că tu mi-ești
agiutoriul, Tu mi-ești, Doamne, și izbăvitoriul. În sfîrșit psalomul lui David
19: Domnul să te-asculte-n zî de greutate, Să te sprejinească-n scut de
bunătate, Domnului lui Iiacov cu svîntul său nume, Și să-ț folosască în viața de
lume. De la locul cel svînt ție să-ț trimiță, Din Sion să-ț vie multă folosînță.
Darurile tale să le pomenească Ș-a ta jărtvă-ntreagă să o-mbogățească. Și ca să
dea Domnul inemii ce-ț place, Toată sfătuința să-ț împle cu pace. Pentr-a ta
izbîndă să ne paie bine, Și să fie Domnul Dumnezău cu tine. Numele lui cel svînt
să ne fie fală, De pizmaș să n-avem nice o sîială. De ce ti-i ruga-te Domnul
să-ț trimiță Cu mînă-ndurată de bună priință. Cunoscut-am astăz că Domnul agiută
Al său pomazanic cu putere multă, Că-i aude Domnul din svînta sa slavă Ruga ce
să roagă fără de zăbavă, Dîndu-i biruință la loc de năvală, Cu svînta-ș
direaptă, fără de sminteală. Aibă ei nădejde pre cai, pre telege, Limbile,
păgînii cei fără de lege. Noi să le dăm chiot cu prea svîntul nume A Domnului
nostru, să răsune-n lume. Că să poticniră de să răsturnară Toț pizmașii noștri,
călări și din cară. Iară noi, creștinii, stăm fără cădere, C-am făcut izbîndă cu
a ta putere. Dăruiește, Doamne, a ta bunătate, Să ne custe Domnul, și-i dă
sănătate. Și pre noi ne-ascultă, cînd te vom ruga-te, La zî ce-i de treabă,
ntr-a ta bunătate. Psalomul lui David 20: Doamne, împăratul, cu a ta putere, Să
bucură foarte, ntr-a ta mîngîiere. I-ai dat ce-i dorește inema și-i cere, Și-n
cîte să roagă nu-l laș în scădere. L-ai întîmpinatu-l cu dar și cu bine, Spori
de bunătate i-ai dat, cum să vine. Pusu-i-ai în capu-i de cinste cunună, În
podoabe scumpe, s-aibe voaie bună. Cerșut-au la tine viață să-i sporească, Și
i-ai dat lungi zîle, în veci să trăiască. Este-i slava mare de-a ta biruință,
Ș-ai pus preste dînsul slavă-n cuviință. În veci de veci da-i-vei bișug să-i
sporească, Bună cuvîntare cu dînsul să-i crească. Da-i-vei bucurie cu svînta ta
față, Să să veselească în trai cu dulceață. Că-mpăratului nostru i-i Domnul
nădejde, Trimițîndu-i milă de sus în primejde. Ceia ce-ț țîn pizmă și-ț fac
țărîi smîntă, Să-i agiungă, Doamne, mîna ta cea svîntă, Să n-aibă să scape de
svînta-ț direaptă, Să le faci pre vină și să le dai plată. Să-i pui ca cuptoriul
ce arde cu pară, N-vremea feții tale, cînd vei veni-n țară. Domnul
urgisi-i-va-ntr-a lor turbureală Și le va da focul să-i soarbă-n năvală. Cu
roada lor, toată sămînța li-i pierde, Să nu fie-n oameni să să mai dezmierde.
Că-ș porniră răul asupră să-ț strice, Sfat ce cugetară nu pot să rădice. Și-i
vei pune-n proașcă, de-i vei bate-n față, Ce-au agonisitu-ș pre vină să-ș pață.
Ivește-te, Doamne, de te nalță-n sîlă, Să-ț cîntăm puterea în svînta ta milă.
Psalomul lui David 21: Dumnezău, Dumnezăul mieu svinte, Cercetează și mă ia
aminte! Prin ce lucru îmi urnești departe Agiutoriul de la greutate? Mi-s
departe de la mîntuință Graiuri ce-am zîs fără socotință. Zua ț-voi striga,
Dumnezău svinte, Nu mă vei asculta, nici aminte. Preste noapte să nu mi să țîie
Strigarea mea-n loc de nebunie. Că dintr-a ta svîntă lăcuință lui Izrail ești
vîntă-n credință. Moșii noștri tu le-ai fost nădejde, Și tu-i mînntuiai de la
primejde. Spre tine striga din greutate, Și să mîntuia cu bunătate. Nădejdea
le-au fost toată pre tine, Și n-au pățît nicăiuri rușine. Dară eu ce sînt,
Dumnezău svinte? Că om nu sînt, să mă iei aminte, Ce-s un vierme și fără de
treabă, Ca omida ceaia ce-i mai slabă. Și-ntre oameni încă-s de ocară Și
mustrare tuturor din țară. Mă-mprohită cineș mă zărește, Buze mișcă, cu capul
clătește: ”Zîci că Domnul îț este nădejde, Acmu să te scoață de primejde, Și noi
să vedem de ți-i cu bine, De să Domnul voiește cu tine”. Tu ești, Doamne, ce
m-ai tras din mațe Și maică-mea viu m-ai dat în brațe. Și m-ai pus la sîn de
mi-ai fost viață, Hrană și cu sațîu de dulceață. Din mătrice și din scăldătoare,
Și din fașe m-ai pus pre picioare. Și din zgăul mamii, Doamne svinte, Tu-m ești
Dumnezău, și-ț ad-aminte, De la tine să nu fiu departe, Ce-m dă agiutori la
greutate. Că nu-i nimi să mă folosască, Fără tine, nice să mă crească. Giuncii
și cu tauri mă-mpresoară, Cu căscate guri, să mă omoară, Ca leii ce apucă și
zbiară, Cu gurile rînjite, pre hiară. Și ca apa fui vărsat afară, Și oasele mi
să rășchirară. Inema-n zgău mi să veștezește, Ca o ceară cînd să răstopește.
Mi-i vîrtutea ca hîrbul de sacă, Limba-n gingini lipită să-neacă. Și m-ai lăsat,
Doamne,-n țărna morțîi, Și cînii mă-ncungiură cu toțîi. Cete de vicleni mă
ocoliră, Mîni, păcioare îm potricăliră, Și oasele toate m-numărară, Și
nice-ntr-o samă mă băgară. Și hainele, să nu mi le strice, Și le feceră părț
fără price. Și pentru veșmîntul denafară Pusără cu sorțîi de-aruncară. Ce tu,
Doamne, să nu-m pui departe Agiutoriul tău la greutate. La nevoia mea să iei
aminte, Să mă sprejinești, Dumnezău svinte. Și sufletul să-m scoț de la armă, De
nevoaie grea fără de samă. Sîngură născuta mea cu mine Să scape de mînule de
cîne. Și să mă scoț de mișelătate, Să nu petrec delung răutate. Leul gura să i
să despice, Inorogii coarne să le pice, Să li să tîmpască sămețiia, Să-ș
cunoască și blăstămățîia. Iară eu ț-voi spune svîntul nume Frațîlor miei și-n
mijloc de lume. Carii aveț cătră Domnul teamă, Lăudaț și-l făliț fără samă. Și
Iiacov cu toată sămînța Cătră Domnul să-ș țîie credința. Și toată sămînța să să
teamă lui Izrail de dîns fără samă. Că rugă de mișel nu defaimă, Ce-l priimește
cu drag fără samă. Și de mine a sa sfîntă față Nu-ș ascunde cu ură de greață. Și
mi-aude cînd îi strig cu jele, De mă scoate de la nevoi grele. Că eu, Doamne,
pre tine te-am fală Și te laud fără de sîială. În mijloc de beserică mare Îț voi
mulțămi și-ntr-adunare. Pominoace încă ț-voi aduce, Jărtve grase și colive
dulce. Carii îț fac slujba-n frică multă, Cu mișeii cu carii te-ascultă, Bine
vor mînca cu sațîu mare, Mulțămind cu laudă-n cîntare. Și inema le va fi-n
dulceață, Petrecînd în veci de veci în viață. Marginile lumii să să sîmță, Să
să-ntoarcă toate cu credință Și să țî să-nchine-n dereptate Toți păgînii și
limbi de departe. Și ș-vor părăsî păgînățîia, Că ți-i, Doamne, a ta-mpărățîia.
Și vei împărățî-n limbi păgîne, De li-i îmblînzi cu a ta pîine. Pre boierii
lumii, fără price Să să roage-n sațîu să mănînce, Și cînd ti-i ivi fără zăbavă,
Cei din țărnă să-i rădici cu slavă Denaintea ta, să țî să-nchine, Cînd le vei da
plata, cum să vine. Și atunce, Doamne, de primejde Sufletul mieu să te-aibă
nedejde, Că pre tine, Doamne, te am în viață, Sufletului mieu trai cu dulceață.
Și ce mi-ai dat pre lume sămînță, Să-ț slujască cu tare credință. Și ruda pre
urmă carea vine, Să dea veste, Doamne, de la tine. Să-ț mărturisască dereptatea
Ruda ce să naște-n toată partea. Să răspunză de ce au făcut Domnul Bunătatea sa
preste tot omul. Psalomul lui David 22: Dumnezău mă paște și n-am lipsă, La loc
de otavă ce-mi întinsă. Sălașul pre ape de răpaos, Și cu hrană suflet mi-au
adaos. Și-n cărări direpte mi-i povață, Cu svîntul său nume de mă-nvață. Că
de-aș merge și-n umbră de moarte, Teamă n-am de rău, că tu m-ii scoate. Toiagul
tău și svînta ta vargă Mîngîiere m-dau și hire-ntreagă. Că tu, Doamne, mi-ai
gătat și masă, Și pizmașii nu-i suferi în casă, De-aproape să stea să mă vază,
Aceia ce cată să mă piarză. Ce-n pizma lor pre cap mă vei unge Cu oloi scump,
vin încă-m v-agiunge, Din svîntul tău păhar ce mă-mbată, Cu mila ta, Doamne,
cea-ndurată, Carea merge-n soțîie cu mine, În viața mea, în zîle depline. Și-n
casa ta să petrec cea svîntă, În zîle lungi cu trai fără smîntă. Psalomul lui
David 23, a uniia de sîmbete. Sămnează că opt sîmbete sînt Paștele evreiești, de
țîn opt zile, ca și la noi, din zua de Paște pănă în Tomina. A ta este, Doamne,
lumea și pămîntul, Ce le-ai împlut sîngur dintăi cu cuvîntul. Și toate din lume
de tine-s făcute, Și i-ai dat podoabă de năroade multe. I-ai pus așezarea pre
mări și pre ape, I-ai făcut temeiul tare, să nu-l sape. Doamne,-ntr-al tău munte
cine să să suie Și-n locul tău cel svînt odihna să-ș puie? Numai cine are mîni
nevinovate, Inemă curată și fără păcate, Carele nu-ș duce sufletul afară,-N
vrăjitori să crează, lucru de ocară. Nice el să giură cu vro-nșelăciune Cătră
cel de-aproape, în mestecăciune. Unul ca acela de la Domnul are Dar și bunătate,
milă și spori mare. Și aceasta-i ruda ce cearcă pre Dommul, Spițele acestea să
le ști tot omul. Să margă pre dînse și să-l vază-n față, Domnul lui Iiacov
cercînd cu dulceață. Vă ridicaț ușea cine-aveț mai mare, Răsîpiț zăvoare
și-ncuitori tare, Să între-mpăratul cu svînta sa slavă, Sau vă daț răspunsul
fără de zăbavă. Cine-i împăratul acesta cu slavă? Nu ne dodeireț de faceț
gîlceavă. Domnul este tare, puternic să certe Tare pre războaie, să taie, să
ierte. Luațî-vă ușea cine-aveț mai mare, Răsîpiț zăvoară și-ncuitori tare, Să
între-mpăratul cu svînta sa slavă, Sau vă daț răspunsul fără de zăbavă! Cine-i
împăratul de vine cu slavă? Spuneț cine este, nu faceț zăbavă. Domnul puterilor,
împăratul vine, Cu svînta sa slavă, oame, pentru tine, Din plean să te ducă unde
ți-i gătată Odihnă și cinste-n slavă nencetată. CATISMA 4, Psalomul lui David
24: Cătră tine, Doamne, bietu-mi suflet Îl rădic cu rugă, cu tins cuget. Doamne,
prin nedejde ce-am spre tine, Să nu laș în veci să duc rușine. Și nice pizmașii
miei să mă-nchiză Într-a lor vicleșug, să mă rîză. Că toți ceia, Doamne, ce te
rabdă Nu s-or stidi la vreme de pradă. Iară păcătoșii rău să pață Și rușinea lor
să le stea-n față. Ale tale căi, Doamne, mi-arată Și-ntr-a tale cărări
mă-ndireaptă. Și mă, Doamne, du de-m fii povață Spre-a ta dereptate de mă-nvață.
Că-m ești Domnul dat de mîntuință, Zua toată te-aștept cu credință. Ț-ad-aminte
de ieftinătate, Din veci ce o ai cu bunătate. Că ți-i, Doamne, mila de
pre-atunce Așezată spre toț cu gînd dulce. Greșala mea cea de tinerețe Să o uiț,
Doamne,-n ieftinețe. Și cu a ta milă ț-ad-aminte, Să nu mă uiț, Dumnezău svinte,
Pentru a ta svîntă bunătate, Carea-ntorci pre om di răutate. Bunu-i Domnul și
din direptate Ne-au pus lege de cătră păcate, Să ne ducă pre cale-n giudețe, Pre
cei brudivi și cei cu blîndețe. În căile lui cele de viață Sîngur Domnul le este
povață, Și căile lui toate sînt milă, Nefăcînd adevărului sîlă, Celora ce-i
cearcă svînta lege Și mărturii ce-i feresc întrege. Și pentr-al tău, Dumnezău,
svînt nume Greșelele să-m ștergi de pre lume. Cine-i omul să-ț aibă de frică, Să
nu-ț poată greși-ntru nemică? Îi vei da cu lege-ntr-a ta cale Ce ț-au iubit
poruncile tale. Sufletul lui în cei buni vei face Să pătreacă cu sălaș de pace,
Și sămînța lui va trăi-n țară De-a ocina moșii cu hotară. Carii au de tine,
Doamne, frică Nu li să va sminti din nemică, Că li-i spune a ta svîntă lege, Pre
de laturea ei să n-alerge. Ochii miei spre tine, Doamne, cată În tot ceasul cu
minte curată. Că tu îm vei scoate din căpcană Picioarele, din cursă vicleană.
Caută-mi, Doamne, de mă miluiește, Că sînt singur născut, și mă crește. Mi-am
umplutu-mi inema de scîrbă, Ce-m ia mișelătatea din gîrbă. Vezî-mi greul și de
plecăciune Și-m trimite, Doamne, iertăciune. Vez pizmașii că mi se-nmulțîră Și
cu ură strîmbă mă urîră. Mișelul mieu suflet mi-l ferește De rușine, și mă
izbăvește. Că mi-i, Doamne, nedejdea spre tine, Să-m trimiț folosînță de bine.
Prostaticii ce țîn dereptatea Sînt cu mine-n toată greutatea. Că eu pentru tine
pui răbdare, De la tine s-aib, Doamne, iertare. Și să izbăvești creștinătatea,
Iușiurîndu-i toată greutatea. Psalomul lui David 25: Giudecă-mă, Doamne, că eu
în prostime Îmblu-n toată vreamea, neavînd rău pre nime. Și tu-m ești nedejdea
că nu m-oi slăbi-mă, S-a cunoaște, Doamne, cînd mi-i ispiti-mă. Să-mi arză
rărunchii, inema să hiarbă, Și ochii miei milă de la tine s-aibă. Că ț-am voit
bine cu slujbă direaptă, N-am șezut în sfaturi cu ceată deșartă. Cu cei fără
lege nu voi intra-n casă, N-oi priimi viclenii și strîmbii la masă. Pre mîni
m-oi spăla-mă cu cei fără vină, Cu dînșii voi merge la svînta ta cină. Împregiur
oltarul tău, Dumnezău svinte, Să-ț auz de hfală, dvorind înainte, Ca să poci
răspunde svintele-ț ciudese, Laudele tale preste gloate dese. C-am îndrăgit,
Doamne, a ta svîntă casă, Pentr-a ei frîmsețe să fie aleasă. Cu slava ta,
Doamne, ce o luminează, De dă cuviință și sloboade rază. Nu mă lăsa, Doamne, să
fiu de perire Cu bietul mieu suflet, ce să mi-aibi de știre. Și cei fără lege să
nu-m fie-n viață, Crunțîi și viclenii de carii ți-i greață, Ce sînt pre tot
ceasul cu răul a mînă Și de mîzde strîmbe li-i direapta plină. Că eu cu prostia
am cale deșchisă, Cătră vicleșuguri n-am hire deprinsă. Mă rog, Doamne svinte,
de mă izbăvește, Pentru a ta milă ce țî să vestește. Să nu-m mut piciorul din
cărări direpte, Să te slăvăsc, Doamne, în gloate-nțălepte. Psalomul lui David
mainte de-nsămnată 26: Domnul mi-i lumină și mi-i mîntuință, N-am de cătră nime
nice o sîință. Domnul mă scutește cu pavăță tare, Și n-oi avea-n viață frică de
pierzare. De-ar fi cît de-aproape pizmașii cu scîrbă Ș-ar vrea să-m mănînce
carnea de pre gîrbă, Aceia pizmașii ce-m cearcă durere, Le va slăbi sîla și vor
da-n cădere. De s-ar tăbărî-să oaste cît de mare Să vie asupră-mi, am inemă
tare. Și nu mă voi teme, cu a ta nedejde, Nice de o oaste să-m facă primejde.
Numai ce am una să cei de la tine, În svînta ta casă să petrec cu bine Și-n
zîlele vieții să-ț văz de frîmsețe, Slujindu-ț în casă pănă-n bătrînețe. Că mă
vei ascunde la zî de năvală Supt cortul tău, Doamne, ca să n-aib sîială. M-ii
acoperi-mă în cămar-adîncă, Să fiu fără teamă, m-ii sui pre stîncă. Acolo
pizmașii n-or putea să-m strice, Preste dînș m-ii pune cap fără de price.
Dimpregiur ț-voi face jărtve lăudate, Supt umbrariul cel svînt, și cu cîntări
nalte. Și ț-voi cînta, Doamne, cîntec cu sîință, Ca să mi-auz glasul cel de
umilință. Și mă miluește, Doamne, de mi-ascultă, Inema mea ț-zîce cu durere
multă, De te voi cerca-te, și svînta ta față, Că nu ți-i de mine, Doamne svinte
greață. Și cine să-ntoarce, Doamne,-n pocăință, Îl priimești pre-acela cu multă
priință. Și te voi cerca-te cu fața curată, Să-ț văz svîntă fața și
prealuminată. Nu-ț ascunde, Doamne, față preacinstită, Nu fugi de mine la vreme
cumplită. Ce-m trimite, Doamne, a ta socotință, Să nu duc delungul
aposcorachință. Nu mă lăsa, Doamne, cu părăsîciune, Fără mîntuință, ce-m dă
iertăciune. M-au părăsît nenea ș-am rămas de mamă, Ce eu, Doamne svinte, sînt
ție pre samă. Și mă-ndereptează cu svînta ta lege Pre cale direaptă, Doamne, de
voi merge. Să crepe pizmașii, să n-aibă să-m strice, Nice s-aibă voaie asurpă-mi
cu price. Că să rădicară din părțile îmbe Mărturii asupră-mi cu cuvinte strîmbe.
Sîngură minciuna asupră ș-bîrfește, Și nedereptatea însăș să vădește. Iară eu
voi crede cu inemă-ntreagă Că-mi va tinde Domnul mila sa cea largă. Da-m-va să
văz și eu țara cea de viață, Să petrec cu svinții în trai de dulceață. Voi răbda
pre Domnul să mă ducă-n slavă Și nu m-oi mîhni-mă de lungă zăbavă. M-oi
îmbărbăta-mă ș-oi pune răbdare, Așteptînd pre Domnul cu inemă tare. Psalomul lui
David 27: Cătră tine, Doamne, strig cu multă frică, Iacă mă-mpresoară pizmașii
de-m strică! Și de-i tăcea mîlcom, lăsîndu-i în voaie, Face-m-vor pizmașii
scîrbă și nevoaie. Cu cei din mormînturi de-a tocma m-or face, M-or călca-mă-n
tină, de-i vei lăsa-n pace. Ce mi-ascultă, Doamne, glas de rugăciune, Cînd mă
rog spre tine și-mi cei iertăciune, Cu mînule tinse spre casa ta svîntă, În
număr să nu fiu cu răii în smîntă. Și cu păcătoșii ce fac strîmbătate Să nu mă
pierz, Doamne, să duc răutate, Cu ceia ce nu țîn giurămînt de pace Cătră cei
de-aproape, ce fac ce le place. Dă-le, Doamne, plata precum ei lucrează, După
vicleșuguri ce-au făcut să-ș vază. Cu năravuri rele în mînule sale, Ce-au făcut
altora să le faci cu cale. Lucrurile tale n-or să cugeteze, Poruncile tale nu
vor să lucreze. Pentr-aceea, Doamne, le vei sparge ceata Și nu-i vei mai
strînge, ce le vei da plata. Bună cuvîntare s-aibi, Dumnezău svinte, Că mi-auzîș
glasul cel de rugăminte, De-m ești sprejineală și agiutorință, Și inemii mele
ești nedejdiuință. Că mi-ai auzîtu-mi de mi să-nflorește Mișelul de suflet și
pelița-m crește. Și cu bucurie să-ț fac mulțămită Ție, Doamne svinte, cu rugă
priimită. Svinția ta, Doamne, ești bună tărie Besericii tale, și-i ești bucurie.
Ești-i și scut tare-n toi, de sprejineală Unsului tău, Doamne, la ceas de
năvală. Mîntuiește-ț, Doamne, a ta svîntă gloată Și blagoslovește ocina ta
toată. Pre pășiune bună crește și o-nalță, Să-ț mărturisască în veci cu
dulceață. Psalomul lui David 28, pentru cheltuiala cortului. Aduceț pominoace și
veniț la Domnul, lui Dumnezău cîț sînteț fii, și cu tot omul. Aducețî-i cu miei
graș Domnului și slavă, Aducețî-i cu cinste, nu faceț zăbavă. Să faceț cum să
cade svîntului său nume, Dumnezăului nostru, domnii de pre lume. Să vă-nchinaț
la Domnul în curtea cea svîntă, Cu inemă curată, cu gînd fără smîntă. Glasul
Domnului toarnă cu smidă-n pohoaie Și tună-ntr-ape multe cu fulgere-n ploaie.
Glasul Domnului face holbură pre mare, De-o îmflă cu unde și cu valuri mare.
Glasul Domnului iese cu multă vîrtute, De potoale și marea și vîntul cel iute.
Glasul Domnului iese cu frîmsețe multă Și chedrii îi dăramă și din loc strămută.
Și chedrii din Litvanul Domnul îi detună, De-i frînge cu trupină, cu crengi
împreună. Ca vițălul tămîie-i mănunt îi zdrumică, De dă groază-n toț Domnul,
să-i aibă de frică. Ca fii de inoroguri cu cornul în frunte, Așe va da iubitul
războiul de iute. Glasul Domnului taie văpaie de pară, Cînd îș sloboade focul de
s-aude-n țară. Gasul Domnului împle pustia de frică, De să-ngrozește hiara și
carea-i mai mică. Cerbii lasă pădurea, dumbrăvi dărîmate, De fug la munțîi cei
goli și la dealuri nalte. Iară cine ști rugă din lume tot omul, Năzuiască să
scape în casă la Domnul. Că Domnul șede-n scaun cînd varsă potopul, Cînd face
lumii groază și frică cu focul. Șede Domnul în scaun de ș-împărățește, Și gloata
sa cea svîntă Domnul o-ntărește Cu bună cuvîntare pre viață de pace, Ce i-au
giuruit Domnul deplin îi va face. SăMNEAZă: Aduceț lui Dumnezău, fiii lui
Dumnezău. Fiii lui Dumnezău sînt creștinii, ori din legea noauă, ori din lege
veche, ce-au fost mainte de botez. Îi îndeamnă psalomul acesta să aducă dar de
mulțămită lui Dumnezău. Aduceț lui Dumnezău feț de areț, adecă miei să aducă, că
așe aducea în legea veche creștinii dar lui Dumnezău miei și vițăi, și alte ca
acestea, iară acmu în locul mielului aducem jărtva cea fără de sînge, adecă
svînta liturghie, întru carea jărtvim mielușelul lui Dumnezău, pre Domnul
Hristos, și pre noi înșine jărtvim lui Dumnezău jărtvă vie. Aduceț Domnului
slavă numelui lui. Aicea ne-mbie psalomul să aducem slavă și cinste lui Dumnezău
și numelui svințiii sale, făcîndu-ne nume bun din lucrurile cele bune, împlînd
toată porunca lui Dumnezău. Închinațî-vă Domnului în curtea cea svîntă a lui.
Aicea ne-mbie psalomul a păzî svînta beserică fără de lene cătră-nchinăciunea
lui Dumnezău, glasul Domnului pre ape. Apele sînt năroadele, iară glasul
Domnului este svînta Evanghelie, că-i să aude glasul ei în svînta beserică, în
toate năroadele lumii, Dumnezăul slăvii au tunat, preste ape multe. Slava lui
Dumnezău este Fiiul Părintelui, ce-au tunat preste ape multe de năroade. Tunul
face groază; așe cuvîntul Domnului Hristos îngrozește pre păcătos cu focul
nestîns și cu munca vecinică, Iară cei direpț îi bucură cu fericința cea
adeverită. Auzîtu-s-au și din ceri glasul Părintelui săvai la apa Iordanului
mărturisind pre Fiiul. Acolo era și năroade destule, ca și la muntele Tavorului
Petră, Iacov și Ioan, cărora le poț zîce ape. Că svințiile sale adăpară lumea
cea însătată de cuvîntul lui Dumnezău. Svințiile sale stînsără focul ce
să-nchina oamenii și necară toată puterea idolilor cu învățătura svintei
Evanghelii. Glasul Domnului în vîrtute, glasul Domnului în mare cuviință. Mare
vîrtute are svînta Evanghelie, c-au străbătut de-au biruit toată lumea, și cu
mare cuviință i s-au plecat domnii și-mpărațîi de s-au supus supt ascultarea
glasului lui Dumnezău, glasul Domnului ce sfărîmă chedrii. Chedrii sînt oamenii
cei mai mare și aleș, că deaca aud svînta Evanghelie să înfrîng cu inema și-ș
uită toată mărirea de pre pămînt, cît bagă în samă și pre cei săraci, de nu să
țîn mare de dînșii, și va sfărîma Domnul chedrii Livanului. Chedrii Livanului
sînt creștinii. Livanul este munte unde să face tămîia de cură ca rășina din
chedri. Livanul să-nțălege svînta beserică, că într-însă să arde tămîia, și
creștinii ca și chedrii o aduc lui Dumnezău. Pre aceștia chedrii a Livanului,
orășenii Ierusalimului, adecă creștinii svintei beserici, pre aceștia-i
înfrînge, ca și cînd i-ară sfărîma cătră umilință și pocăință glasul svintei
Evangheliei, și-i va zdrumica ca vițelul Livanului. Zdrumicarea este milostenia,
ce-ș zdrumică milostivul creștin pita denaintea mișeilor și săracilor, ca și
vițelul Livanului, adecă jărtva legii vechi, ce să jărtviia în Ierusalim. Așa
zîce Isaia Ierusalimului, Livan și orășenilor le zîce, lemnele Livanului. Că
svînta beserică din toată lumea este din Ierusalim, și ea este Ierusalim, și
creștinii îi sînt orășenii, și iubitul, ca fiiul de inorogi. Iubitul este Fiiul
Părintelui cel iubit, mărturisit de Părintele, Domnul Isus Hristos. Ca inorogul
ce biruiește preste toată hiara din lume cu tăria și cu războiul, așe-i Domnul
biruitori, c-au împuns de-au răsîpit toată puterea iadului, glasul Domnului ce
taie para focului, că pentru glasul svintei Evanghelii au întrat de-au tăiat
prin foc svinții mîcenici și otrocii din Vavilon. Glasul Domnului ce scutură
pustia, ca și cînd tună și detună codrii fuge hiara de frică. Așe-i omul păcătos
și plin de păcate ca codrul de hiară și pustii de bunătăț, Așe era păgînătatea.
Iară deaca o cutremură și o scutură glasul svintei Evanghelii, ea s-au umilit,
și din pustie și stearpă de bunătăț s-au îmbogățît din darul svîntului botez.
Acea pustie Cadis, la muntele Sinaiului, foarte este vestită de gadini și
gîngănii veninate. Omul păcătos așe este pustii, că bunătăț n-are, numai păcate,
gadini și gîngănii veninate păgubitoare de suflet, ce auzînd glasul svintei
Evanghelii să umilește și merge de să spovedește și le scutură acelea toate,
glasul Domnunlui ce tocmește cerbii și va descoperi dumbrăvile. Dumbravile sînt
stăjarîi ce fac ghinda de o mănîncă porcii, așe păcătoșii fac păcate de
sî-ndulcesc dracii, ce de glasul svintei Evanghelii să curățăsc de păcate,
descoperindu-le și vădindu-le la duhovnic. Al doile rînd dumbrăvile sînt idolii,
că era capiștile păgînilor pline de idoli ca o dumbravă de lemne, iară glasul
svintei Evanghelii au luminat nepriceperea oamenilor de au cunoscut pre idolii
ce sînt și au crezut într-adevăratul Dumnezău, și de idoli s-au lepădat. Cerbii
sînt caii auzînd glasul svintei Evanghelii, de la lume, asămănîndu-să cerbilor
fugind la goliștea munțîlor și dealurilor să nu-i împresure pădurea ce o dăramă
tunul, fug la petrecerea cea goală de tot lucrul cel lumesc, de nu cu trupul, ci
cu mintea cătră Dumnezău, ieșind afară din lăcuința păcatelor, de-a valoma cu
păcătoșii lăcuind. Și în beserica lui fietecare grăiește slavă, după ce au vădit
Dumnezău vicleșugul idolilor, tot omul slăvește în svînta beserică pre Dumnezău
și de la svinția sa îș cere agiutori la treabă, Domnului potopul sălășuiește, și
șede Domnul împărat în veci. Cu potopul Domnul au necat toată lumea pentru
păcatele, și focul Sodomul și Gomorul, și în toată vremea este potopul gata;
Pentr-aceea ne zîce: Prevegheaț și vă rugaț, ca să nu cădeț în năpaste. Moartea
încă-i ca și potopul, alegînd celui păcătos, necum că și potopul numai ce nu-l
vez că vine, și fără veste, ca și la Noe, mîncînd și bînd, și făcînd nunte, i-au
împresurat potopul, de-au scăpat numai cine-au fost în curabie, carea este
svînta beserică . Că acela ce să va țînea de dînsă cu credință, spăsî-să-va.
Pentr-aceea zîce: Și în beserica lui fietecarele ce grăiaște slavă, adecă
scăpînd din potopul păcatelor și hălăduind în svînta beserică, slăvește
mulțămind și rogînd Dumnezău, că Domnul șede împărat de giudecă, pre unii suie,
pre alțîi pogoară, pre unii crește, pre alții concenește de pre lume, pănă cînd
va face și giudețul cel de-apoi. Atunce s-a umplea ce zîce: Domnul tărie
oamenilor săi va da, Domnul va blagoslovi pre oamenii săi cu pace. Dat-au
Dumnezău tărie oamenilor săi svînta cruce, că cu tăria ei au făcut izbîndă toț
svinții. Ce atunci la obîrșie ne va strînge svinția sa pre toț credincioșii și
ne va blagoslovi și ne va așeza cu pace: Dă, Dumnezău svinte, și mie unui
păcătos, iertîndu-mi greșelele, parte într-acea blagoslovenie cu pace și-mpreună
cu toț creștinii, pentru ruga preasvintei și preablagoslovitei fecioarei Mariei,
maicei svinției tale ș-a tuturor svinților adevăr. În sfîrșit psalomul
cîntecului lui David pentru obnovlenia, adecă rodinile casii lui 29:
Înălța-te-voi, Doamne, cu multă plecare, Că-m trimiț sprejineală, de n-am
lunicare. Să n-aibă bucurie pizmașii de mine, Doamne, Dumnezău svinte, că eu
strig spre tine. Că mă scoli de la boală și-m dai sănătate, Și-m iei sufletul
lesne de la greutate. Tu m-ai scos de la iadul ce n-are lumină, M-ai luat de la
ceia ce pogoară-n tină. Auzîtu-mi-au Domnul și mi-au trimis milă, Mi-au
strînsu-mi slăbiciunea de mi-au datu-mi sîlă. Domnul spre bucurie mi-au
întorsu-mi plînsul, Zăblăul ce-mbrăcasăm m-au schimbat dintr-însul. Și-m fece
veselie cu veșmînt de slavă, Slava mea să te cînte fără de zăbavă. Că mi-ai
scos, Doamne svinte, de la umilință, Binele tău l-voi spune în veci cu credință.
În sfîrșit psalomul lui David, de buiguiciune 30: tot mi-i, Doamne nedejdea spre
tine, Să nu laș în veci să duc rușine. Cu mila ta și cu dereptatea Să mă scoț
din toată greutatea. Și urechea ț-pleacă de mi-ascultă, Să mă scoț în sîrg de
grije multă. Tu să-m fii Dumnezău și scut tare, Năzuință, casă de scăpare. Tu-m
ești, Doamne, tărie și vîntă, Cu a ta putere cu cea svîntă. Și-n numele tău să-m
fii povață, Cătră hrana ceea ce-i de viață. Și să mă scoț și de lunicare, Și de
cursă-ntinsă cu pierzare. Că tu, Doamne, îm ești așteptare Și nădejde cu
credință tare. Sufletul mieu în svînta ta mînă Îl dau, Doamne, în nedejde plină.
Și tu m-ai scos de la greutate, Socotind cu a ta dereptate. Ai urît pe cei
cu-nșelăciune, Ce să păzăsc în deșertăciune. Și eu, Doamne,-ntr-a ta milă svîntă
Mă voi bucura fără de smîntă. Că mi-ai cătat cătră plecăciune, De mi-ai trimis,
Doamne, iertăciune. Sufletul mieu de la greutate L-ai scos, Doamne,-ntr-a ta
bunătate, Că n-ai lăsat să mă ocolească Pizmașii miei, să mă căpuiască. Să nu
poată să mă-nchiză nime, Picioarele mi-ai pus în lărgime. Dumnezăul mieu, mă
miluiește Pentru scîrba ce mă-nvăluiește. Ochii miei de groază să-ntristează, În
toate părț cătând să te vază. Din fire slăbii, vintrele-mi sacă, Sufletul,
mișelul, ce-a să facă? Viața mi s-au strîns cu trai de jele, Suspinînd adese de
vești rele. De lipsă slăbii și n-am vîrtute, Pace-n oase n-am de război iute. În
pizmașii toț sînt de ocară, Vecinii miei mă urăsc în țară. Este-n frică toată
cunoștința, S-au uitat între noi și priința. Pîra mea văzînd, toț mă lăsară,
Ș-am sîngur rămas strein afară. Mă uitară toț ca viii mortul, Fără treabă vas,
pierdut cu totul. Auzînd a mulț zgromojd de pîră Din pregiurul mieu ce sfătuiră,
Să-m scoață din mine bietul suflet, Să-m facă rău ce le este-n cuget. Ce eu,
Doamne, pre tine mi-i gîndul Și nedejdea, precum îm știi rîndul. În mîna ta mi-s
sorțîi de viață, Să petrec cu trai fără de greață. Goana să le tai, Dumnezău
svinte, Și să mă scoț de la mîni cumplite. Și fața ta cea svîntă ț-ivește Spre
sluga ta, de mă miluiește. Și de mînă de pizmaș mă scoate, De rușine, de
scîrbele toate. Strigatu-te-am, Doamne, să-m vez greul, Să mă izbăvești de la
tot răul. Necurațîi rușine să sîmță Și să-i soarbă iadul, să-i înghiță. Și
buzele să le fie mute, Să le sece și limba cea iute, De direptul rău să nu
grăiască, Să-l defaime și să-l ocărască. Cîtă-ț este, Doamne, bunătatea, De o
tinz spre toț, în toată partea, Și averea ta, Doamne, cea strînsă, Ce veselești
direpții cu dînsă! Carii îț nedejdiuiesc cu teamă Le-ai ascuns avere fără samă,
Din mila ta cea nemăsurată, Să le fie-n vreme nencetată. Pentru lumea ce le stă
cu scîrbă, Li-i iușura nevoia din gîrbă, Ascunzîndu-i în taină de viață, Să-i
îndulcești cu svînta ta față. Și de turbureala omenească Să-i acoperi, să să
odihnească. Să petreacă-n casa ta cea svîntă, Limba rea să nu le facă smîntă.
Blagoslovit să fii preste lume De svîntul tău și vestitul nume, Că ț-ai
minunatu-ț a ta milă Pre cetatea ce i-i greu și sîlă. Ce de spaimă eu zîș întru
mine Urnit cumva să nu fiu de tine, Să mă lepez cu greu și durere din svînta ta
față și vedere. Pentr-aceea mi-asculț, Doamne svinte, Mișelul mieu glas de
rugăminte. Și cînd ț-am strigat din greutate, M-ai întîmpinat cu bunătate.
Cuvioșii toț, iubiț pre Domnul, Țîind dereptatea în tot omul. Că Dumnezău îș
cearcă giudețul Și va certa strîmbul și sămățul. Puneț bărbățîie și răbdare, Cu
vîrtute, cu inemă tare, Carii aveț nedejde spre Domnul, Că veț fi lăudaț în tot
omul. Psalomul lui David 31: Ferice de cine-i slobod de păcate De la Domnul și
fărădelegi iertate. Ferice de om ce nu i să menește În greșele, de la Domnul,
cînd grăiește, Nice-n rostul lui să află-nșelăciune, Cîndu-ș cere de la Domnul
iertăciune. Amurțît-am de-m sînt oasele vechite, Toată zua ce-am strigat,
Dumnezău svinte. Că zua și noaptea mîna ta cea svîntă' Ngreuiază asupră-mi de
mă-nspăimîntă. M-am întorsu-mă-ntr-a mea mișelătate, De mă spinul înghimpa cel
de păcate. Fărădelegea mea ț-am spus, că n-am tăgadă, Și greșala mi-am văditu-mi
cu spovadă, Cătră Domnul de mi-am spus păgînățîia, Și tu, Doamne, mi-ai iertat
necurățîia. Denainte-ț svinții tăi, carii ț-fac zîsa, Țî să roagă în prilej bun
pentru dînsa. Însă-n vreme de potop și de năvală Stau de dînsul de departe cu
sîială. Zîs-ai, Doamne, îț voi da cu-nțălăpciune, S-aibi aceasta-ntr-a ta cale
sfaturi bune. Îm voi răzima spre tine cătătura, De ț-voi iușiura nevoia și
trăsura. Nu vă facereț ca calul fără minte, Nice ca mîșcoaia carea nu să sîmte
Pănă nu o tragi cu frîul în zăbală. Carii n-au de tine nice o sîială, Nice vor
s-asculte, ce să pun cu price, Îi vei bate pre-aceia cu multe bice. Iară cine
i-i nedejdea cătră Domnul, Mila lui încungiura-l-va în tot omul. Veselițî-vă
direpții cu dulceață Și vă bucuraț prăvindu-i svînta față. Și toți svinții ce-s
cu inem-adevară Lăudaț vor fi de toată lumea-n țară. CATISMA 5, Psalomul 32:
Bucurațî-vă, direpț din țară, De Domnul, și cei cu adevară Va să cade laudă-n
tot omul. Și să vă mărturisiț la Domnul, În ceterea cea de zăce strune Și-n
psăltire viersul să răsune. Cîntec nou să-i cîntaț în strigare, Cîntațî-i cu
bună cuvîntare. Domnul i-i cuvîntul de credință, Și lucrurile lui cu priință.
Lui Dumnezău mila este dragă Și giudeț cu dereptatea-ntreagă. De mila ta,
Doamne,-i plin pămîntul, Ceriurile le-ai fapt cu cuvîntul. Și cu duhul rostului
tău toate Le-ai împlut de îngeri și de gloate. Cela ce strîngi marea ca-ntr-un
foale, În prăpăști adînci, pre-arină moale. Să să teamă pămîntul de Domnul, Cu
cîte să mișcă, și tot omul, Că sîngur au zîs de să făcură, Sîngur le-au dat
căriiaș făptură. Domnul răsîpește toate sfaturi A limbilor de prin toate laturi,
Voroavele și gînduri din gloate, Și din boieri sfaturile toate. Iară sfatul ce
gîndește Domnul Va petrece-n veci preste tot omul. Și ferice-i de limba ce are
Pre Dumnezău Domn cu așezare Și poporul ce ș-au ales șie În sorțul său să-i fie
moșie. Din ceri s-au plecat să vază Domnul, Zări pre toț fiii ce-are omul.
Dintr-a sa petrecere gătată, Preste toată lumea Domnul cată. Ce-au plămădit cu
mănu-ș cinstite Inemile lor ce-s usăbite, În tot lucrul Domnul le-nțălege, Între
cei buni și-n cei fără lege. Nu va scăpa-n tăria sa craiul Cu boinicii, să-ș
lungească traiul. Caii cei buni, la ceas de năvală, Îi vor face grije și
sminteală. Și nu s-a folosî cu puterea, Nice să va scoate cu averea. Că Domnul
preste cei buni prăvește, Cu mila sa de le osfințește. Și le-a feri sufletul de
moarte, Și din foame Domnul îi va scoate, Că-i va hrăni să nu flămînzască Cu
hrana sa cea dumnezăiască. Iară sufetul nostru așteaptă Pre Domnul cu știință
curată. Și ne-agiută de ni-i sprejineală Și pavăță-n vreme de năvală. Și inema
noastră-n voaie bună De dîns să va veseli-mpreună. Că-ntru svîntul lui și
cinstit nume Nedejdiuim, petrecînd în lume. Hie-ț, Doamne, mila ta cea svîntă
Preste noi, precum te-am avut vîntă. Psalomul lui David, cînd ș-au schimosît
fața înainte lui Avimeleh, de l-au slobozît 33: Blagoslovi-voi pre Domnul toată
vremea și tot ceasul, Lauda lui este-n rostu-m să-i cînt cît îm poate glasul. De
Domnul s-a bucura-să sufletul mieu și va zîce, Blînzîi toț ca să auză, bucurie
și ferice. Măriț pre Domnul cu mine și să-i aveț și de teamă, Să-i înălțăm
depreună svîntul nume fără samă. Năzuit-am cătră Domnul și l-am cercatu-l cu
rugă, Și-n toate grijile mele m-au mîntuit fără fugă. Veniț aproape de dînsul și
să vă luaț lumină, Ca să fie fața voastră luminată și senină. Că și mișelul cînd
strigă Dumnezău de sîrg l-aude Și la scîrbele lui toate cu agiutor îi răspunde.
Pregiur ceia ce-au de Domnul frică, de-i slujesc cu teamă, Pus-au înger de-i
ferește cu oști grele fără samă. De-a Domnului bunătate cerce de vază, cui pare,
Că-i ferice de tot omul ce-are spri-ns nedejde tare. Svinții toț, s-aveț de
Domnul frică, precum vă să cade, Că temîndu-vă de dînsul binele nu va să scade.
Bogătașii ce-au nedejde pre strînsură și avere, Flămînzăsc în toată vremea și
vin la mare scădere. Iară carii cearcă Domnul, de bine n-or avea lipsă, Ce vor
avea de tot bine și masa le va fi tinsă. Veniț, cuconi, lîngă mine s-ascultaț de
ce voi zîce, S-aveț de Dumnezău frică, să fie de voi ferice. Omule ce poftești
viață, zîle să vez fără scîrbă, Din gură ț-oprește răul și vicleșugul din limbă.
Și fugi de la răutate și să faci ce este bine, Cearcă de găsește pacea și-i ia
urma, cum să vine. Domnul cătră cei buni cată cătătură milostivă, Și la rugă le
aude, să n-aibă rău împrotivă. Iară fața lui cea svîntă spre răi nu va să
prăvască, Că-i va pierde de pre lume, să nu să mai pomenească. Spre Domnul
strigă direpții și svinția sa-i ascultă, De la greu îi mîntuiește, nepestind în
vreme multă. Că Domnul este aproape de cei cu inema frîntă, Și smeriților cu
duhul li-i agiutori și li-i vîntă. Multe scîrbe au direpții, și Domnul le
iușiurează, Oasele lor după moarte le cruță să nu le piarză. Moartea rea dau
păcătoșii și-ș vor peri-n răutate, Cine urește direptul va suferi greutate. Că
slugile sale Domnul de la greu le izbăvește, Și nu va avea scădere care spre îns
năzuește. Psalomul lui David 34: Doamne, giudecă-i în dereptate Pre carii mă
luptă-n strîmbătate. Ieș cu scutul și cu a ta armă, Să să obosască fără samă.
Calea să le-nchiz cu a ta lance, Să n-aibă gonacii încătro face. Sufletului
zî-mi: ”Stăi cu credință”, Și tu să-mi fii, Doamne, mîntuință. Să să
schimosască-n grea rușine Carii pornesc răul lor spre mine. Cu răceală să să
vîrtejască, Carii îm pizmăsc, rău să-i găsască. Vicol să le bată țărna-n față,
Să nu-ș vază traiul cu dulceață. Domnul să le dea înger cu scîrbă, Să le puie
răutate-n gîrbă. Să le fie cale-ntunecată, Cu poticnituri și lunicată. Și să-i
de la Domnul îngrozască Îngerul, și armă să-i gonească. Că cu deșert îm pusără
sîlță Și cu pierzătoare să mă-nghiță. Bietul suflet deșert mi-l mustrară; Sîlța
să-i apuce ce-ș uitară, Și căpcana încă să-i găsască, Și pre sămostrea să-ș
nemerească. Iară mișelul mieu, Doamne, suflet De la tine să-i vie bun cuget. Să
să desfeteze-n bucurie De a ta izbîndă și tărie. Și oasele mele să grăiască De
mila ta cea dumnezăiască: Domn ca tine cine-i deprotivă, Cu firea ta cu cea
milostivă? Că mișelul scoț de la mîni crunte, Și lipsitul de la pizmaș iute.
Mărturii care-nvitează rele Să mă-ntrebe întrebăciuni grele, Pentru bine cu rău
să-m plătească Și mișelul suflet să-m stărpască. Cînd ei să-nvita să
mă-mpresoare, eu mă îmbrăcam cu strecătoare, Să mi să zgîrcească bietul suflet,
Cu rugă, cu post, cu smerit cuget. Să-m vie-n sîn ruga, de mi-i strîmbă, Bine de
le zîc numai din limbă. N-am spre nime gînd de răutate, Bine le poftesc ca unui
frate. Ca om jelnic care-ș plînge mortul, Sînt trist, Doamne, și mîhnit cu
totul. Pregiur min s-adună cu șanțuri, Strîngînd bice asupră-mi și lanțuri, Cît
și firea nu mi să mai sîmte, Ce-m gătară să-i poci lua minte. Că să despărțîră
din priință Și nu le-au mai venit umilință. Cu bătăi mă ispitiră multe,
Asupră-mi scrîșcînd cu venin iute. De mine să cauți, Dumnezău svinte, Și să mă
scoț de la mîni cumplite. Sufletul mieu, Doamne, să-l deradici, Unișoara mea, de
lei sălbatici. Vestea îț voi face-n săbor mare, În limbi grele te voi slăvi
tare. Răul cine-m vor, să nu zîmbască, Și cu ochii să nu măhăiască, Carii îmi
grăiesc de pace-n față, Și de laturi ei îm sînt cu greață, Căscînd gura pănă la
măsele Asupra mea cu cuvinte rele: ”Ferice de noi că ni-i pre voaie, De te vedem
toț cum te despoaie”. Vezî-i, Doamne, cum ei să dezmiardă Și nu-i lăsa-n voaie
să-m dea pradă. Ce te scoală, Doamne, de mi-alege, Doamne Dumnezău, și să-m faci
lege. Să mă giudeci, Doamne,-ntr-adevărul, Să nu rîză ceia ce-m vor răul. Nice
ei să zîcă-ntr-a lor suflet: ”Ferice de noi că ni-i pe cuget; Cu totul să-l băm,
bine că-l prinsăm, Setea noastră de-acmu noi o stînsăm”. Rușinea-n obraz să-i
schimosască, Răutatea lor să-i îngrozască. Carii îm vor răul, rău să-mbrace,
Cuvînt rău să nu mai poată face. Iară direpții ce-m cearcă bine, Doamne, să să
bucure cu mine. Și mărit să fie, îț vor zîce, Numele tău, Doamne, cu ferice.
Carii poftesc slugii tale viață, Cu pace să-ș petreacă-n dulceață! Și limba mea
fără de zăbavă Să deprinză în svînta ta slavă, Toată zua-ntr-a ta dereptate,
Dînd laudă-n dulce bunătate. În sfîrșit slugii a Domnului, a lui David psalomul
35: zis-a călcătoriul de lege: Omul fără lege în sine gîndește Răutăț să facă și
nu să sîiește, De Dumnezău n-are în ochii săi frică, Îi pare că nu-l-va tîlni
rău nemică. Cu vicleșug îmblă fără de tăgadă, Făcînd strîmbătate și rădicînd
svadă. Dereptate n-are în cuvînt ce zîce, Binele nu-i place, puindu-să-n price.
Sara, cînd să culcă să să odihnească, Gîndește la zuă ce rău să scornească. Ce
mila ta, Doamne, pre ceri să lățește, Svînta-ț adevară nuori covîrșește. Îț este
ca munțîi dereptatea naltă, Giudețele tale-s adîncime lată. Că tu grijești,
Doamne, oamenii și hiara, Și ț-ai tinsu-ț mila preste toată țara. Cu svintele-ț
aripi tu ne țîi căldură, Ne hrănești de sațîu cu hrană din gură. Avem bișug mare
în svînta ta casă, Mîncări desfătate, băuturi pre masă. Că la tine este de viață
fîntînă Și-ntr-a ta lucoare vom vedea lumină. Tinde spre dînș milă carii știu de
tine Și fă dereptate căror ți-s cu bine. Picior de mîndrie să nu mă smintească,
Mînă păcătoasă să nu mă clătească. Cînd vor cădea răii, să dea-n răpegiune, De
s-a mira lumea de dînși cu minune. Psalomul lui David 36: Nu rîvni-n bișugul a
om fără lege, Că fără zăbavă din lume s-a șterge. Și va săca lesne, ca otava
verde, Sufletul ș-a pune ș-averea ș-a pierde. Ce fii cătră Domnul cu
inemă-ntreagă, Petreci făcînd bine-n lăcuința largă. Să trăiești în lume cu
viață curată, Și Domnul te-a paște cu mînă-ndurată. Silește cu Domnul să te dai
în viață, Că-ț va da pre voaie inemii dulceață. Calea ta ce-ascunsă arată la
Domnul, Spre dîns s-aibi nedejde, că iartă tot omul. Dirept te va face, de-i fi
tot lumină, Giudețul ț-va scoate-n miazăzî senină. Domnului te roagă și te
cucirește, Nu rîvni vicleanul calea ce-i sporește. Păcatele toate cu dînsul vor
merge, Omului ce face călcare de lege. Stîmpără-ț mînia, urgia ț-oprește, Rîvna,
vicleșugul, de te curățește. Că di-i face rele, săci din rădăcină, De vei face
bine, nedejdea ți-i plină. Curănd s-a alege,-n vreme puțintică, Cînd vor peri
strîmbii în clipală mică. Blînzîlor pămîntul moșie rămîne, Petrecînd în viață
direaptă spre bine. Săvai păcătoșii cu dinții lor scrășce, Că tot n-au putere a
dirept să-i strice. De-a lor nebunie și Domnul va rîde, Văzînd că le vine zî rea
de-i cuprinde. Scos-au păcătoșii sabie din teacă, Arcele li-s gata războiul să
facă, Să taie mișeii, săracii să giunghe, Au gînd să nu lase dirept nice unghe.
Sabia aceea într-înș să va-nfige, Coarda să va rumpe, arcul li s-a frînge. De
puțîn direptul mai mult folos are Decît bogățîia strîmbilor cea mare. Că răii și
strîmbii mînule ș-or frînge, Iară pre direpțîi Domnul îi va strînge. Întregilor
Domnul îmbletele știe, Și le-au dat cu vecii uric pre moșie. La vreme cumplită
n-or fi de rușine, În zîle flămînde le-a prisosî pîine. Înșiș păcătoșii îș
cunosc perirea, Săvai că să nalță pre lume cu firea. Ceia ce pun pizmă cu Domnul
și price, Să țîne de dînșii puțînă ferice. Îndată ce crește ș-or dobîndi slavă,
Vor peri ca fumul, nefăcînd zăbavă. Ia-mprumut vicleanul și nu mai plătește,
Direptul să-ndură, dă și miluiește. Carii cătră Domnul sînt cu mulțămită Vor
ocina lumea-n vreme neclătită. Carii îi vor zîce sudălmi de ocară, Pre-aceia
i-va pierde cu totul din țară. De va îmbla omul pre cale direaptă, Cum iubește
Domnul, dărui-i-va plată. Și cînd s-a tîmpla-să pață cădere, L-va țînea de brațe
să n-aibe scădere. De cînd am fost tînăr tot am țînut minte Pănă-n bătrînețe
aceste cuvinte. N-am văzut direptul părăsît să pieie, Nici a lui sămînță în
foame să ceie. Preste toată zua dă și miluiește A lipsiț direptul, și sămînța-i
crește. Fugi de răutate, fă ce este bine, Și petreci în lume cu zîlele pline.
Dumnezău iubește pre giudeț să facă, Svinții săi nu-ș lasă cuvîntul să-i treacă,
Ce-i țîne pre straje ca să le dea viață, Strîmbii cu tot plodul pre vină să-ș
pață. În veci ocinează direpții hotară, Părț ce le-au dat Domnul cu uric în
țară. Cugetă direptul gînd de-nțălepciune, Rostul lui și limba fac giudețe bune
Avînd de la Domnul în inemă lege, Pre cale direaptă nesmintit va merge.
Păcătosul cearcă direptului moarte, Ce Domnul nu-l lasă și din greu l-a scoate.
Îngădui pre Domnul, căile-i păzește, Că te va-nălța-te-n lume și te-a crește. Și
nu căuta răii căce sînt de-a hirea, Că-n puțînă vreme li-i vedea perirea. Văzui
pre spurcatul suindu-să buor, S-agiungă ca chedrii tămîiei la nuor. Și trecui
pre-acia, cât nu văz nemică Rămas de la dînsul, vro stîlpare mică. Țîne
dereptatea, blîndețea păzește, Că omului cel bun rămășița-i crește. Iară
spurcăcioșii perirea le vine, Nice de sămînță de dînș nu rămîne. Deci mîntuința
este de la domnul A direpț și smereni din lume tot omul. Că-i va scuti Domnul la
vreme de scîrbă, Cu folos i-a scoate din ceata cea strîmbă. La sine i-va pune
din partea direaptă, Să șază-n odihnă, dîndu-le-n veci plată. Psalomul lui David
37: Aducere aminte pentru sîmbătă, zua de giudeț. Nu mă vădi, Doamne,-n vreme de
mînie, Nice-m da certare cu a ta urgie, Că lăncile tale în mine-s înfipte Și
svînta ta mînă pre mine să sîmte. Nu este pre trupu-mi leac de sănătate, Ț-am
pornit mînia, de-m feci greutate. Oasele să mustră, ciolane n-au pace, De grele
păcate n-am încătro face. Am fărădelegi multe de mă covîrșește, Sufletul de
sarcini abia să clătește. De rane sînt putred, firea nu mă sîmte, De nesocotință
mi-am pierdut din minte. M-am zgîrcit cu totul ticăcind în chinuri, Îmblînd
toată zua cu mîhnite gînduri. Șoldurile mele sînt batgiocurite, Bietele ciolane
sînt toate rănite. Răutatea toată asupră-mi să strînge, De suspini, de hlipăt
inema să stînge. Naintea ta, Doamne, jelea mea s-aude, Suspinile mele n-au unde
s-ascunde. Mi-i sacă vîrtutea, inema-i mîhnită, Ochii n-au lumină, vederea-i
lipsită. Cîț avui prietini și soțîi în viață Mă văd departe, rudelor li-i
greață. Și silesc pizmașii din viața cea dulce Mișelul mieu suflet în rău să-l
arunce. Sfaturi fac viclene, grăiesc ce le place, Gîndesc toată zua ce rău îm
vor face. Asurzîi ca surdul de gîlceavă multă Ce făcea asupră-mi, gura m-stătu
mută. Mă feci cătră dînșii ca om ce n-aude Și nu știi ce zîce, nice ce răspunde.
Nedejdea mi-i, Doamne, toată cătră tine, Tu să mi-auz ruga, să-mi răspunz cu
bine. C-am zis, Doamne svinte, pizmașii miei s-aibă De a mea cădere bucurie
slabă. Nice ei să rîză, de-aș și lunica-mă, Că scădere nu mi-i, de m-ii și
certa-mă. Sînt în toată vremea cuprins de durere, Greșala-m voi spune fără de
tăcere. Și mă voi griji-mă de ce sînt cu vină, Cu rugă curată, cu făgadă plină.
Iară ei, pizmașii, custă cu trai dulce Și să silesc tare în rău să m-arunce. Că
să înmulțîră cine mi-s cu ură Și cu strîmbătate, făcîndu-mi trăsură. Ceia ce-m
fac răul pentru al mieu bine, În loc de priință grăiesc rău de mine. Nu mă lăsa,
Doamne, la sîngurătate, Părăsît de tine să duc răutate, Ce să fii cu mine, să mă
iei aminte, Cu svînta-ț putere, o Dumnezău svinte. În sfărșit lui Iditum,
cîntecul lui David 38: Grăit-am în mine să mă iau aminte, Să-m socotesc limba,
să nu zîc cuvinte, Straje și ferință mi-am pusu-mi pre gură, Cînd stă păcătosul
de-m face trăsură. Tăcut-am ca mutul și nu i-aș mai zîce Să-i cuvintez bine,
căce stă cu price, De mi să-nnoiește durerea cu boale, Jelea mea și tînga nu să
mai potoale. Inema mea este în mine herbinte, Și-m este știința arsă de cuvinte.
Cu limba mea zîs-am: ”Tu, Doamne, mi-arată Sfîrșenia vieții să o văz curată”.
Cisla cea de zîle să știu cîtă-m este Și de ce mi-i lipsa să-m fie la veste.
Zîlele cu număr mi-s la tine-n palmă, Nainte-ț mi-i statul nice de o samă. Că
lumea aceasta-i ca o miză mică, Omul, cît de-a hirea, este o nemică. De vreme Ce
trece ca o umbră rară, Zădar să trudește de zî pănă-n sară, De ș-agonisește
s-aibă și pre mîine, Strînsura ce strînge nu ști cui rămîne. Acmu ce voi zîce să
fac întrebare? Mi s-au spus că-m este Dumnezău răbdare. Averea mea este la
Dumnezău strînsă, La vreme de treabă să nu fiu în lipsă. Și mă izbăvește,
Doamne, din greșele, Din cele streine și dintr-ale mele. Să nu laș nebunul să mă
ia-n ocară, Să mă prohitească tutinderea-n țară. Amurțîi de nu mai deșchisu-mi
rostul, Că m-ai făcut slobod în chinuri cu totul. De ț-ai opri, Doamne, mîna ta
cea iute, Să nu mă sfîrșască dîndu-mi bătăi multe! Prin ce-ț greși omul, l-ai
dat în mustrare, N-ai lăsat să-l treacă fără de certare. I-ai stîns bietul
suflet de de-abia să-ngînă, Cît nu-i mai de-a hirea de o paianjină. Așe-i deșert
omul ca o haină slabă, Stricată de molii și fără de treabă. Ce tu, Doamne
svinte, ruga îmi-ascultă Și tu-m potolește grijea mea cea multă. Să nu să uite
lacrămile mele Și streinătatea carea duc cu jele. Ca și toț părinții miei am
fost nemernic Într-această lume, toată viața jelnic. Iușiurează-mi greul păn-a
nu mă duce Să mă muț din lume la viața cea dulce. Psalomul lui David 39:
Așteptînd pre Domnul vreme lungă, În grele răbdări mi-au dat de rugă. Din groapă
m-au scos, făcîndu-ș milă, Din tină de chin, de la grea sîlă. Și scoțîndu-mă din
pîcl-adîncă, Grije să nu duc, m-au pus pre stîncă. Și mi-au dat picioarelor
vîrtute, Să nu bag de samă-n vivor iute. Și-n rostul mieu mi-au pusu-mi nou
cîntec, În lauda Domnului să mînec. Văzîndu-mă, mulț vor lua frică Și lumea vor
lăsa-ntr-o nemică, Întinzîndu-ș mintea cătră Domnul, Cu nedejde cătră dîns tot
omul. Ferice va fi de-acela suflet Ce nu-i va lipsi Domnul din cuget, Nice va
prăvi unde fac glume De mîniecii, de șegi de lume. Minuni ce-ai făcut, Doamne,
vestite, Fără număr sînt, Dumnezău svinte, Nice tocma nu-ț este cu gîndul, Să
te-agiungă și să-ț știe rîndul, Nice-ț este nime deprotivă În firea ta în cea
milostivă. Spus-am ș-am grăit preste măsură, Ce tu jărtvă nu poftești de-arsură,
C-ai venit cu trup de-ai oprit sfara De pre lume și din toată țara. De demult
ț-ai dat, Doamne, cuvîntul În lume să vii să-ț vez pămîntul. Și svintele cărț
ele scriu toate, A să tăgădui nu să poate. Iară eu voia ta, Doamne svinte, Voi
sluji cu gîndul cel herbinte, Că legea ta în pîntece-m zace, Și ț-voi plini
porunca cu pace. Ț-am strigat dereptățîle toate, Vestindu-le-n năroade de
gloate. Și buzele mele-s neoprite, Că tu sîngur știi, Dumnezău svinte. Adevara
ta nu voi ascunde, Inema mea strigă de s-aude Cuvîntul tău cel de mîntuință Ce
ț-voi spune, Doamne, cu priință. Că nu ț-aș ascunde svînta milă, De s-ar tîmpla
fiecare sîlă. Și adevara ta acea-ntreagă O voi striga unde-i gloată largă. Și
mă, Doamne, ție rog cu sete Milă să-m trimiț fără scumpete. Că ți-i mila,
Dumnezău, bogată Și ți-i svînta mînă îndurată, Carea mă cuprinde-n bunătate, Că
cuvăntul ți-i cu dereptate. Multe răutăț mă ocoliră Cu fărădelegi ce mă pripiră.
Să prăvăsc nu poci cu de-adevărul, Că mai multe sînt și decît părul. Dragii cine
sînt inemii mele, Mă lăsară în primejde grele. Îndură-te, Doamne, de mă scoate
Din nevoi, din grijile, din toate. Rușine să pață-n grea ocară Carii cearcă
sufletul să-m piară. Răceala să li să-ntoarcă-n gîrbă Carii îm vor rău și-m
cearcă scîrbă. Cînd vor sta de răul mieu să rîză, De năprasnă să-i cuprinză.
Iară cei direpți carii te cearcă, Dese bucurii ca să nu-i treacă, Să le vie pre
tot ceas vești bune Și veselii, s-aibă de ce spune De slava ta și de mîntuință,
Să cunoască cine-i cu priință. Că eu sînt cu tine fără lipsă, Din priința ta,
Doamne, cea tinsă. Că ești agiutori fără zăbavă, Și să te văz, Doamne,-ntr-a ta
slavă. Psalomul lui David 40: Ferice de cine socotește Meser și lipsit de
miluiește. La cumplită zî cu izbăvință Domnul îi va fi, și cu priință, Și-l va
crește Domnul, dîndu-i viață,-N lume trai să custe cu dulceață. Domnul n-a lăsa
s-aibă sîială, Cînd pizmașii stau de fac năvală. Are-i și de grije la zăcare,
Sculîndu-l din pat, făcîndu-l tare. Eu încă voi zîce ș-oi ruga-mă, Doamne, să mă
iei într-a ta samă. Milă să-m trimiț și sănătate În sufletul mieu fără păcate.
Că pizmașii mei nu să-mbunează, Ș-abi-așteaptă în rău să mă vază. Cu ndrăznire
încă-m zîc de față Cuvînt de mustrare și de greață: ”Moartea de-ar veni să-l ia
din lume, Să-i pieie și urmacea de nume”. În lontru veniia să mă vază, Grăind
dulce, și cine să-i crează. Fărădelege ș-au făcut strînsură, Răutate fără de
măsură. Sfaturi aduna ieșind afară, Ca să nu-i priceapă cei din țară. Asupră-mi
grăia pizmașii șoapte, Să mă bage-n rău, de zî, de noapte. Cu fărădelegi mă
blăstămară, Cu cuvîntul cu cel de ocară: ”Acesta ce-au adormitu-ș somnul De acmu
să nu-l mai deștepte Domnul”. Cît și omul mieu cel de priință, Ce m-am lăsat
într-a lui credință, La pîinea mea slobod de mănîncă, Vicleșugul asupră-mi
rădică. Ce tu, Doamne și Dumnezău svinte, Pentru mine să-ț aduci aminte. Și cu a
ta milă mă deșteaptă, Să le plătesc pentru a lor faptă. Dintr-aceasta știu că-m
ești cu bine, Că pizmașul n-a răde de mine. Prin blăndețea mea-m ești
sprejineală, La greul mieu la cel de năvală. Și-nainte-ț mi-ai datu-mi tărie, Să
trăiesc cu tine de vecie. Lăudat să fii, Dumnezău svinte, Din vecii toț din cei
de mainte. Și să zîcă toți așe să fie Domnul lăudat peste vecie. În sfîrșit,
pevețîlor fiilor lui Core înțăles, Psalomul lui David 41: În ce chip dorește
cerbul de fîntînă, Cîndu-l strînge setea de-l arde-n plămînă, Sufletului mieu,
Doamne, așe te dorește, Cu sete aprinsă, de mă veștejește. Mișelul mieu suflet
de tine-nsătează, De Domnul puternic și viu, să te vază. Cîndva de-aș ajunge să
te văz în față, Să-m stîmpăr de sete în trai de dulceață, De-aceasta mi-i jele
cu inema arsă. Și ochii miei lacrămi în tot ceasul varsă, Cînd auz mustrare cu
rîs ce mă-ntreabă: ”Unde-ț este Domnul să-ț fie de treabă?” Unde-m vine-aminte
de svînta ta față, Mi să varsă-n suflet răceală de gheață, De dor ce m-agiunge
de svînta ta casă Și de corturi tinse în funi de mătasă. Că de m-aș vedea-mă
trecînd pentre dînse, Cu cîntări de rugă și cu jărtve-aprinse,-N zî de
sărbătoare făcînd voaie bună, Cu viers de dulceață la rugă-mpreună. Voia rea
nu-ț face, suflete mișele, Nice-ț face scîrbă suspinînd cu jele, Ce si aibi
nedejde spre Domnul curată, Că-ț va tinde milă cu mînă-ndurată. Și tu, mîhnit
suflet, grijea te cuprinde, De ți-i tristă firea și fața nu-ț rîde, Că-ț aduci
aminte de țara cea dulce Unde-i Iordanul, ș-acolo te-ai duce, De-ai avea putere,
și unde-i Ermonul, La muntele cel mic, unde șede Domnul. Și te glăsăști tare ca
marea cînd rage, Mărgînd cu năvală la smîrc ce o trage. Valurile nalte și spume
de mare Îmblă preste tine de n-au așezare. A sa milă Domnul zua ț-va trimite, Și
noaptea te roagă la dîns înainte. Și zî cătră Domnul: ”Nu uita de mine, Că altă
nedejde eu n-am fără tine. Și eu pentr-aceea duc viață cu jele, Că mie pizmașul
mi-aduce vești rele Și mă dodeiește, ca să mă mîhnească, Să-m frîngă din oase și
să mă slăbască. Că ei, toț pizmașii, stau de mi să strîmbă, Zua păn-în sară,
și-m fac multă scîrbă. ”Unde-ț este Domnul?”, mă iau în prohită, Pre tot ceas
mă-ntreabă și grăiesc în hiltă. Voia rea nu-ț face, suflete mișele, Nice-ț face
scîrbă suspinînd cu jele, Ce să aibi nedejde spre Domnul curată, Că-ț va tinde
milă cu mînă-ndurată. Psalomul lui David, nescris deasupra de la evrei 42:
Giudecă-mă, Doamne, și pîra mi-alege De limbă vicleană, de om fără lege. Și mă
scoate, Doamne, că tu-m ești putere La loc de năvală, fără de scădere. Pentru ce
mă lepez de petrec în jele, Cu față mîhnită, cu veșminte rele, Cînd vine
pizmașul de mă tot îngînă Preste toată vremea și-mproașcă cu tină? Ce să-ț fie
milă, să-m trimiț lumină, A ta dereptate să o văz senină. Să mă iei de mînă și
să-m fii povață Spre svîntul tău munte, să-ț dvoresc în față. Unde ț-ai
întinsu-ț cortul cel de slavă, Să ț-întru cu daruri fără de zăbavă, La sfîntul
jărtăvnic, cu jărtve de sfară, Să-m faci bucurie să s-auză-n țară. Ca-n tinere
zîle să-ț cînt în lăute Cîntece de slavă de pre strune multe. Și să mă rog ție,
o, Dumnezău svinte, Că tu porț de grije ca și de mainte. Voia rea nu-ț face,
suflete mișele, Nice-ț face scîrbă suspinănd cu jele, Ce să aibi spre Domnul
nedejde curată, Că-ț va tinde milă cu mînă-ndurată. În sfîrșit fiilor lui Core
la-nțăles Psalomul lui David 43: Doamne, auzit-am din părinț poveste, Ce-ai
lucrat cu dînșii de tot ni-i la veste. C-ai pierdut păgînii din svînta ta țară,
Să nu mai jărtvească idolilor sfară. Și moșilor noștri le-ai dat să petreacă În
svînta ta țară și zîsa să-ț facă. Că ei, moșii noștri, n-au mărs cu săgeata,
Cînd au luat țara, îngrozind cu spata Și-npungînd pizmașii cu sulița-n mațe, Să
facă izbîndă cu a sale brațe. Ce tu, Doamne svinte, cu brațele tale Le-ai făcut
izbîndă și le-ai deșchis cale. Și svînta-ț dreaptă le făcea lumină, Cu svînta ta
față lucoare senină. Alt împărat n-avea, Doamne, fără tine, Tu purtai războiul
oștii, cum să vine. Cu tine da chiot și rădica-n coarne, Nu putea pizmașii să nu
să răstoarne. Și ei, moșii noștri, nu să-ncredea-ntr-arce, Nice căta s-aibă
izbîndă din lance, Ce ei avea tare spre tine credință, Și tu, Doamne, sîngur le
dai mîntuință. Că i-ai scosu-i sîngur de la greutate Și le-ai dat de sațîu dar
cu bunătate. Iară pre pizmașii i-ai scosu-i din țară, De i-ai dat să fie lumii
de ocară. Pentr-aceea, Doamne, slava țî s-aude, Și svîntul tău nume pre noi să
răspunde. Dară acmu că ce ne urnești departe, Ne laș la sminteală și nu ne țîi
parte? Și-n oștile noastre nu vii să-ț tinz cortul, Ce laș pre pizmașii de ne
iau cu totul, Cît le prisosește de nu ne mănîncă, Ne mînă ca turma-n lature
adîncă. Oamenii tăi, Doamne, dedeș pre vînzare, Și-n schimbarea noastră n-ai pus
prețul mare. La svînta ta casă ai ceată puțînă-N strajea ce să schimbă de pre
săptămînă. Pusu-ne-ai de sîntem în vecini ocară, Limbilor de-aproape ce ni-s
pregiur țară. Cînd vor să se mustre, pre noi ne pun pildă Și clătesc cu capul
de-a noastră osîndă. Ni-i obrazul negru de-atîta ocară Ce ne bate-n față den zî
pănă-n sară. Ponoslu ne-agiunge cînd le vine toană Pizmașilor noștri, de ne iau
în goană. De-acestea de toate ce ne vin în spate, Nu ț-am uitat, Doamne, a ta
bunătate. Și ce ne-ai dat lege ne stăm pre tocmală, Cu inemî-ntreagă, fără
de-ndoială. Săvai că ne este și cărarea-nchisă, Cătră tine, Doamne, ni-i inema
tinsă. Și săvai că sîntem răului în soarte, De ne împresoară cu umbră de moarte,
Nu ne-am lăsat, Doamne, de svîntul tău nume, Nice ne-am tins mîna cătr-alt domn
de lume. De-acestea de toate vei face cătare, Că inema noastră știi
fără-ntrebare. Că noi, Doamne svinte, sîntem zua toată Uciș pentru tine și cu
viața moartă. Pre slugile tale le giunghe prin oase Pizmașii tăi, Doamne, ca
nește oi proaste. Ce te scoală, Doamne, de-ț stîrnește somnul, Scoală să te vază
din față tot omul. A ce, Doamne svinte, ț-ascunz svînta față De noi, ticăloșii,
cu atîta greață? Cît sufletul nostru în prav să zgîrcește, Și vintrele nostru-n
pămînt să lipește. Ce te scoală, Doamne, și vin de ne-agiută, Cu svîntul tău
nume, cu mila cea multă. Fiilor lui Core înțăles pentru iubitul; Psalomul lui
David 44: Inema mea scoate cuvîntul cel dulce Și cătră-mpăratul lucrul îm voi
duce. Limba îm voi face condei de scrisoare A scriitori grabnic ce nu-i pre supt
soare, Cu cît ești de ghizdav să-ț scriu în frîmsețe, Că-ntreci pre toți giunii
cei din tinerețe. Din buzele tale este dulce graiul, Ț-au uratu-ț, Domnul să-ț
fie lung traiul. Și ca un puternic armele ț-încinge, Calcă pre pizmașul și
oastea-i înfrînge. Cu cît ești de ghizdav tinde și stejește Cu a ta putere și
împărățește, Pentru adeveră și pentru blîndețe, Că țîi dereptatea de n-alegi în
fețe. Purta-te-va bine mîna ta cea svîntă, Război ce vei face ț-va fi fără
smîntă. Săgețîle tale sînt bine călite, Că zac denainte-ț trupuri polignite.
Împăratul nostru cu lancea de-a mînă Taie pre pizmașul și-l giunghe-n plămînă.
Scaunul tău, Doamne, este cu vecie, Varga ți-i direaptă cea de-mpărățîie. Ție
dereptatea îț este iubită, Iară strîmbătatea îț este urîtă. Pentr-aceea, Doamne,
Domnu tău te unsă Cu oloi de pace și-mpărat te pusă. Soțîilor tale le faci
bucurie, Cînd ti-i arăta-te cu multă tărie Din casa cea scumpă, cuos tincuită,
Veșmintelor tale toț li să uită. Vine de la dînse miros și dulceață, Fără ce
ești rumăn și vesel în față. Da-ș-vor împărațîi fete desfătate Și cu dînse
da-ț-vor dar și bunătate. Crăiasa-ț dvorește de-a direapta-n dvorbă, În veșmînt
de aur, în scumpă podoabă. Ascultă-mă, hiică, și-ț uită ruda, Casa și moșia,
că-n dar nu ți-i truda. Te-a-ndrăgi-mpăratul pentr-a ta frîmsețe, Că ți-i Domn,
și lui te-nchină cu blîndețe. Nu-i în lume hiică ca-n Tir să dea rază, Va veni
cu daruri nainte-ț să cază. Ești rumănă-n față și dai cuviință, Ție țî să-nchină
craii cu credință. Cine va-întra-n lontru n-a putea să tacă, Ești craiului
hiică, cine să te-ntreacă? Cu atîta slavă ce ești înfrîmșată,-N peteala de aur,
în haine-mbrăcată. Aurul dă raze, frîmbii cuviință, Piatra, mărgăritul lucesc cu
credință. Veni-vor pre urmă la-mpăratul fete, Veni-vor cu daruri fără de
scumpete. Și le vor aduce să-ț fie la nuntă, Să-ț faci veselie cu dînse mai
multă. Și soațele tale le vei băga-n casă, Ce-au govit cu tine, să le pui la
masă. Uita-ț-vei părinții, petrecînd în slavă, Că ț-vei vedea feții fără de
zăbavă. Preste toată țara boieri îi vei pune, Și svîntul tău nume tuturor l-vor
spune. Preste toate roduri să fie vestită Și preste toț vecii cinstea ta cea
svîntă. Psalomul lui David 45; Cuprinde întru sine acest psalom nevoile
besericii lui Dumnezău și izbînda asupra pizmașilor. Dumnezău ne este scut și
sprejineală, Agiutori în scîrbe ce vin cu năvală. Pentr-aceea nu ne mai cuprinde
frică, Nice avem grije-n lume de nemică. De-am vedea pămîntul clătit de vînt
iute, Și munțîi în mare den loc să-i strămute, Marea valuri nalte urlînd să
rădice Și să le izbască de munț, să-i despice Cu poarnele apei, Domnul veselește
Svînta sa cetate și-ntreag o ferește. Ș-au gătat într-însă casă de rază Domnul,
și dintr-însă nu să depărtează. La vreme de grije svînta lui cetate nu-i va
strica nime nice de o parte, Că din zori de zuă Domnul o-ntărește Svînta sa
cetate și-ntreag o ferește. Toată-mpărățîia de păgînătate Rădice războaie-ntr-a
lor răutate, Că Domnul din casă răspuns va trimite Și să vor muia-să
limbile-mpietrite. Că-n ceas ce sloboade Dumnezău cuvîntul, Tremură păgînii și
cu tot pămîntul. Domnul lui Iiacov la ceas de năvală Ne țîne părete-ntr-a sa
sprejineală. În oștile noastre Domnul este-n frunte, De-l văd toț păgînii război
ce dă iute. Cine n-au prins veste, el vie de vază Pre-mpăratul nostru în război
ce lucrează. Că Domnul potoale numai cu cuvîntul Oști ce să rădică de pre tot
pămîntul. Arcele sfărîmă, sabiile frînge, Sulițe și scuturi cu focul le ncinge;
Părăsîț războiul, Dumnezău vă zîce, Și să mă cunoașteț, să nu puneț price. Că
Dumnezău altul nu-i fără de mine, Și mă voi nălța-mă-n toate limbi păgîne, De mă
vor cunoaște, cu tot Răsăritul, Năroadele toate de pre tot pămîntul. În trebile
noastre-n toate este Domnul, Cu oști necuprinse, și să ști tot omul Că ne
folosește-ntr-a sa sprejineală Domnul lui Iiacov la ceas de năvală. CATISMA 7
Psalomul lui David 46; Acest psalom cu glas apostolicesc îndamnă pre toț păgînii
cătră cunoștința binelui lui Dumnezău, cu mulțămită de bucurie întru ce i-au
priimit la credință. Limbile să salte Cu cîntece nalte, Să strige-n tărie Glas
de bucurie, Lăudînd pre Domnul, Să cînte tot omul. Domnul este tare, este-mpărat
mare Preste tot pămîntul Și-ș țîne cuvîntul. Supusu-ne-au gloate Și limbele
toate, De ni-s supt picioare Limbi de pre supt soare. Alesu-ș-au șie Parte de
moșie Țara cea dorită, Carea-i giuruită lui Iacov iubitul, Ce-i țîne cuvîntul,
Mila să-ș arate Cea de bunătate Spre noi, ticăloșii, Precum ne spun moșii. Pre
vîrvuri de munte S-aud glasuri multe De bucine mare, Cu naltă strigare, Că s-au
suit Domnul Să-l vază tot omul. Cîntaț în lăute, În zîcături multe, Cîntaț
pre-mpăratul, Că nu-i ca dîns altul Să domnească-n lume, Cu svîntul său nume,
Cîntaț să-nțăleagă Preste lume largă. Că Dumnezău poate Pre limbi preste toate,
De le îmblînzește Și le-mpărățește. Scaunul dă rază Unde va să șază Domnul din
direapta, Să mpărțască plata, Pre boieri, pre gloate, Pre limbile toate. Și cine
să-nalță Din hire sămață, I-a vede tot omul Cum i-a certa Domnul. Psalomul lui
David 47; Acesta psalom spune de orașul Ierusalimului, cum să nalță la cinste
pentru-mpărățîia Domnului Hristos, și pentru războiul și biruirea. Domnul este
mare, Lăudat și tare. Mai cu de-adins este Lăudat cu veste De-a lui bunătate, În
svînta cetate Din măgura svîntă, Ce stă fără smîntă, Cetate frumoasă De piatră
vîrtoasă, Bine-ntemeiată, De Domnul gătată. În țară-i vestită Cîtu-i de tocmită.
Muntele Sionul Ce ș-au ales Domnul Despre miază-noapte Dă raze cît poate. Pre
coaste de munte Cu ulițe multe, Cetatea cea mare, Craiului cel tare, Cu curț
desfătate, Cu pînzele nalte. Strajea nu-i lipsește, Domnul o-ntărește. Craii
și-mpărațîi Ce fac sfat cu alțîi Să strice cetatea, Să-i ia bunătatea, Cînd ei
să adună, Domnul îi detună, Și-i cuprinde frică, De nu pot nemică, Cît stau de
să miră A ce să-nglotiră. Domnul le dă spaimă Cu munci fără samă, Ca maică cînd
fată De este-nspăimată, Ca vase pre mare Cînd le ia vînt tare, De le dă de
stîncă Și le răzdrumică. Auzît-am veche' Ntr-auz de ureche Poveste trecută,
Și-acmu vedem multă, Că Dumnezău toate Cîte va, le poate. Cu lănci de departe
Pre pizmașii bate Și cetatea svîntă Stă fără de smîntă, N-are greutate Nice de o
parte, Că o-ntemeiază Domnul, să să-ncrează, Și-i tinde-mprotivă Mînă milostivă,
Cît are tot omul Milă de la Domnul. Și svîntul lui nume Trece preste lume,
Svînta lui direaptă Direaptă dă plată. Muntele Sionul S-aibă de la Domnul
Bucurie plină'-N inemă senină De giudeț ce-i face, Șî-n zîle de pace Să
iasă-mpreună Toț cu voie bună Împregiur cetate Ce-i cu ziduri nalte, Hiica
jidovască Turnuri să-și prăvască, Și-ntr-alt rînd de lume De svîntul tău nume
Toț să povestească, Să te proslăvească. Să te ști tot omul Că tu ne ești Domnul,
Și cîț să vor naște Cu tine s-or paște. Psalomul lui David 48; Acesta psalom
ne-nvață a ne sprejini de lume și de-nșelăciune, să nu ne lăcomim de dînsă, ca
de un lucru de sminteală. Ascultaț acestea toate, Să-mi înțăleagă cuvîntul Omul
de pre tot pămîntul, Bogătașii depreună Cu mișeii cînd s-adună, Să vă spui
de-nțălepciune Cu-nțăles de-nvățuri bune. Și auzul să vă tindeț, Pildele să le
deprindeț, S-ascultaț fără de price, Să-nțelegeț ce voi zîce. Să te temi de zî
cumplită, Să nu-ț dea de călcăi smîntă. Cela ce ai bogățîie, Să nu stai în
sămețîie, Nice s-aibi nedejde-n frate, Sau în om, la greutate. Și cu ce schimb
va da omul, Să să schimbe de la Domnul? Cu preț de răscumpărare Sufletului, de
pierzare? Fi-i-va truda nencetată, Că la iad nu va fi plată. Acolo n-a vedea
moarte, Să gîndească că-l va scoate. Că măiestrul încă moare, Ca tot omul de
supt soare. Și nebunul cu buiacul Vor peri de pre tot veacul. Ș-averea de dînș
rămîne De o iau rude streine. Cît să vor scoate din casă, Numele li s-a uita-să,
Li s-a uita și mormîntul, Cît i-a-mpresura pămîntul, Ceia ce nu-ș fac pre lume
De bunătăț s-aibă nume. Ce folos este de cinste Omului fără de minte, Ce-ș dă
firea omenească Pre fire dobitocească, De merge fără sîială Pre calea cea de
sminteală? Nu cunoaște că-l va duce Dezmierdăciunea cea dulce De va da ca oaia-n
rîpă, Și moartea l-va sorbi-n pripă. Iară direpții, dînd rază, Vor prăvi cum duc
să piarză Pre păcătos și buiacul, Să-ș petreacă-n iad tot veacul, De la slavă să
să rază Și cinstea toată să-ș piarză. Ce mă rog, Dumnezău svinte, Să-m iei
sufletul aminte Și să mă cuprinz cu milă, Să nu-m facă răul sîlă. Iară tu, oame
mișele, Să nu dai de gînduri rele, Cînd vez pre păgîn că crește Și casa lui să
lățește. Că deaca moare, el piere, Cu slava lui, cu avere. Cu dîns nemică nu
duce Dintr-averea lui cea dulce, Că-ntr-această lume-n viață I-i sufletul în
dulceață. Și cine i să-mbunează, I-i drag pre-acela să-l vază. Cine-i spune-n
dereptate, De-acela fuge departe, Că-i deprins pre cale largă Cătră perire
de-aleargă Și să trage pre moșie La-ntunerec de vecie. Ce folos este de cinste
Omului fără de minte, Ce-ș dă hirea omenească Pre hire dobitocească? Psalomul
lui Asaf pevețul, dat de David 49: Cuprinde prorocie de învățătura cea tocmită a
Domnului Hristos și de venirea svinția sale cea de da ori, și de stricarea
jărtvei legii vechi. Domnul domnilor grăiește, Toată lumea să clătește, Și pre
toț Dumnezău strigă De supt soare să să strîngă. Și va aduna pămîntul, Să-i auză
toț cuvîntul. Din Sion te vei ivi-te Cuvios, Dumnezău svinte. Cînd vei veni cu
pohoaie, Nimărui n-ii veghea voaie. Denainte-ț foc s-a-ncinge, Și greșiții toț
vor plînge. Vei chema ceriul cu tine Și toț svinții, cum să vine, De vei giudeca
pămîntul, Precum ț-ai răspuns cuvîntul. Direpțîi să vor alege Dintre cei fără de
lege. Cu cuvîntul tău cel dulce Pre toț svinții ț-vor aduce, Ce ț-au țînut
legămîntul, De-au dat lege-n tot pămîntul. Atunci ceriurile toate Vor răspunde
preste gloate De giudeț ce le vei face-N dereptate și cu pace. Așe ne grăiește
Domnul, Și să-l auzim tot omul, Să-l ascultăm fără price Cătră Izrail cînd zîce,
De ne spune mărturie Pre giurămînt cu tărie:” Nu ți-i altul fără mine Dumnezău,
și să caț bine, Că nemică nu-ț dau vină Pentru jărtva de fănină, Nice
te-nfruntez de sfară De mînecuș și de sară”. Jărtvele ț-văz ce-s de grase,
Denainte-mi cîndu-s arse. Nu-ț voi lua de la casă Vițăl, nice vacă grasă, Nice
țap hrănit din turmă, Nice-ntăi, nice pre urmă. Hiara codrilor cea multă Toată
de mine ascultă. Am și dobitoace multe, Și de zîmbri-am cirez multe, Păsări am
cu cîrduri, De să țîn de hranî-n cîmpuri. Am și țarine destule, De-m sînt
slugile sătule. Și cînd mi-a trebui pîine, N-oi veni să cei la tine, Că-m este
lumea pre mînă Cu de tot cu de ce-i plină. Nu-ț cei pecie de vacă, Nice de
vițăl, să-m placă. Sîngele de țap nu-m place, Și tu știi ce jărtvă-i face. Să
jărtvești Domnului slavă, Nefăcînd multă zăbavă, Cînd ai grije, și-m dă știre,
Că-ț voi fi cu izbăvire. Să-aib de tine mulțămită Și priință neclătită.
Păcătosului grăiește Dumnezău și-l dojenește: Ce-m spui tu de dereptate, Și de
dînsă stai departe? De a mele graiuri svinte Nu ți-i grije, nici aminte. Spui
altora să să sîmță, Și tu stai fără sîință. Legea mea o iei cu gura Și urăști
învățătura. De cuvîntul mieu ți-i greață, Și ți-i răutatea-n față. Ești cu furii
în soțîie, Cu curvarii în frățîie. Limba-ț este mimcinoasă, Și gura lăudăroasă.
Șezînd, grăiești rău de frate, Ca să bagi la greutate, Ce ți-i născut dintr-o
maică; Și Dumnezău cum să-ț tacă? Ț-pare-n mintea cea zlobivă Că ți-i Domnul
deprotivă. Nu știi că te va-nfrunta-te Dumnezău pentru păcate Și țî le va pune-n
față, De-ț va fi mai multă greață. Pentr-aceea să-nțăleagă Toț cu inema
cea-ntreagă, Pre Domnul să nu-l uite, Și va cădea-n mîni cumplite, Și nu va fi
cine-l scoate, Să-l apuce de la moarte. Faceț jărtvă lăudată, S-aveț de la
Domnul plată Și calea să vă arate, Să scăpaț de greutate. La pevețul cel mare,
psalomul lui David 50; Acesta psalom s-au fapt cînd greșisă David cu Uriasă de o
îngrecă și fece samă lui Urie, de i-o și luă șie, și-l dojeni prorocul Natan cu
cuvîntul lui Dumnezău, și căindu-să, să rugă așe lui Dumnezău. Fie-ț milă,
Doamne, de mă iartă, Cu milostivirea cea bogată, Și pentru a ta ieftinătate Să
mă curățăști de răutate. Și mai cu de-adins de rău mă spală Și mă limpezește de
greșală. Că eu îm știu a mea fărălege Și răul mieu nainte-mi ce merge. Ție ț-am
greșitu-ț, Doamne svinte, De-am făcut răutăț denainte. Cuvintele tale
te-ndireaptă La giudeț să-nvinci, cînd vei da plată. Iacă-s zămislit în
strîmbătate, Aplecat de maică-mea-n păcate. Ce tu, Doamne, iubești dereptatea,
De-ț arăț pre mine bunătatea, Și cu taine ce nu să pot spune Mi-ai arătat a
ta-nțălepciune. Cu izopul tu mă ocropește Și mă scaldă de mă curățește, Să hiu
spălat și alb ca omeții, Să mă bucur și eu cu direpții De vești bune și
preacuvioase, Și să-mi bucuri mișelele oase. Doamne, nu-ț întoarce svînta față
De greșele ce-am făcut, cu greață, Și de cîte-am lucrat fără lege, Cu
milostivirea ta le șterge. Inemă curată tu-m zidește Și duh dirept în zgău îm
noiește. Nu mă urni din svînta ta față, Și duhul tău cel svînt ce mă-nvață Să
nu-l depărtezi de cătră mine, Ce să-m dai bucurie cu bine, Cu svînta ta, Doamne,
mîntuință. Și să-m dai și duh de biruință, Ca să-nvăț pre cei fără de lege Cătră
căile tale s-alerge, Să să-toarcă de pre răutate Cătră a ta svîntă bunătate. Și
mă scoate, Doamne, de la sînge, Cu mîntuința ta de mă strînge. Și cu adevara
ta-mpreună Limba mea să-ș facă voaie bună. Și buzele mele, Doamne svinte, Să-m
deșchizi, și rostul să te cînte, Să dea veste fără de sîială În tot locul de
svînta ta fală. Că de-ai pofti jărtvă, ț-aș aduce, Ce jărtvele de ars nu-ț par
dulce. Lui Dumnezău jărtva ceea place Cu sufletul înfrînt ce s-a face. Inema cea
zdrobită și frîntă La Dumnezău nu va fi de smîntă. Și cu a ta, Doamne, bună
vrere Sionului să-i faci mîngîiere, S-aibă de toate părțîle pace, Pănă zidiuri
nalte să vor face Pregiur Ierusalim cetate, Să scripască dar și bunătate. Atunci
jărtve direpte ț-vom face, Colaci și prinoase, cumu-ț place, Vin și pîine, unt
și grîu dulce, Și vițăi pre oltari ț-vom aduce. TÎLC: Fiind războaie dese prin
multe prilejiuri în zîlele lui David, una pentru că era multe cetăț nedobîndite,
alta pentru sîngele lui Urie ce-au răscumpărat Dumnezău de pre casa lui David cu
asupră, pentr-aceea poftiia cîndva să să-ntoarcă svinția sa cu bine de pace, să
să zidească Ierusalimul. Dat-au Dumnezău pace în zîlele lui Solomon, hiiu-său,
de-au zidit pregiur Ierusalim și au făcut și beserica cea mare. Cu acesta au
prorocestvuit de Ierusalimul cel sufletesc, adecă svînta beserică a legii noaă,
că în vremea Domnului Hristos au stătut lumea toată pre pace, pănă ș-au
întemeiat svinția sa beserica cu zidiuri nalte de svinț apostoli și proroci, și
mucenici, și de toț svinții în toată lumea, că din vreme ce-au născut svinția sa
pănă în patruzăci de ai după voznesenie au oprit războaiele. Ca să
se-ndeplinească toț să-l cunoască. Iară pentru vițăii oltariului de-atunce, acmu
sînt mielușeii lui Dumnezău cei cuvîntareț pregiur masa Domnului Hristos.
Psalomul lui David 51: Aicea să arată lucrurile lui Antihrist și împrotiva lui
îngrozîtură, și direpților mîngîiere. Direptul să va cruța ca un măslin, Iară
strîmbul să va tăia ca un spin. Ce te lauz, cela ce ești tare, Cu mînia ce
sloboz din nare, De faci toată zua răutate Și-n limba ta scornești strîmbătate?
Ca dintr-un brici ascuțît pre cute, Faci vicleșug și-nșelăciuni multe. Toată
strîmbătatea ț-este dragă, Și de cuvînt dirept tu prinzi tagă. Iubești
a-mpresura cu cuvîntul Și cu limba să-nșeli tot pămîntul. Ce Dumnezău te-a
strica cu totul Și te-a rumpe de unde ți-i locul. Că te-a săpa de la rădăcină,
De nu ți s-a mai ști de trupină, Nice te vei vedea-n țară dulce, Că la viața
ceea nu ti-or duce, Că vei fi strein de svînta țară, De țî s-or uita toț de
ocară Și cu frică rîzînd îț vor zîce:” Iată-ț, oame c-ai stătut cu price, De
n-ai cerșut la Domnul putere, Ce te-ai sămețîtu-te-ntr-avere, Răzămîndu-te-n
deșertăciune Și scăpîndu-te de-nțălepciune”. Iară eu îț dvoresc înainte, Ca un
maslin rodit, Doamne svinte, Că nu-ț lipsăsc din svînta ta casă Cu făgadă și cu
jărtvă grasă, Nedejdiuind, Doamne,-ntr-a ta milă, Preste veci să-m fii vîntă și
sîlă. Și-ț mulțămăsc că-m dedeș răbdare Cătră numele tău pre-așezare. Și de mine
svinții îș vor face Bucurie pre viață de pace. Psalomul lui David 52: În inemă-ș
zîce cel fără de minte, Precum i să place, deșerte cuvinte. Zîce că nu este
Dumnezău să vază Și să ia aminte cine ce lucrează. Că toț să spurcară, unde-i
vez ți-i greață, Nu ti-i cuteza-te să le cauț în față. Atunce ce-ț pare cînd va
veni Domnul Din ceri să ia sama ce lucrează omul, Cînd nu va fi nime să
poată-nțălege, Cînd s-or înmulțî-să cei fără de lege, Cînd de cătră Domnul toț
să vor abate, Cînd vor fi netrebnici neavînd bunătate? Că nu-i pănă-ntr-unul
nice să-nțăleagă Ceia ce fac rele cu inemă largă, Mîncînd pre creștinii ca pre
nește pîine, Ca să concenească de astăz, de mîine. Că nice de Domnul nu-ș aduc
aminte, Pănă le-a veni-le spaimă cu fierbinte. Cînd să vor vedea-să petrecînd cu
pace, Le va veni veste precum nu le place. Fugindu-ș de umbră să hălăduiască, Îi
va-mproșca Domnul ca să-i răsîpască. Cu multă urgie oasele le-a frînge, Vor fi
de ocară și nu s-or mai strînge, Că vor cădea-n cîmpuri goale și mîncate De
mușini, de pasări, de gadini spurcate. Vor fi de mustrare și de grea ocară, Că
vor fi de Domnul defăimaț în țară. Dă, Dumnezău svinte, de Sion să vie În
creștinătate a ta-mpărățîie, Și-ț întoarce prada carea ți-i robită, Să-ș vie la
urmă-n țara cea dorită. Să vază Iiacov, să să veselească, Cu creștinătatea să te
proslăvească. În mai marii pevețîlor înțălesul lui David. Cînd mearseră zifenii
la Saul de-i spusără că să tulește David la dînșii, psalomul lui David 53:
Învață prorocul pre omul cel dirept la vreme de scîrbă să ști lăuda pre
Dumnezău. Doamne, mă spăsește Cu svîntul tău nume, Fă-mi giudeț pre lume
Și-ntreg mă ferește. Cu a ta putere, grije cînd am multă, Tu, Doamne, mi-ascultă
Ruga din tăcere. Că să rădicară Asupră-mi păgînii Și cu toț streinii, De
mă-mpresurară. Și nu-ț au de frică, Cînd svîntul tău nume, Ce-i vestit în lume,
L-iau într-o nemică. Ce mie mi-i vîntă Domnul, sufletește, De sînt și trupește
Întreg, fără smîntă. Cine mi-s cu scîrbă, Le va veni răul, Din tot de-adevărul
Și le-a cădea-n gîrbă. Veste preste lume, Doamne, îț voi face, Cu jărtfe de
pace, Svîntului tău nume. Că mi-i cu ferice Cînd tu mă vei scoate Din scîrbele
toate, Să n-aibă să-m strice Pizmașii, să-m cate, Și-ntr-a lor cădere, Stînd
fără scădere, Să-i văz de departe. Psalomul lui David 54; În cesta psalom
însămnează de patimile Dumnezăului Hristos și glasul svinția sale, în obraz de
slugă cătră Părintele. Ascultă-mi ruga, Dumnezău svinte, Și nu mă trece, ce-m ia
aminte, Că-m feci rea voaie pentru grea ură, De sînt cu spaimă-n cugetătură. Și
mă ia grije pentru strigare Ce-m fac pizmașii cu supărare, Cu păcătoșii ce
să-nvitară Pentru să-m facă veste rea-n țară. Și cu urgie să întărîtă, cît mi-i
de dînșii inema-n smîntă, De mă aduce cătră grea oară, Spre frica morțîi de
mă-mpresoară. Groază, cutremur mă-ntunecază, Firea nu-m poate să stea să vază.
Zîs-am în mine:” De-ar fi putință, De-aș avea aripi de porumbiță”. C-aș zbura
lesne, de-aș depărta-mă La păduri dese unde nu-i teamă, Dumnezău svinte, ș-aș
aștepta-te La loc de grije ca să țîi parte. -Neacă-le, Doamne, și le-mparț
limba, Să să scurteze din oraș scîrba, Să nu mai îmble să leșuiască Pre supt
zebrele, să căpuiască, Întinzînd lațuri în drum cu nadă, Fără ce-nșală și
scornesc sfadă. Că de pizmașul nu mi-ar hi jele ce-ar ocărî-mă cu ocări grele,
Că m-aș ascunde de la trăsură A om năprasnic, ce mi-i cu ură. Ce mi-i mai jele
și mai grea trudă, Cînd îm pizmește om ce mi-i rudă, Carele-m știe voia și
gîndul, La masă șede cu mine-n rîndul, Și-n sărbătoare merge-mpreună La casa
svîntă soțîie bună. Unii c-aceștia, de-ar veni moartea Să-i concenească cu toată
soartea, De vii cu totul iadul să-i soarbă, Să nu mai hie cu lumea, n hoarbă, Și
a lor case pustii să șază, Ce-au fapt în lume răul să-ș vază. Eu cătră Domnul
strig, cînd am teamă, Domnul m-ascultă că-i sînt pre samă. Sara ș-amiazăz, și
demineață, Grăiesc la Domnul fără de greață, Că mă aude și mă va scoate, Și voi
fi-n pace de toi de gloate. Că ei cu mulțîi vin cu grea toană Și să-nvitează să
mă ia-n goană. Auză-i Domnul și să-i smerească, Cela ce-i vecinic să le
plătească. Și ei să n-aibă cu ce să scoate, Să să plătească de cătră moarte.
Căce n-avură spre Domnul teamă, Le-a da certare fără de samă. Domnul ș-va tinde
mîna să-i piarză, Căce nu vrură cuvînt să crează. Că se spurcară cu giurămîntul
Și nu-ș țînură întreg cuvîntul. Să despărțîră de dîns cu greață, Ca să nu-i cate
în svînta față. Inema-ntr-înșii nu să potoale, Grăiesc din gură cuvinte moale,
De-ț par ca untul de unsuroase, Ele-s ca lancea de sîmceloase. Iară tu, oame,
n-ii hi cu lipsă, De-i hi spre Domnul cu mintea tinsă, Că ț-va da hrană și te-a
griji-te, Și de gîlceavă-n veci te-a feri-te. Iară pizmașii vor da-n genune,
Urniț de Domnul în putregiune. Oamenii cei crunț nu-ș-vor petrece Zîlele vieții,
ce-n sîrg s-or trece. Iară eu, Doamne, te am nădejde Și stîncă tare, fără
primejde. CATISMA 8 Psalomul lui David 55, Rugă de izbăvire de primejde. Acesta
psalom l-au făcut David cîndu-l oprisă în Gheta cetatea filistimenii. Dintr-a ta
milostivire mă rog, Doamne svinte, Milă să-ț fie de mine, să mă iei aminte. Și
să nu laș toată zua om ce mi-i cu scîrbă Să mă lupte, să stropșască, să să
puie-n gîrbă. Sînt cu mulțîi strînș asupră-mi să mă dea de rîpă Și să bat de la
nălțîme să mă surpe-n pripă. Ce tu, Doamne, mi-ești nedejde, și zua n-am teamă,
De Dumnezău mi-i voroava și m-oi lăuda-mă. Pre Dumnezău mi-i nedejdea și nu mă
ia frică, De rău ce mi-ar face omul nu gîndesc nemică. Mi să strîmbă toată zua
și stau de mă-ngînă, Că li-i gîndul rău să-m facă și veste streină. Să pun
leșnici, întind lațuri și stau de vînează, Abia-m rabdă bietul suflet încurcat
să-l vază. Ce tu, Doamne, ntr-o nemică i-vei lăsa s-alerge, Cu urgie
împroșca-i-vei cei fără de lege. Iară eu, Dumnezău svinte, viața mea ț-voi
spune, Că mi-ai șters lacrămi din față și mi-ai dat vești bune. Și de-a ta
făgăduință mie-m pare bine, Să să-ntoarcă toț pizmașii, să fugă de mine. Și-n ce
zî te voi chema-te voi pricepe-ndată Că tu-m ești, Dumnezău svinte, cu milă
bogată. Cu Dumnezău m-oi făli-mă în grai ce voi zîce, Cu Domnul m-oi lăuda-mă-n
cuvînt de ferice. Pre Dumnezău mi-i nedejde și nu mă ia frică, De s-ar porni
toată lumea, să-m strice nemică. Pentr-aceea, Doamne svinte, eu ț-am de făgadă
Ce voi da laudii tale fără de tăgadă, Că mi-ai scos mișelul suflet de moarte cu
jele Și mi-ai șters ochii de lacrămi, iertîndu-mi greșele. Și de lunicuș mi-ai
datu-mi să mărg fără greață, Slujindu-ț precum să cade,-n lucoare de viață. În
sfîrșit să nu strici, David în titul de scrisoare, cînd fugi denaintea lui Saul
în peșteră, Psalomul lui David 56. Acesta psalom arată de omorîtura Domnului
Hristos și de învierea svinția sale. Hie-ț milă, Doamne svinte, hie-ț milă, Că
spre tine mi-i nedejdea cînd am sîlă. Și mișelul mieu de suflet ție cată, Să-l
acoperi cu aripa ta cea lată, Pănă să va trece toiul Și va-ndărăpta pohoiul. Am
strigat, Dumnezău svinte, cătră tine, Și tu, Doamne, mi-ai trimis cu de tot
bine. Și folos din ceri mi-ai dat cu mîntuință, De-am bătutu-mi pre pizmașii să
să sîmță. Că i-am datu-i de ocară, De s-aude preste țară. Ț-ai trimisu-ț,
Doamne, mila ș-adevara, De mi-ai curățît ponoslul și ocara, Și mi-ai scos din
lei mișelul mieu de suflet, Ce gîrbiia pregiur mine cu rău cuget. Că de nu mi-ar
părti Domnul, Turburat mi-aș dormi somnul. Fiii lumii ș-au ieșit din omenie, Le
sînt dinții lănci cu ostii de mînie Slobozîte, și li-i limba spată iute,
Ascuțîtă-n doauă rosturi ca pre cute. Dinții să li să jimbască Și limba să să
tîmpască. Și te sui, Dumnezău svinte, să te vază Tot pămîntul de pre ceri cum
sloboz rază. Și să nu laș să mă prinză-ntr-a lor sîlță, Să-m zgîrcească bietul
suflet, să-l înghiță, Și groapa carea-m gătează Să-i înghiță și să-i piarză. Că
mi-i inema gătată să te vază Pre tot ceas, Dumnezău svinte, lăsînd rază. Și cu
slava mea sînt gata să mă mînec, Scoală, slava mea, te scoală de zî cîntec În
lăută. Demineață Mă voi scula cătră viață, De ț-voi spune preste gloate
bunătatea, Și-n păgîni ț-voi spune, Doamne,-n toată partea. Că-ț agiunge mila-n
ceri de covîrșește, Ș-adevara preste nuori să lățește. Și suind în ceri să-ț
crească Slava-n țara creștinească. În sfîrșit să nu strici, David în titul de
scrisoare, De grăiți într-adevăr, dreptate, Psalomul lui David 57. De-adevăr de
grăiț bine-N dereptate, cum să vine De v-arătaț cu blîndețe Carii sînteț pre
giudețe, Cînd la inemă vă zace Strîmbătatea ce vă place Și vă-s mînule deprinse
A lua mîzde cu dînse. Streinațî-s din mătrice Păcătoșii, și li-oi zîce Că din
zgău să răzlețîră În minciuni de rătăciră. Ca viperea-nveninează Cu mușcătura,
să piarză, Și cuvînt cu dereptate Nu-l vor nice de departe Să-l auză, s-aibă
trudă, Ca și aspida cea surdă De descîntec ce vînează Vînătoriul să o piarză. Ce
le dă, Dumnezău svinte, Certare, să țîie minte. Și-i ucide preste falcă, Să le
frîngi dinții, să tacă. Și leilor le despică Fălcile cu care strică, Fă-i ca apa
ce-i vărsată, Ce nu-i în samă băgată. Și arcul să-și tragă moale, Să să slăbască
din foale, Să pieie ticăițește, Ca ceara cînd se topește, Și ca cubelcii să arză
De soare, și să nu-l vază, Să nu poată să să tragă Preste spini, fără de vlagă.
Ca păduceii să sece De pojar și de vînt rece. Cu urgie să dea-n rîpă, Să-i
soarbă de vii cu pripă. Și direptul, lăsînd rază, Va ieși pentru să vază Și va
sta cu fața blîndă, Prăvindu-i duș în osîndă. Și li s-a spăla de sînge Pre mîni,
cînd răii s-or stînge. Ș-adevăr va zîce omul Că de toate știe Domnul. Și va face
Domnul parte Celor buni de dereptate, Și celor strîmbi cu cătare Le va da Domnul
certare. Cînd trimisă Saul straje pregiur casa lui David să-l ucigă, Scoate mă
de la vrăjmașii mei Dumnezeule, Psalomul lui David 58. Ia-mă, Doamne, de la
greutate, De pizmaș ce-m sînt cu răutate. De fărădelegi tu mă plătește Și de
crunte mîni mă izbăvește. Că pizmașii stau de mă vînează, Mișelul mieu suflet
vrînd să piarză. Mi să pun puternicii în gîrbă, Să-m facă scădere și grea
scîrbă. Fără vină și fără greșală, Îm țîn calea să-m facă năvală. Ce, Doamne, mă
rog să-ț hie milă, Scoală de vin și să-m vez de sîlă. Vimo, Dumezău svinte, de
mi-agiută, Ca lui Izrail, în grije multă. Și sama să iei a limbi păgîne, Ce
n-au, Doamne, stideală de tine. Și să nu-i laș să-mble fără lege, Ce să-i
întorci spre sară s-alerge Împregiur de tîrg, să flămînzască, Ca cînii cercînd
să să hrănească. Că ce latră ei și ce lucrează Le pare că nu-i nime să-i vază.
Ce tu, Doamne, de dînșii vei rîde, Cînd în laț cu păgînii s-or prinde, De vor fi
de batgioc, de ocară, Și le-a ieși vestea preste țară. Iară eu, tu-m ești,
Doamne, putere, Sprejineală și fără scădere. Ești-mi, Dumnezău svinte, cu milă,
De mă-ntîmpini cîndu-mi este sîlă. Și pentru pizmaș îm vei da știre, Cînd le-a
veni vremea de perire. Și să nu-i uciz, Doamne, din țară, Ce să-i laș să fie de
ocară. Și-i gonește din țară s-alerge, Ca să nu-ț uite svînta lege. Că de multă
vreme li-i gătată Cum ț-au slujit să li se dea plată. Că-ș spurcară de tot
giurămîntul, De nu-ș socotiră-ntreg cuvîntul. Căzură-n laț pentru sămețîia, Căce
i-au cuprins blăstămățîia. Le va ieși vestea de perire Ce le va veni fără de
știre. Și te vor cunoaște că ești Domnul Pre tot locul și pre tot omul, Și pre
Iacov ai oblăduință, Că pămîntul tot ți-i cu credință. Și pizmașii cei fără de
lege Să să-ntoarcă spre noapte s-alerge Ca cîinele și să flămînzască, Pregiur
tîrgul tot să cehăiască, Cercînd hrană și scurmînd prin tină, Să să culce și
fără de cină. Iară eu să-ț cînt, Doamne, de sîlă, Sara cînd mă culc, cu a ta
milă, Să mă bucur și de demineață, Zua petrecînd cu bună viață. Că, Doamne,
m-fuseș de sprejineală Și scăpare la zî de năvală. Tu-m ești razăm, tu-m ești și
putere, Și te voi cînta fără tăcere. Tu-m ești Domnul, tărie și sîlă, Dumnezăul
mieu ești, a mea milă. În sfîrșit de ceii schimbaț din scrisoarea titlului
David, de dojană, cînd au aprins Mesopotamia Siriei, și scria de Soval, cînd
s-au vîrtejit Ioav la Edom de l-au bătut și i-au tăiat 12 mii pre valea
slatinilor, Psalomul lui David59. Doamne, lepădatu-ne-ai și ne-ai surupat, Pre
noi mîniatu-te-ai și ne-ai și cruțat. Pămîntul clătitu-l-ai și l-ai strămutat,
I-ai strînsu-i frînturile și le-ai vindecat. Că te-ai arătatu-te aspru și
aprins, De ne-ai adăpatu-ne cu vinuri de plîns. Și de teamă cine-ț au, le-ai
datu-le sămn, De arc să să apere cu toiag de lemn. Și ceia ce ți-s iubiț să țî-i
izbăvești Cu brațul tău cel dirept și sî-i mîntuiești. Și pre mine cînd mă rog,
Doamne, să mi-auz De la locul tău cel svînt și să-m răspunz, Ca să nu-m fac voia
rea, nice să tînjesc, Că tu parte face-m-vei să mă veselesc De tîrgul Sihemului,
de valea Sohot, Că mi l-ai dat cu uric, cu locul cu tot. Al mieu este Galaad, al
mieu Manasii, De straje-m este Efrem lîngă căpătîi. Iuda-m este ales de s-au
arătat În giudețe lăudat, țărîi împărat. Moav mi-a hi la căldări, Edom
m-a-ncălța, Filistenii vor sluji de m-or desculța. Și toți carii mi-au pizmit mi
să vor pleca, Și nainte-m vor veni de-i voi giudeca. Nime nu mă va-ntiri să fug
la cetăț Cu șanțuri, cu tare străj, cu porț cu lăcăț, Nice m-a-nșira să fug pănă
la Edom, De oaste-nspăimat, să scap de umbră de om. Fără numai cînd ne vei,
Doamne, arunca, Prin greșală ce-ț vom fi și nu ni-om pleca. Și nu vei ieși cu
noi război să ne porț, Ce ne vei lăsa să him ocărîț de toț. Pentr-aceea ne rugăm
ne dă agiutori, Că de folosul de om este puțîn spori. Doamne, într-agiutoriul
tău ne vom lăuda Cu numele tău cel svînt și război vom da Tuturor pizmașilor, și
li-om cuteza, De-i vom lua-n sulițe și-i vom răteza. Plsalomul 60 în cîntări lui
David. Mă rog, Dumnezăul mieu, tu să-m socotești Rugămintea ce mă rog și să o
priimești. Cînd strig de la margine, de preste hotari, Tu, Doamne, să mă auz la
svîntul oltari. Și cînd sînt în voie rea, tu să nu mă laș, Ce pre stîncă să mă
sui la al tău sălaș. Și povață tu să-m fii, cale de scăpat Despre față de
pizmaș, razăm și turn nalt, Petrecînd în casa ta-ntr-acoperemînt, Supt svînta ta
aripă, viață pre pămînt. Că tu, Doamne, îm-asculți rugă ce grăiesc Și mi-ai dat
cu svinții tăi parte să trăiesc, În moșie ce le-ai dat pre loc desfătat,
Și-mpăratului vei da să stea neschimbat. Preste rod de rod să-i dai să custe
lung trai Denaintea Domnului, ce ți l-ai pus crai. Mila ș-adevara lui cine va
grăi Să o poată cugeta în veci ce-a trăi? Și numelui tău cel svînt, preste zîle
lungi, Ce-am făgăduit voi da cu jărtve, cu rugi. Psalomul pentru Iditum a lui
David 61: Să nu lăcomim, ce să cercăm cele vecinice și să păzîm, că cu cît să
mulțește iscușenia cu atîta mai vîrtos să ne nevoim cu ruga și cu bunătățîle. În
ce chip nu s-a pleca cătră Dumnezău Și i să va cuceri biet sufletul mieu? Că de
la dînsulu mi-i folos ș-agiutori, Acela mi-i Dumnezău și răzămători. Cu dînsul
mă sprejinesc și nu m-oi clăti, Și-n greu ce mi s-a tîmpla el mă va scuti.
Pizmașilor, pănă cînd veț îmbla zăluz, De veț lega-vă de om, veninaț și cruz? Și
vă puneț de-mproșcaț ca-ntr-un zid plecat, Gîndiț că l-iț răsîpi ca un gard
stricat. Și staț de vă sfătuiț prețul să-m schimbaț Și cu sete alergaț cu rău
să-m stricaț. Din rost îm zîceț bine, de mă îmblînzîț, Și din inemă cercaț să mă
vicleniț. Ce eu tot mă voi pleca cătră Dumnezău, Și lui să te cucirești, biet
sufletul mieu. la dînsulu mi-i să rabd, că mi-i Dumnezău, Spre folos, spre
agiutori, nemutat spre rău. De Dumnezău m-oi spăsî, și slavă m-va da, Dumnezău
m-a agiuta, căce-l voi răbda. Deci să nedejdiuiț spre dîns, că vă zîc, Tot
soborul creștinesc, cu mare cu mic. Și inema cătră dîns toț să vă vărsaț, Că-i a
nostru Dumnezău, și să vă rugaț. Iară hiii omenești văz că sînt deșerț, Și-i văz
că sînt mincinoș, plini de strîmbătăț. Și cu svatul lor cu tot deșert svătuiesc,
Și cuvîntul nu le stă de cîte grăiesc. Pentr-aceea eu vă zîc să hiț înțălepț Și
să nu nedejdiuiț cătră strîmbătăț, Nice cătră apucări să nu lăcomiț, Nice-n
bogățîi ce vin să nu vă uimiț. Că de-aceasta Dumnezău o dat-au ales, Și
de-aceasta de dao ori eu am înțăles. Că-i puterea și mila a lui Dumnezău, Și
va-mpărțî tuturor după lucru său. Psalomul lui David 62. Beserica creștinească
la nevoaie și la greutate să roagă lui Dumnezău. Dumnezăul mieu, Dumnezău
svinte, Ț-am mînecatu-ț dvorbă nainte. Că pentru tine mi să-nsătează Bietul mieu
suflet, vrînd să te vază, Cît de ori multe ce te dorește, Trupul, mișelul, să
schimosește, Ca-n pustii dese și-nsecetate, Fără apă și necălcate. De m-aș
vedea-mă-n svînta ta casă, Mișelul suflet s-ar desfăta-să, Prăvind de-aproape
svînta ta slavă, Că te-aș vedea-te fără zăbavă. Că mi-i mai bună-n toată
dulceața mila ta, Doamne, decît și viața. Ce pentr-aceea ti-oi lăuda-te-N buzele
mele de bunătate. Ț-voi ura bine, și-ntr-a mea viață Să văz de-aproape svînta ta
față, Și cu mîni tinse să stau la rugă,-N sfîntul tău nume, ce-s a ta slugă.
Atunce, Doamne, s-ar sătura-să Bietul mieu suflet dintr-a ta masă. Buzele mele
te-ar lăuda-te Cu bucurie de bunătate, Că mie somnul mi să stîrnește Și-n vremea
nopțîi, de te chitește. Și cătră rugă de demineață Gîndesc la tine, că-m ești
povață. De mă acoperi supt aripi svinte, Țîindu-mi umbră-n vreme fierbinte,
Mișelul suflet lipit să țîne Preste tot ceasul, Doamne, de tine. N-a putea nime
să mă desparță De-a ta direaptă carea mă-nvață, Iară aceia ce-m cearcă răul,
Fără de veste să-l soarbă tăul. Stîrvuri să zacă, căzuț de aramă, Să nu mai hie
nice-ntr-o samă. Hulpile noaptea părț să le facă, Și zua pasări să nu le treacă.
Iară-mpăratul gînd depreună Cu Domnul s-aibă și voaie bună. Și cine este giurat
cu Domnul, Laudă s-aibă de la tot omul. Și să-ș astupe pizmașii gura, Să să
oprească vrajba și ura. Acesta cuvînt pare-mi și socotesc că va să zîcă
căpetenia povețîlor, ca și ce să zîce grecește margine și, socotesc, vîrv, adecă
mai marele arhiereu. Așe și, adecă capăt sau sfîrșit, că așe am cetit la
psăltirea cea leșască, slavinească, a celui denainte cîntător psalomul lui
David. Putem zîce tropicos, aducînd aminte de zua sfîrșitului, că sfîrșitul
aduce zua cea vecinică direpțîlor, și noaptea cea vecinică păcătoșilor, pre
giudeț ce le va alege Dumnezău atunce, că cum trag năvodul la margine, așe și
psalomii toț și toată ruga svintei beserici trage tot la marginea aceea a
sfîrșitului, și de aceea grijește, că aceea este cap și obîrșie stătătoare în
veci. Psalomul lui David 63: Dumnezău svinte, tu mi-auz glasul, Ce mă rog ție
preste tot ceasul. Și de pizmașii îm derădică Mișelul suflet fără de frică. Și
să m-acoperi de ceata strîmbă Ce dau cu mulțîi să-m saie-n gîrbă. Că li-i
tăioasă limba ca spata, Cu venin iute li-i arcul gata. Fără de veste, cu lancea
plină, Vor să săgete cei fără vină. Neavînd de tine, Doamne, sîială, Dau de-l
împroașcă toț cu năvală. Ș-au întăritu-ș cuvînt de sfadă, Să-ntinză lațuri, să
puie nadă. Zîcînd că n-are cine să-i vază, Cearcă-n tot ceasul ce să le cază. Ce
ei ș-or pierde toată sărita, Cercînd altora să vază smînta. Ce pentr-acea,
Dumnezău svinte, Ce fac viclenii să-i iei aminte. Și te rădică de le spari
ceata, Să le slăbască arc și săgeata. Sîlă să n-aibă să păgubască, Ca și săgeata
cea cuconească. Limbile-ntr-înșii să ostenească, Lumea de dînșii să să
ciudească. Și să să teamă de cii tot omul, Să pomenească ce-au făcut Domnul. Și
ce lucrează toț să-nțeleagă, S-aibă direptul inemă-ntreagă. Și toț direpții le
va fi fală, Avînd pre Domnul de sprejineală. CATISMA 9: Psalomul lui David 64;
Ne mîngîie prorocul de lăcuința de gios cu nedejdea petrecerii de sus. Ție să
cuvine, Doamne svinte, Lauda-n Sion să țî să cînte. Și ție făgadă să va da-să În
Ierusalim, svînta casă. Să mi-auz și mie făgadă, Cînd vei strînge tot omul la
radă. Atunci de pîrîș fără de lege Și de păgînătăț ne vei șterge. Ferice de cine
li-i aleasă De vei lua la svînta ta casă, În curțîle cele desfătate, Să să
îndulcească-n bunătate, De beserica ta de cea svîntă, Ce stă cu minune, neavînd
smîntă. Ne rugăm și noi, Dumnezău sfinte, Să ne-asculț la ceas de rugăminte. Că
svinția ta ești așezare Pre uscat tuturor și pre mare. Tu sprejinești munțîi în
vîrtute, Cînd turburez marea cu vînt iute. De valuri, de urlet să-ntristează Toț
păgînii și să spăimîntează. Și de semne ce văd îi ia teamă, Pre cei de departe,
fără samă. Demineață cînd ieș, tu dai rază, Și de tine cina să-mfrîmșază. De
tine pămîntul s-adapă, Și de bișug nime nu să scapă. Că părăul tău, Doamne,
varsă, De sațîu gătind tuturor masă. Brazdele pămîntului le-mbată, Să rodească
secere bogată. În ploi bune, vesele să crească Vipturile și să să mulțască. Anul
cu cunună l-nărocește Și cu de tot bine l-îndulcește, Cîmpii de grăsîme să să
împle Și pustia grasă să să tîmple. În frîmsețe, dealurile nalte Bucurie
le-a-ncinge să salte. Să-nvăscură oile, mieorii, Și s-or veseli secerătorii De
zăpodii ce vor unda grîne, Și toț vor cînta sătui de pîine. În sfîrșit cîntec
psalom de înviere 65: Strigaț lui Dumnezău, toț din țară, Cîntaț să s-auză
păn-afară Numele lui cel svînt, și-i daț slavă, Dațî-i cinste fără de zăbavă.
Zîceț cătră Domnul: Ce-s de nalte Lucrurile tale și-nfricate! Cînd ieș cu
mulțîme de putere, Pizmașii tăi toț stau cu tăcere. Și pămîntul ție tot
să-nchină, Cu cîntare și cu față lină, Și să roagă svîntului tău nume, Ce-i
vestit de cinste preste lume. Veniț de vedeț, cui i să pare, Cîtu-i Domnul de
strașnic de tare, Că-ntrece toț oamenii cu svatul, Și marea o-ntoarce cu
uscatul. Și prin văi îș trece oastea lesne, De le-agiunge apa pre la glezne, Și
de dînsul toț au bucurie, Că-ș domnește vecii cu tărie. Și ochii lui prăvăsc
preste gloate, De văd lumea și limbile toate. Pentr-aceea toț să să păzască, Și
greșiții să nu să mîndrească. Iară voi, păgîni, fără de price lui Dumnezău să-i
zîceț ferice Și să-i strigaț cinstea preste gloată, Să-i răsune slava-n lumea
toată. Că mi-au pusu-mi sufletul în viață Și piciorul mi-au ferit de greață.
Cînd ne cercai, Doamne,-n strecătoare, De ne-ardeai c-argint în herbătoare, Ne
băgai picioarele prin lațe Și scîrbele ne puneai în brațe. Că ne-ai suit păgînii
în ceafă, Cu rău ce ne fac și ne cer leafă. Ce tu, Doamne, cu lesne ni-i trece
Prin pară de foc, prin apă rece, Și cătră odihnă ne vei duce, La răpaos și la
sălaș dulce. Pentr-aceea îț voi intra-n casă Cu făgadă și cu jărtvă grasă. Și
rugile ce ț-am giuruite Le voi da-le să nu să uite. Cu rostul mieu ce-am zîs la
nevoaie Ț-voi aduce cu drag și cu voaie Jărtve de ars cu măduhă grasă Și tămîie,
cu mieori de-acasă. Și cu tauri, vătui ț-voi aduce, Vin și pîine, unt și cu grîu
dulce. Și vă strîngeț de-auzîț tot omul Să vă spui s-aveț teamă de Domnul, De
cît bine mi-au făcut și-m face, Și-m ferește sufletul cu pace. Cătră dîns de-am
strigat, avînd scîrbă, Mi-au iușuratu-mi greul din gîrbă. De supt limbă i-am
nălțat cuvîntul Și s-au auzit în tot pămîntul. Că eu de-am iubit vro
strîmbătate, Domnul să nu-m cate-n greutate. Pentr-aceasta Dumnezău m-ascultă Și
mă scoate din grijea cea multă. Blagoslovit să fii, Doamne svinte, Că nu-m lepez
mișele cuvinte, Nice mila ț-oprești despre mine, Lăudat să fii, cum țî să vine.
În sfîrșit întru cîntări, Psalomul lui David 66, Dumnezeule, milostivește-te
spre noi și ne binecuîntează. Doamne, tu te-ndură și ne ură-n viață, De-ț
străluminează pre noi svînta față, Și ne miluiește să-ț cunoaștem pașii Pre
pămînt ce-i merge să ne-nfrîngi pizmașii. Să-ț mărturisască năroade și gloate
Ce-ai făcut izbîndă, și limbile toate. Și păgînătatea s-aibă voaie bună, Că-n
direptul giudeci pre toț depreună. Și limbile toate li-i deșchide cale Pre
pămînt să țîie poruncile tale. Și gloatele toate să-ț mărturisască Ție, Doamne
svinte, și să-ț mulțumască De bișug de roade ce ș-au dat pămîntul, Că ne-ai urat
bine, Doamne, cu cuvîntul. Năroc și ferice ne-ai dat fără samă, Și limbile toate
să-ț aibă de teamă. Psalomul cântării lui David, 67: Să să scoale Dumnezău;
Pentru rădicarea lui Hristos și căderea pizmașului său. Prorocul cu nedejde
poftește învierea Domnului Hristos, cu care să să surpe neprietenii. Domnul să
să scoale, să-i fugă de știre Toț pizmașii noștri și să să rășchire, Să fugă
departe de svînta lui față Cine nu-l iubește și-i cată cu greață. Fum cu
stereveie fața să le arză, Și ca de foc ceară, răstopiț să cază, Și toț
pizmătarii de-a lui față svîntă Așe să despieie și să cază-n smîntă. Iară pre
direpții Domnul să le facă S-aibă de tot bine, viață să le placă. Și cu bucurie
să să desfăteze, Nemică de-a lumii să nu-i întristeze. Cîntaț cum să cade
Domnului pre nume Și să-i faceț cale cînd vine pre lume, De va să să suie preste
scăpătate, Cu svîntu său nume și cu bunătate. Faceț bucurie de svînta lui față,
Iară pizmătarii să-i cuprindă greață. Săracilor Domnul le este părinte,
Văduvelor este giudeț de mainte. De la locul cel svînt unde lăcuiește,
Tutinderea-n lume el oblăduiește. Și pre toț îi crește și-i face cu casă, Cu
sfat de la dînsul să vor așeza-să. Domnul ce sloboade pre cei din prinsoare, Pre
ceia ce-s chișavi da-le-va strînsoare, I-a pune movile ca și în pustie, Să șază
mormînturi pentru gingășie. Din vremea aceea cînd tu, Doamne svinte, Te
milostivisăș de-ț luai aminte Gloata ta cea svîntă și-i erai povață Prin
pustietate, de-mbla fără greață. Tremura pămîntul de-a ta strălucoare Și
s-aprindea ceriul de vărsa sudoare. Muntele Sinaiul fumăga cu pară, De svînta ta
față, și lumina-n țară. Că tu, Doamne svinte, ț-dedeseș cuvîntul Atunci cu
Izrail să stea cît pămîntul, Să-ț fie moșie, și i-ai datu-i ploaie,-N vreme
secetoasă, de vărsa puhoaie, Să-nverzască cîmpii, s-aibă vita hrană, Să nu
flămînzască mișei preste iarnă. De-a ta bunătate s-aibă bișug mare, Poruncile
tale să le strige tare. Și să prinză veste toț de-a ta izbîndă, Cînd va
sta-mpăratul să-mparță dobîndă. Iubitul pre steaguri cu multă frîmsețe Va-mpărțî
pre cete lefe cu blîndețe. Și tu, oaste svîntă, n-ii hi ca mainte, Să te culci
afară la tăciuni herbinte, Ce vei dormi-n casă, de ti-i desfăta-te-N sîn de
porumbiță,-ntr-aripi argintate. După ceafă aur cu lucoare verde Ț-va slobozi
raze, de nu ti-i încrede. Ț-va stoli-mpărațîi, cel din ceri, cu slavă, De-i
coperi munțîi fără de zăbavă. Ca-n Selmon cînd cade omătul de-albește, Așe toată
țara cu tine s-a-nvește. Muntele cel mare ce-au pogorît Domnul, Munte cu grăsîme
de-l știe tot omul, Muntele Vasanul, muntele de lapte, C-are pregiur sine multe
măguri nalte. Toț munțîi aceștia vor rîhni Sionul, Măgura cea mică ce-a lăcui
Domnul. Ș-au ales într-însă loc să-ș puie cortul, Că-n noi va petrece Dumnezău
cu totul. Cînd va veni Domnul de-a face cătare, Vei vedea atunce ce-i de oaste
mare, Vei vedea carîta unde șede Domnul, Că n-are putere să-i ia sama omul. Mii
și leghioaie, și sute nescrise, Fără ce-are Domnul, și oști ce-s neatinse.
Și-ncătro purcede, unde i-i cuvîntul, Are călărime repede ca vîntul. Și Domnul
dintr-însă departe dă rază, Nu pot sta pizmașii să cate să-l vază. Văzut-ai
Sinaiul cînd ardea cu pară, Cînd stai de departe de-l vedeai de-afară. Că te lua
groaza de urlete multe Și de glas de bucin ce să vedea-n munte. N-ii pățî
c-atunce să te îngrozască, Că-acmu vine Domnul să te miluiască, Să te ia cu sine
din plean, din șerbie, Să te suie-n țară, să-ț dea-mpărățîie. Prin dare puțînă
ce ț-au luat Domnul, Ț-va da bogățîie de-a rîhni tot omul, Te va-mbia-n casă și
te-a așeza-te-N sălaș cu odihnă, de ti-i desfăta-te. Bună cuvîntare s-aibi,
Dumnezău svinte, Zî de zî să-ț crească slava ca mainte. Că-n războiul nostru
stăm fără de frică, De toi de năvală nu gîndim nemică, Ce facem putere cu a ta
izbîndă, De ni să sporește nainte dobîndă. Că tu, Doamne svinte, cu lesne ni-i
scoate Cu a ta vîrtute de la prag de moarte. Iară pre pizmașii vei lovi din
frunte, De-or sta ca pologii capete căzute. Vîrv de păr din vină nu li s-a
ierta-să, Ce cu vîrv măsura le vor da cea rasă. N-or putea să scape nice-n vîrv
de munte, Că din Bazan Domnul i-a prăvăli iute Și-i va băga-n mare de-i vor
vedea fundul, Să le zacă-n mestec oasele cu prundul. Vei brodi prin sînge ca și
de mainte Ce limpiia cîinii, de vei țînea minte. Cîndu-ț mergea Domnul la război
în frunte, De sta poignite stîrvurile crunte, Ieșiia atunce tot omul să vază
Pre-mpăratul nostru război ce lucrează. Cînd să-ntoarce-acasă îi mergea-nainte
Boierii și curtea șiraguri tocmite, Prin cîntări de șiruri de giocuri de fete,
De le da-mpăratul dar fără scumpete. Din cetele toate, din năroade mare Veniia
la Domnul bună cuvîntare, Și din toată vița cea izrailească Să cînte pre Domnul
și să-l proslăvască. Micu-i Veniamin și puțîn cu ceata, Ce-i la război iute și
ager cu spata. Boierii Iudei, ce mergea din frunte, Zavilon, Naftalim, cei cu
steaguri multe, Și cu toț boierii, cînd ieșiia-n oaste, Împungea pizmașii cu
sulița-n coaste. Mergea fără frică și fără de greață, Că tu, Doamne svinte, le
erai povață. Deci poruncește cu svînta ta sîlă, Și să să-ntărească pre noi a ta
milă Care-ai făcut, Doamne, și veste să-ț iasă Preste Ierusalim, din svînta ta
casă. Daruri împărațîi ție să-ț aducă, De frică să-ț aibă și hiara de luncă.
Taurii cei coarneș să să spăimînteză, Și vacile grase să nu să cuteză Să să mai
rădice să ne împresoare, Strecuraț c-argintul să calce-n picioare. Ce tu, Doamne
svinte, păgîni ce cer svadă Să-i rășchiri departe și să-i dai în pradă. De pre
la Eghipet rugători să-ț vie, S-apuce nainte de la Tiopie, Și toț împărațîi ce
sînt preste lume Să vie să cînte svîntului tău nume. Și să-ț cînte, Doamne, cînd
te vei sui-te Pre din sus de ceriuri, despre răsărite, Să-ț slobozăști glasul și
să-ț dai cuvîntul, Să tremure lumea și cu tot pămîntul. Să-ț trimiță slavă,
Doamne, cu credință, Să-ț cînte creștinii cu prea cuviință. Cînd de preste
nuori, Doamne, ti-i ivi-te Minunat cu svînții ce ti-i pogorî-te În creștinătate,
și să ne dai sîlă, Domnul lui Izrail, cu svînta ta milă. Că ție să cade buna
cuvîntare, De-a ta-mpărățîie ce-i cu așezare. Psalomul lui David 68: Patimile de
la jidovi ce au răbdat Domnul. Dumnezău svinte, tu mă scoate De pohoi de ape,
toi de gloate, Ce-m vine la suflet, și de gloduri Cu pîcle adînce, fără poduri.
Că sînt încungiurat de adîncuri, De mă trage vivorul la smîrcuri. Strigînd mi-au
venitu-mi amețală, Mi-au amurțît limba-n osteneală. Ochii să tîmpiră de zăbavă,
Dorind, Doamne, de svînta ta slavă. Și pizmașii miei stau împrotivă, Fără număr,
cu ceată zlobivă. Perii capului mieu covîrșiră, Asupra mea cînd stau de
să-nșiră. Fără vină mă dederă platnic, Și tu, Doamne, mă știi că sînt pradnic,
Și greșelele m-știi de grămadă, Că de tine nu-mi este tăgadă. Pentr-aceea mă
rog, Doamne svinte, Și de mine să-ț fie aminte, Să nu ducă direpții rușine Și
necinste-n ceva pentru mine, Că eu pentru tine duc ocară Și mustrare ce-mi vine
din țară, Cu răceală ce-m iese pre față, Cît de mine li-i frațîlor greață. Ce-s
cu mine născuț dintr-o maică Vor de strein să mă facă. Că eu, Doamne, prin
svînta ta casă Petrec pizmă și mustrare deasă. Și cîndu-m poftesc mișelul
suflet, Duc ocară ce nu-m este cuget. Iară cînd mă-mbrac în strecătoare, Le sînt
de batgioc în sărbătoare. Ceia ce beau la crîșme mă cîntă Și pre la porț mă iau
în prohită. Iară eu cătră tine cu rugă Mă rog, Doamne, că sînt a ta slugă. Și-m
cerc vreme să mi-aflu-ndemînă De la tine să iau milă plină. Și să mi-asculț,
Doamne,-ntr-adevară, Să nu mă laș să hiu de ocară, Nice să laș să m-afunde tina,
Ce să rădici de pre mine vina. Și să scap de cine mi-s cu greață Și de genuni
adînci, line-n față. Vivorul apei să nu mă tragă, Să mă-nghiță genunea cea
largă, Nice smîrcul buza să-ș deșcheie Să mă soarbă și să să încheie. Ce să
mi-asculț, Doamne,-n greutate, Că-ț este mila cu bunătate. Și cu ale tale
ieftinețe Să cați cătră mine cu blîndețe. Să nu-ț ascunzi a ta svîntă față
Despre mine, Doamne, cu vro greață, Ce-ț sînt slugă, și-n mișelătate Să mi-auz
de sîrg cu bunătate. Mișelul să-m iei suflet aminte Și să-l izbăvești, Dumnezău
svinte. Pentru pizmașii miei tu mă scoate, Că tu-m cunoști mustrările toate.
Pîșcăiala m-știi și de ocară, De pizmașii ce-m supără-n țară. Sufletului
mustrare-i sosește Și mișelăciune-i prisosește. Așteptam cineva să mă plîngă La
nevoaie ce sînt și la tîngă, Să mă mîngîie și n-avea nime Să să găsască din
omenime. Și mă hrăniră-n foame cu here Ceia ce i-am hrănitu-i cu miere. Și-n
sete cu oțăt m-adăpară, Să le fie masa de ocară. Să să puie-nainte-le cursă,
Ce-m dederă oțăt pentru mursă. Să-ș ia plata și să să smintească,
Și-ntunecăciunea să-i orbască. Să nu vază cînd vor da de scîrbă, Să-i zgîrcească
răutatea-n gîrbă. Și să-i verse Domnul cu mînie, Să-i agiungă undă cu urgie, Să
le fie curțîle pustie, Și casele de dînș să rămîie, Nime-ntr-însele să n-aibă să
șază, Să șuire cine-a-ntra să vază. Că pre cela ce i-ai dat certare Alergară
să-l bată mai tare. Și mă preste rane usturară, Preste-adaos mai mult mă
mustrară. Dă-le și lor adaos pre vină, Pre greșală certare deplină. Și să nu-ț
încapă-n dereptate, Ce să le raz numele din carte. Cu direpții să nu-i scrii la
viață, Și să li să puie vina-n față. Iară eu, într-a mea lîngegiune, Te am,
Doamne, de vindecăciune. Și ț-voi lăuda cinstitul nume, Doamne svinte, cu cîntec
pre lume, Și cu laudă te voi mări-te, Pentru ca să placă, Doamne svinte, Decît
vițăl, cînd răsare, De-i cresc coarne și gemănări tare, Să mă vază mișeii, să
salte, Cu veselii, cu cîntece nalte. Cercați pre Dumnezău fără greață, Să vă
custe sufletele-n viață. Că mișeilor Domnul le-ascultă Și-i sloboade din grijea
cea multă. Și ferecațîi săi nu-i defaimă, Ce le trimite vești bune-n spaimă.
Lăudațî-l, ceriuri și pămînturi, Cu dealuri, cu șesuri și cu cîmpuri, Și mările
vesele să salte, Cu unde s-arunce valuri nalte. Cîte-ntr-înse să mișcă ș-au
viață, Să să veselească cu dulceață. Că Dumnezău au dat mîntuință Sionului, să
n-aibă sîință. Și cetățîle toate s-or face-N jidovime și vor sta cu pace, Să
lăcuiască și să petreacă, Și urice pre dînsă să-ș facă. Slugile tale ce-s cu
credință Să-ș descalece-ntr-însă sămînță, Ce iubiră preasvîntul tău nume Decît
binele tot de pre lume. În sfîrșit, Psalomul lui David 69, pentru pomenirea
Domnului: Izbăvește-mă Dumnezeule, spre agiutoriul meu. Doamne,-ntr-agiutori
să-m iei aminte, Să mi-auz de sîrg, Dumnezău svinte. Cine-m cearcă răul, rău să
pață, Să-i lovască răceala din față. Să să-ntoarcă de sîrg cu ocară Ceia ce mă
pîșcăiesc în țară. Și direpții s-aibă voaie bună, Să să veselească depreună. Și
toț ceia ce te, Doamne, cearcă, Bucurie deasă să nu-i treacă. Și să-ț aibă
pururea a zîce:” Mărit să fii, Doamne, cu ferice!” Și ceia ce-ț iubăsc de
izbîndă, Să le vie pururea dobîndă. Iară eu, ce sînt mișel și meser, Să ies,
Doamne, de la tine vesel. Că-m ești agiutori și sprejineală, Și vin, Doamne,
fără de pesteală. CATISMA 10; Psalomul lui David 70: Aflat la ficiorii lui
Ionadav, carii fură întăi robiț; Nesămnat deasupra de la evrei. Cătră tine am
nedejde, Doamne, cîndu-s în primejde. Și să nu-m vie sminteală, Preste veci să
duc stideală. Și cu a ta dereptate Să mă scoț din greutate. Și te pleacă de
mi-ascultă, Să mă scoț din grije multă. Să-m hii Domn și sprejineală, Și stîncă
despre năvală, Și razăm, și năzuință, Și să-m hii și mîntuință. Și să mă scoț
din mîna strîmbă Și să-m iei răul din gîrbă. Că tu-m ești, Doamne, răbdare,
Doamne, cu nedejde tare, De la vrîstă de pruncie Îm ești razăm și tărie. Din
maică-mea din mătrice M-ai închegat, și ț-voi zîce Cîntare nepărăsîtă, Că sînt a
mulț de prohită. Ce tu-m ești agiutori tare, Și-m vei împlea de cîntare. Rostul,
de ti-oi lăuda-te, De slavă, de bunătate Și de mare cuviință, Toată zua cu
credință. Nu mă urni-n bătrînețe Dintr-a tale ieftinețe. Cînd vîrtutea mi s-a
stînge, Mă rog, Doamne, de m-ii strînge. Și de ceata cea zlobivă, Ce țî să
pune-mprotivă, De-m străjuiesc bietul suflet Și mă grăiesc cu rău cuget, Să
dea-n goană după mine, Zicînd că-s urnit de tine:” Bine că ne-au venit toană,
Blămaț să-l luăm în goană, Să-l apucăm fără gloate, Că de-acmu nu-i cine-l
scoate”. Ce mă rog, Dumnezău svinte, Să le scurtez din cuvinte Și să le dai
război iute, Să-m fii agiutori de frunte, Să le pui răceala-n față, Și de spate
să-i ia greață. Și să pieie cu ocară, Să le margă vestea-n țară. Aceia ce mă
vinează Și mă pîrăsc să mă piarză, Cu rușine să să-mbrace Și să n-aibă-ncătro
face. Carii cearcă să mă prinză, Răutatea să-i cuprinză. Iară eu hie-n ce vreme
Lîngă tine nu m-oi teme, Ce ț-voi adaoge cîntec, Din zuori de cînd mă mînec. Și
rostul mieu preste țară Îț va striga de-adevară, Toată zua cu priință Ț-va spune
de mîntuință, Că cu scrisul n-am vîrtute Să iau sama de oști multe. Ce ț-voi
întra cu tăcere, Doamne,-n svînta ta putere, Că de ce ț-voi țînea minte,
De-adevărate cuvinte Dintr-a ta svîntă scriptură, Ce mi-au dat învățătură, De la
vîrstă cuconească, Și de-acmu să să vestească, Ce ț-voi spune de ciudese, De
minuni, de semne dese. Și-n vîrstă de căruntețe, Și pănă la bătrînețe, Să nu mă
laș, Doamne svinte, Neluat de tine-aminte, Pănă cînd voi putea spune De brațul
tău, de minune, Preste rude să să tinză Și de veste toț să prinză De sîla ta de
cea svîntă, De-adevară fără smîntă, Doamne, și pănă la nalturi, De să știe-n
toate laturi, Ce mi-ai făcut minuni mare. Cine-i ca tine de tare Și să-ț hie
deprotivă-N hire bună, milostivă? Cînd te-ai arătat cu scîrbă, Mi-ai lăsat răul
în gîrbă. Ce iarăș mi-ai datu-mi viață, Cînd te-ai întors cu dulceață. Și m-ai
scos de la prăpaste, Ce-m vinisă cu năpaste, Ivindu-te cu mărire, De m-ai scos
de la perire. Că te-ai întors cu priință, De mi-ai trimis mîngîință. Și din
prăpaste adîncă M-ai scos și m-ai pus pre stîncă. Pentr-aceea, Doamne svinte, Îț
voi țînea și eu minte. Și te voi lăuda-n gloate, Prin năroadele prin toate. Cu
vase ce-s de cîntare, Adevara ta cea mare, Și-ntr-alăute cu strune Ț-voi cînta
cu viersuri bune. Că svinția ta ești Domnul lui Izrail ș-a tot omul. Și mi s-a
bucura rostul Cu sufletul mieu cu totul, Pentr-a ta răscumpărare, Cîntîndu-ț
dulce cîntare. Și limba mi s-a deprinde Toată zua grăind pilde De svînta ta
adevară, Și toț pizmașii din țară să le pui răceală-n gîrbă Aceia ce-m cearcă
scîrbă. Psalomul lui David 71: Pre Solomon, adecă pre Domnul Hristos. Doamne,
dă-ț giudețul la-mpăratul, Dă-ț și dereptatea și tot sfatul, Să țî-l țîie
hiiu-său ce are, Să domnească, să hie crai tare, Să-ț giudece lumea-n dereptate,
Să n-aibă mișeii strîmbătate. Pacea-n lume ca munțîi să creacă, Dereptatea
dealuri să-ș ivască. Să-ș facă mișeilor giudețe, Asupriții să-i ia cu blîndețe,
Pre clevetnic și pîrîș să plece, Și puterea strîmbilor să sece. Și să custe ca
soarele craiul, Și ca luna să-i hie lung traiul. Și să-ntreacă preste rod de
rudă, Că s-a pogorî fără de trudă În fățare ca roua pre lînă Și-n pămînt ca
picătura lină,-N zîle-i dereptatea va da rază, Pre mulțîme de pace să șază, Pănă
cînd să va rădica luna, Ca să-mpărățască totdeauna, De la mare și pănă la
mare,-N tot pămîntul domn cu așezare. Etiopii nainte-i să cază, Să să-nchine
și-n pace să șază. Și pizmașii lui țărnă vor linge, Cînd la-nchinăciune-i să vor
strînge. Împărațîi de pre Marea Albă Îi vor veni cu daruri la treabă. Și din
ostrove de la toț craii Daruri îi vor aduce cu aii. Împărațîi arăpești și Sava
I-or da daruri și-i vor prăvi slava. Și i să vor închina toț craii, Toț păgînii
slujindu-i cu aii. Că mișelul l-a scoate din sîlă, Și de cei săraci îi va fi
milă. Și cu mîna sa cu cea-ndurată Le va da prin suflet craiul plată. Prin
camătă și pentru tot prețul Le va scoate capul cu giudețul. Și va fi cinstit
svîntul lui nume' Nainte-le, de să va ști-n lume. Că va custa cu crăie dulce, Și
arapii aur i-or aduce. Pentru dînsul făgadă vor face, Toată zua i-or ura cu
pace. Bișug mare să rodească-n țară, Să să suie și preste hotară. Să să nalțe
spicul ca Livanul, Să le prisosască pre tot anul. Și vor înflori de la cetate Ca
iarba, sătui de bunătate. Fericitu-i va fi svîntul nume, În toț vecii, și slăvit
în lume, Că mainte de soare trăiește Numele lui, de să proslăvește. Și cu dînsul
îș vor ura bine Neamurile lumii, cum să vine. Și păgînii cu toțîi vor zîce Să
trăiască craiul cu ferice. Blagoslovit să fii, Doamne svinte, De ciudese ce faci
preste minte, Blagoslovit să-ț aibi svîntul nume, Preste veci slăvit să fie-n
lume. Și să-ț împle slava-n tot pămîntul, Și să-ț fie, Doamne,-ntreg cuvîntul.
Psalomul lui David 72, Cât de bun este Dumnezăul lui Izrael, Pentru năsîlnicia
sîlnicilor și răbdarea oviliților. Cîtu-i Domnul de cu bunătate lui Izrail, de
nu stă departe de la cei cu inemă direaptă, Ce sînt cu știința cea curată. Iară
mie mai să strămutară Picioarele, de să lunicară. Puțîn de n-am smintit din
cărare, Să mă scap în gios cătră pierzare. Că rîhnii pre cei fără de lege Și pre
cei răi năroc ce le merge, Cît de moarte ei nu bagă samă, Și de boală cu lesne
să-ntramă. Și cu oamenii n-au osteneală Să ia bătăi pentr-agoniseală.
Pentr-aceea căci le prisosește Bogățîia carea-i sămețește, Că sînt îmbrăcaț din
strîmbătate Cu vicleșug de păgînătate. Le-a ieși strîmbătatea ca săul Ce l-au
adunat cu de tot răul. Să desfetează și să dezmiardă În strînsură strîmbă și de
pradă. Năslesc de grăiesc de ce le place, Cu vicleșug să facă nepace.
Strîmbătatea în sus răsunară, Să s-auză tutinderea-n țară. Ș-au pus în ceri
gurele de cască Și-ș trag limba pre pămînt să pască. Pentr-aceea îș va-ntoarce
Domnul Cătră sine pre-ai săi, pre tot omul. Și zîlele li s-or afla pline,
Cîndu-i va lua Domnul cu sine. Și de-ntreabă neștine de Domnul: Cum ia sama și
ști de tot omul? Dară are Cel de Sus minte, Să ia sama de toate cuvinte? Că
aceștia ce-s cu sămețîa, Ce i-au întăritu-i bogățîia, Le pare că va fi
stătătoare, Să-ș petreacă tot cu sărbătoare. Ce eu, iarăș, am zîs și voi zîce:”
Oare hi-m-va cîndva vro ferice, Căce-m este inema direaptă, Și mînule-n știință
spălată?” Toată zua cu rane pre spate, Și clevetnicii stau deoparte, Demineață
de la mînecușuri Pănă-n sară ce mărg la culcușuri. Ce eu le-am zîs destule
cuvinte, Și iarăș li-oi zîce, Doamne svinte. Și tu, Doamne, ț-ai dat giurămîntul
Ca hiii tăi să stea cît pămîntul. Și de-aceasta a cunoaște m-pare Și mi-i trudă
de-aș întra mai tare În svînta ta, Doamne, svințitoare, Să-nțăleg giudețul din
scrisoare, De sfîrșitul fietecăruia, Că nu li s-a veghea nimăruia. Și
pre-aceștia ce fac strîmbătate Îi vei da să pață răutate. Cu mîndria lor îi vei
da-n rîpă, Și ș-vor pustii casa de pripă. Vor peri cu totul și s-or stînge Cu
fărădelegi cu ce ș-vor strînge. Cînd s-or deștepta din ce-ș visază, Bine ce ș-au
visat să nu-ș vază. Să le lepez obrazul departe, Doamne, dintr-a ta svîntă
cetate. Că-ntru mine inema mă arde Și căldura din rărunchi îm scade. De
batgiocurit într-acea oară, Ca un dobitoc ți-s de pohoară. Sînt cu tine-n tot
ceas pre-ndemînă, Și tu mă țîi de direapta mînă Pre sfatul tău, de-m ești și
povață, Să mă iei în slavă și-n dulceață. Că eu altă pre pămînt n-oi cere, Numai
ce-m dă-n ceri să te-aib avere. Că de-aceasta mi-i inema sacă, Și trupul,
mișelul, ce-a să facă? Ești-mi, Doamne, inemă și parte, Și avere strînsă de
departe. Carii să de tine depărtează, Îi vor duce de pripă să-i piarză. Vei
răspierde pre cine s-abate De la tine, Doamne, spre păcate. Iară eu m-oi lipi
lîngă tine, Că-m ești, Doamne, nedejde spre bine. Și voi ieși fără zăbavă, De
ț-voi mărturisi svînta slavă, Și hiica Sionului să vază Hvala ta, din poartă-ș,
lăsînd rază. Psalomul lui Asaf 73; Într-acesta psalom te-nvitează să laș grijea
lumii și să grijești de cele sufletești. A ce, Doamne, ne-ai urnit departe,
Ne-ai părăsît și nu ne țîi parte? Turmei tale te-ai întors cu scîrbă, De o ai
lăsat cu rău în gîrbă. Adu-ț, Doamne, de turmă aminte, Ce ț-ai agonisit de
mainte, Cu toiagul ce ți-i de moșie, Ce-ai scumpărat să-ț fie-n vecie, Și
muntele ce-ai ales, Sionul, De-ai făcut lăcuință cu omul. Ce să-ț rădici mîna ta
cea svîntă Pre pizmașii ce vin de fac smîntă Cu vicleșug în svînta ta casă, Să-i
despoaie veșmînt de mătasă. Că să lăudară-n sărbătoare Să-i puie veșmînt de
strecătoare, Să o împle de steaguri, de semne, Să o dărîme ca-n dumbravă lemne,
Cu săcuri ușorii să-i oboară, Să-i dezbrace aur cu odoară, Și ușile cele aurate,
De ciocane, zac pre gios călcate. Beserica ta, Doamne, cea scumpă, Aprinsără cu
foc să o rumpă, Și sălașul svîntului tău nume Îl huliră păgînii în lume, Și cu
rudele lor să-nvitară Să-ț oprească jărtvele din țară. Că să vorovăsc, Dumnezău
svinte, Cu sfat rău, cu deșerte cuvinte: Să-i oprim de-acmu să nu cuteze-N țara
lui Dumnezău să-i sărbeze, Nice să mai lăsăm să să-ndemne Să să mai
rădice-ntr-înșii semne. Proroci încă n-au să le gîcească, Să poată de noi să să
păzască. Dară pănă cînd, Doamne, pizmașul Îl vei lăsa de-ț strică sălașul? Și
svîntul tău nume l-întărîtă Pizmașul cu gura cea urîtă. A ce ț-întorci mîna de
la arme, De nu-ț laș direapta să-i destrame? Ce tu, Doamne svinte și-mpărate,
Dintr-a ta bătrînă bunătate În mijloc ț-ai pus izbînda-n lume, De țî să vestește
svîntul nume. Tu ai închegat marea-n vîrtute, Cînd o ai despărțît cu vînt iute,
De ț-ai deșchis oamenilor cale, Și nu s-au udatu-să prin vale. Tu ai bătut zmeii
preste moale Cu marea ce-ai lăsat ca din foale. Pre chitul ce goniia să-nghiță
I-au zdrobitu-i capul, să să sîmță, Și l-ai dat Tiopii să-l mănînce, Să nu poată
să să mai rădice. Tu ai dat fîntînă apătoasă În pustie din piatră vîrtoasă.
Cîndu-ț era oștile-nsătate, Le-ai adăpat cu părău de lapte. Tu ai săcat apa
Iordanul, În vremea sa, cînd varsă la anul, Și ț-ai trecut oamenii cu lesne, De
le-au agiunsu apa pre la glezne. De la tine zua luminează, Și noaptea cu stelele
dă rază. Tu ai tocmit luna de dă zare, Și soarelui i-ai dat de răsare. Tu i-ai
dat pămîntului frîmsețe, De l-întoarce vara-n tinerețe. Primăvara-i de tine
făcută, Să plodească roua roadă multă. Și să-ț aduci aminte de turmă Pizmașul să
nu i să ia-n urmă, Și să-ț facă numelui ocară Nebunii ce-s pre-aproape de țară.
Nice să dai gadinilor voaie Să-ț facă oițelor nevoaie. Sufletele cele ovilite De
la tine să nu să uite, Nice să-ț lași, Doamne, giurămîntul Ce l-ai făcut să stea
cu pămîntul. Că cetele cele-ntunecate Casa ș-au împlut de strîmbătate. Și să
nu-ț laș smeriții să pață Rușine și moarte cu greață, Că mișeii îț vor vesti-n
lume Și-ț vor făli cinstitul tău nume. Pentr-aceea, Doamne, te rădică Cu giudeț,
să-ț aibă toț de frică, Și-ț ado aminte de ocară Ce brodesc nebunii pănă-n sară.
Nu uita de glasul cel de rugă A mișeii tăi în vreme lungă, Cînd pizmașii tăi ce
ni-s cu greață I-ai lăsatu-i în sus de să-nalță. Psalomul lui Asaf 74:
Lăuda-te-vom, Dumnezeule. Mărturisi-ne-vom, Doamne svinte, Denaintea ta cu
rugăminte Și vom chema preasvîntul tău nume De-l vom vesti tutinderea-n lume.
Cînd voi lua de la tine vreme, A giudeca dirept nu m-oi teme. Că pămîntul s-au
șters de să roade, Și de pre dîns să topăsc năroade. Că eu l-am întăritu-l de
toarte, De-am așezat năroadele toate. Păcătoșii i-am oprit de poarne, Și
greșiții să nu scoață coarne:” Nu vă ridicareț coarne buori, Nice vă rădicaț
gura-n nuori, De grăiț spre Domnul strîmbătate, Cuvicleșug, cu nedereptate”. Că
nu veț ști oare despre soare Vine Domnul, să vă dea strînsoare? Au vă vine de la
scăpătate, Cînd va lua sama de păcate? Au doară vă vine despre munte, Cînd s-a
ivi ca un fulger iute? Că Dumnezău giudecă-n tărie Și nimărui nu-i cu fățărie.
Pre uni-i pogoară și-i smerește, Pre alțîi îi rădică și-i crește. Că păharul
este îndemînă În tot ceasul la Domnul a mînă, Cu vin prisne și plin de diresuri,
Din carele dă plată-ntr-alesuri . Și dintr-însul într-alt va derege, Să bea
drojdii cei fără de lege. Iară eu în veci m-oi bucura-mă Și m-oi veseli fără de
samă, Cînd îț voi cînta, Dumnezău svinte, Cu Iacov dvorindu-ț denainte, Cînd
sulița strîmbilor cea lungă O voi frînge, să nu dea să-mpungă. Și direptul ș-a
rădica steagul, De va bate strîmbii cu toiagul. Psalomul lui David dat lui Asaf
pevețul 75: Bunătățîle sale Dumnezău le arată, cu carele s-au milostivit a ne
dărui. Știut este Dumnezăul în jidovime Și i-i svînt numele mare-n-zrailime.
Locul său cel svînt cu pace și-l așază, Din Sion lăcașul lui sloboade rază,
De-ngrozește pre păgîni să nu să mișce, Arc și suliță, și scutul să-ș rădice.
Minunat strălucești, Doamne, de la munte, De-ngrozăști pre toț păgînii în oști
multe. Că le dai spaimă prin somn cînd dorm cu dulce, Cît dobînda cea de-a mînă
nu-ș pot duce. Că de-a ta, Dumnezău svinte, cătătură Pier pizmașii de să fac ca
nește zgură. Carii scapă de războiul tău, fug tare, De-i oboară-n fugă somnul de
călare. Dară cine nu s-a teme, Doamne svinte, De-a ta groază ce-i vestită de
mainte? Și tu, Doamne, de demult ț-ai dat cuvîntul Că ești Domnul ce-a să
giudece pămîntul. Cu tăcere toată lumea stă de-așteaptă Pre giudeț ce le vei
face să ia plată. Și atunce pre toț blînzîi vei alege De-i vei scoate dintre cei
fără de lege. Pentr-aceea vă luaț sama tot omul, De vă rugaț cu tot gîndul cătră
Domnul. Și feriț să nu vă scape gînd din minte, Ce să prăznuiț în rugă cu
herbinte. Și cînd vă rugaț spre Domnul cu făgadă, De ce grăiț să pliniț fără
tăgadă. Și veniț cu pominoace pregiur Domnul, Boierime și prostime, cu tot omul.
Și cu frică staț la rugă să vă ierte, Cînd de suflet va-mpărțî să nu vă certe.
Că Dumnezău decît craii mai rău bate, Și vă luaț toț aminte de păcate. Psalomul
lui Asaf 76: Ne-nvitează prorocul să călcăm pofta și dezmierdăciunea lumii și să
dorim cătră Dumnezău cu dragoste și priință. Am strigat cu glasul mieu, Dumnezău
svinte, Și mă rog să-m înțălegi de rugăminte. Cătră tine-n zî de grije strig cu
jele, Cu mîni tinse-n vremea nopții, prin greșele Și prin spaimă să nu-m
vie-nșelăciune, Să mă mîngîi, mă rog, Doamne,-n slăbiciune. Că mișelul mieu de
suflet te chitește Și de tine pomenind să veselește. Nevoit-am ș-am slăbit din
bietul suflet, Lăsînd somnul și odihna, stînd în cuget. De mîhneală n-am putut
grăi cuvinte, Cugetat-am și de zîle de mainte, De pre veci, de mi-am luat
învățătură, Și mă noaptea chitiia-n svînta scriptură. Să izbește bietul suflet
de scîncește Pentru Domnul de mulț veci ce zăbăvește. A ce, Doamne, ne-ai urnit
așe departe, De nu-ntorci precum ne-ai fost cu bunătate? A ce, Doamne, îț laș
mila de-i tăiată Și direapta ț-ai închisu-ț cea-ndurată? Vei să-ț împli pre tot
rodul graiuri svinte, Ce te-ntoarce cătră noi cu-ndurăminte. Și să nu-ț uiț de-a
tale ieftinețe, Să-ț întorci mînia svîntă spre blîndețe. Că eu, iarăș, de ce zîc
acmu voi zîce Că dereapta ta le schimbă cu ferice. Și de lucrurile tale eu țîi
minte, De ciudese di-nceput, Dumnezău svinte. Și prin lucrurile tale m-oi
depinde, Din cepăturile tale luînd pilde. Dumnezău din svîntul tău sălaș faci
cale, Cînd stolești cătră război oștile tale. Cine-ț este, Doamne svinte,
deprotivă De mărire și de hire milostivă? Tu ești Domnul din ceput ce faci
ciudese, De te-arăț în oastea ta cu semne dese. Că tu, Doamne, ț-ai luatu-ț
oastea-n brațe, Cînd i-ai scosu-i din șerbie și din lațe Pre toț fiii lui Iiacov
din Eghipet, Că le-ai auzît de muncă și de țîpăt. Cînd te-ai pogorît la dînș
într-acea țară, Toate apele cu sînge să-nchegară. Și cu urlete ploi mare vărsa
tare, De herbea undele-n bezne ca-n căldare. Și din nuori mergea hreamăt și
săgete, Să-ngrozască eghiptenii, să să certe. Glasul tunetului tău trăsniia-n
roată, De-ț lumina fulgerile lumea toată. S-au strămutat de cutremur tot
pămîntul, Cînd ai tăiat cale-n mare cu cuvîntul, De-ai uscat într-însă vaduri în
vînt mare, Că tu, Doamne, ai făcut cărări prin mare. Și nu laș să să cunoască a
ta urmă, Cîndu-ț treci prin fundul mării svînta turmă, Cu Moisei și cu Aron
ce-ai pus povață, Să o poarte pre pășiune cu dulceață. CATISMA 11 Psalomul lui
David 77, Înțelepciunea lui Asaf. Oamenii miei, să-m luaț aminte Legea ce v-am
dat, și la cuvinte. Să vă plecaț, ce-am zîs să-nțelegeț, Cuvinte din rostu-mi să
culegeț. Că din rostul mieu voi scoate pilde Și ciumilituri, ce voi deșchide,
Din bătrîni luînd începătură, Precum aț înțăles din scriptură. Și părinții
voștri cu poveste V-au spusu-vă de-aț prins toț de veste. N-au putut cuconii lor
s-ascunză De cătr-alte roduri, să n-auză, Fala Domnului să o grăiască, Minuni și
puterea să-i vădească. Și i-au pus lui Iacov mărturie, Să-i stea legea-n Zrail
cu tărie. Ce ne-au dat părinților credință, Să-ș învețe fiii să să sîmță, Și să
ia-nvățătur nepoțîi, Cuconii lor să știe cu toțîi. Pre Dumnezău nedejdea să-ș
puie Și faptele Domnului să spuie, Și poruncile lui să le cerce, Să nu fie ca
părinț ce-i fece, Rod ce mînie și să-ntărîtă, Rod cu strîmbă inemă de smîntă, Ce
nu stă cu Domnul în credință, Și la suflet nu va să să sîmță. Fiii lui Efrem ce
bat cu arce Dederă dos la război de lance, Că cu Domnul nu-ș țîn giurămîntul,
Nice-i feresc legea și cuvîntul. Bunătatea domnului uitară Și ciudese ce-au
făcut în țară, Prin Eghipet ce le-au făcut Domnul Minuni mari de-au văzut tot
omul, În Taneos, în loc de cîmpie, Cînd le scotea moșii din șerbie. De-au
desfăcut marea să-i petreacă, Să le dea moșie să le placă. Cînd au potprit marea
ca-ntr-un foale, De i-au trecut preste-arină moale. Și zua le-au pus nuor povață
Prin pustie de-au mărs fără greață, Iară noaptea le-au țînut lumină Cu stîlp de
foc, ca de zî senină, Au despicat piatra în pustie, De i-au adăpat cu apă vie,
C-au slobozit din stîncă, Cu părauă cu apă adîncă Ce ei preste bine îi greșiră,
Și la loc de secetă-i cîrtiră, Ispitind pre Dumnezău prin gînduri Și cerșindu-ș
bucate cu rînduri. Și pre Dumnezăul îl clevetiră, De grăiră asupră-i cu pîră:”
Dară poate Domnul să găteze mese-n pustii să ne ospăteze?” C-au lovit cu toiagul
în stîncă, De-au purces dintr-însa ap-adîncă, Și părauăle s-apătoșară, De băură
toț și s-adăpară. Dară putea-ne ne va da și pîine, Să ne facă masă și pre mîine?
Pentr-aceasta s-au mîniat Domnul Cu urgie mare spre tot omul Și ș-au slobozăt
într-înșii focul, Prin izrailime prin tot locul. Pentru căce n-avură credință,
Să le dea Dumnezău mîntuință. Și nuoră ceriul ca de ploaie, De l-au deșchis
de-au vărsat pohoaie. Că le-au plouat să mănînce mană, Pîine din ceri,
îngerească hrană. Și le-au trimis de sațîu merinde, Fănină de grîu cu unt în
stride. Mînca omul pîine îngerească, Ce-i hrăniia Domnul să-i crăvască.
Rădicat-au despre-austru vînturi, De le-au adus crîsteii cu cîrduri, Că
slobozî-n puterea sa livă, Vînt ce nu-i stă nemică-mprotivă. Și le-au plouat
pecie destulă, Să le fie inema sătulă. Ca arina mării sta de multe Pasări
pregiur tabără nezmulte, De mîncară și să săturară, Și gingășitura nu-ș uitară.
Și nu căta că li-i gura plină, Ce poftiia pepeni și slănină. Și le-au trimis
Dumnezău urgie, De muriia să nu mai rămîie. Și din ceia ce-s aleș de frunte
Căzură mulț ca de război iute. Și nemică nu să folosîră Dintr-atîta, ce iarș
greșiră. Că nu vrură să stea cu credință, Din ciudesele lui să să sîmță. Zîlele
ș-trecură fără treabă, Și aii să dusără cu grabă. Cîndu-i ucidea să-i
concenească, Căuta pre Dumnezău să-l găsască. Și s-întorcea mînecînd spre
Domnul, Cătră rugă, părăsîndu-ș somnul, Țiind minte că Domnul le-agiută, De le
tinde mila sa cea multă. Și numai din gură l-îndrăgiră, Și cu limbile sale-i
mințîră. Inema de dîns le sta departe, Și-n tocmală-i n-avea dereptate. Ce
Domnul li-i cu ieftinătate, De le șterge din toate păcate, Stîmpărînd urgia să
nu-i arză Și mînia oprind să nu-i piarză, Văzînd Domnul că-s carne și sînge, Și
ca de vînt cu lesne s-or stînge. Cît l-au mîniatu-l în pustie Și l-au îngînat
prin apă vie! Întorcînd și ispitind pre Domnul, Și cutezînd lui Dumnezău omul,
A-l mînia ș-a nu țînea minte De zî ce i-au scosu-i de mainte Cu mîna sa de la
greutate, Scoțîndu-i și țîindu-le parte. Ca și în Eghipet cu ciudese Și cu
minuni Domnul ce dedese, În eghipteni făcînd arătare Și-n Taneos, în cîmpul cel
mare. Apele sta cu sînge-nchegate, Și fîntînele toate-ncruntate. Le-au prăvălit
izvoarăle-n sînge, Să n-aib-a bea-n sete ce-i va strînge. Muște cîinești le-au
trimis să-i pișce, Și-ntr-așternut broaște să le mișce. Cu gîndacii i-au sterpit
de poame, Cu lăcusta i-au băgat în foame, Și cu smida le-au făcut scumpete, Și
viile le-au întors în sete. Murii le-au bătutu-le cu brumă, Și de dobitoc n-au
rămas urmă, Că le-au ucis grindina și focul, De le-au perit averea cu totul.
Slobozînd asupră-le urgie, Cu îngeri cumpliț și cu mînie, De ș-au făcut mîniii
cărare Ș-au slobozît într-înșii pierzare, De le era-n tot ceas moartea-n hoarbă
Cu dobitoc cu totul să-i soarbă. De n-au scăpat frunte de prăsîlă, Ce le-au
pierdut feții fără milă, Din Eghipet de prin toată țara, De le-au mărs preste
lume ocara De țara lui Hamos, să să sîmță, Cînd i-au curățîtu-i de sămînță. Și
ș-au pornit oamenii ca turma Spre pustie, de i-au luat urma. Și le-au fost
povața cu nedejde, De n-au purtat frică de primejde. Și pizmașii s-au necat în
mare, Ce-au mărs după dînș cu război tare. Și i-au băgat în măgura svîntă, De
direapta lui agonisită. Și le-au gonit păgînii din față, Să petreacă-n țară fără
greață. Ce le-au împărțît Domnul pre soarte, De-au așezat neamurile toate,
Împărțîndu-ș orașe și sate Cu hotară largi și desfătate. Și nu să lăsară de
ispită De-a cercarea hirea lui cea svîntă. Și tocmala Domnului lăsară Și din
giurămînt să lepădară, Ca părinții lor de rătăciră Și ca arcul cel strîmb să
suciră, Mîniind pre Domnul cu movile, Cu idoli ciopliț cu dălți, cu pile. Și
văzîndu-i Domnul ce lucrează, I-au urnit din ochi, să nu-i mai vază, Pre Izrail
cu toată sămînța, Căce ș-au defăimatu-ș credința. Și ș-au părăsîtu-ș Domnul
cortul Din Silom, de l-au urnit cu totul, Sălașul său ce da-n lume rază, Și l-au
strînsu-l Domnul, ca să-i piarză. Și le-au dat tăria lor în pradă, De ș-au făcut
limbile-ntr-înș nadă. Că i-au dat pizmașilor pre mînă, De căzură-n sabie
streină. Și stătu de Domnul părăsîtă Ocina lui, căce-i fu urîtă. Tinerii lor au
perit de-arsură, Și govile nejelite fură. Preuțîi de sabie periră, Și văduvile
lor nu-i jeliră. S-au uitat într-înșii și prohodul, Văzîndu-să-n jele cu tot
rodul. Și Domnului i să fece milă, Văzînd că le fac pizmașii sîlă Și ca din somn
sări Domnul rumăn, Ca de vin ce-i aburit și șumăn. Și dede-n pizmaș cu război
iute, De le cădea buci de pre șezute. Și să pomenește de ocară Ce le-au trimis
Domnul preste țară. Și-ș fece cătare pre sălașe, Să le vază ce-s de drăgălașe,
Să-ș aleagă-ntr-înse lăcuință, Să-i slujască toate cu credință. Și la Iosf nu
vru să-ș aleagă, Nice la Efrem odihnă largă. Ce ș-au ales mai drag la Iiuda Să-ș
Dumnezău încuscreze ruda. Și ș-au ales muntele Sionul Să petreacă-n lume cu noi
Domnul. Și ș-au zidit într-îns svînta casă, De scripește cu lucoare deasă, Ca un
corn de inorog dînd rază, De li-i drag tuturor să o vază. Că stă bine și dă
cuviință,-Ntemeiată în veci cu credință. Ș-au ales pre David a sa slugă, După
turmă să nu stea să mulgă, Nice să-mble după fătătoare,-N zî de lucru și de
sărbătoare. Și l-au pusu-l pre Iacov să pască Și preste Izrail să crăiască. Și-i
păscu cu inemă curată Și cu-nțălepciune strecurată, Purtîndu-i ca oile-n pășune,
Pre-nvățături și năravuri bune. Psalomul lui Asaf 78: Doamne svinte, păgînii
veniră În țara ta de o răsîpiră Și svînta ta casă o spurcară, Ce da cuviință
preste țară. Și feceră Ierusalimul Ca o cramă cînd i să ia vinul. Trupurile zac
pre gios căzute A slugilor tale ce-s crezute, Și carnea lor o mănîncă hiara Și
paserile din toată țara. Sîngele le stă vărsat ca apa, Și nu-i nime să margă cu
sapa Să le-astroace, și să le îngroape, N-au cu milă nime de pre-aproape, Ce zac
prin oraș și dinafară, De sîntem vecinilor ocară. Și toț megieșii ni să strîmbă
Și ne-ngînă, văzîndu-ne-n scîrbă. Dară pănă cînd, Dumnezău svinte, Ț-vei porni
mînia cea fierbinte, Cu urgia cea neastîmpărată, Ce-i ca focul preste noi
vărsată? Mută-ț, Doamne, pre păgîni mînia Și preste dînș îț varsă urgia, Carii
nu vor de tine să știe, De numele cel svînt în vecie. Și preste crăii să-ț
lățăști ura, Ce n-or să-ț asculte-nvățătura. Că mîncară pre Iacov cu totul Și
l-au pustiit preste tot locul. Și nu pomeni, Dumnezău svinte, De-a noastre
greșele de mainte, Ce de sîrg să ne vii cu blîndețe Să ne-ntîmpini, și cu
ieftinețe. La a noastră grea mișelătate Să ne-agiutorești cu bunătate, Că tu ne
ești Domn de mîntuință, Și te rugăm, Doamne, cu credință, Pentru slava svîntului
tău nume, Să ne trimiț izbăvință-n lume. Și ne de greșele curățește Cu numele
tău ce să slăvește, Să nu ne păgînii pîșcăiască:” Unde-i Domnul să vă
folosască?” Ce să prinză și păgînii limbă Că tu, Doamne, nu ne ești cu scîrbă.
Și le vei da pizmașilor plată, Între ochii noștri,-n zî curată, Pentru sîngele
svînt ce vărsară A slugilor tale de prin țară. Suspinele celor din obede-Naintea
ta, Doamne, să vor crede. Cu mărirea svinteloru-ț brațe Cruță fiii celor prinș
în lațe, De i-au omorîtu-i fără vină, Și-i apleacă cu svînta ta mînă. Vecinilor
să le dai simbrie De șepte ori în sîn cu urgie, Și să li să-ntoarcă cu ocară, Să
le margă vestea preste țară. Să-i cuprinză de toate părț scîrbă, Pentru căce
stau de țî să strîmbă. Iară noi ce-ț sîntem turm-aleasă Și poporeni de svînta ta
casă, Ne vom ruga ție, Doamne svinte, Și preste veci îț vom țînea minte. Și vom
spune preste rod de rudă Lauda ta în veci fără trudă. În sfârșit , despre cele
supuse schimbării, Psalomul lui Asaf 79: Rugă pentru țară. Cela ce paști pre
Izrail, a ta turmă, De-ndereptez pre Iosif într-a ta urmă Cela ce șez pre
heruvimi, te ivește Denaintea lui Efrem de te oștește. Și Veniamin în frunte să
te vază, Cu Manasii, în război cum sloboz rază. Și te scoală cu putere de
ne-agiută, Să nu him făr-agiutori în grije multă. Și ne-ntoarce cătră mila ta
cea svîntă, De-ț ivește fața ta s-te-avem vîntă, Că tu, Doamne, cu puterea ta
cea mare Baț războaie ca cela ce ești Domn tare. Dară pre noi pănă cînd vei fi
cu scîrbă Și pre robii tăi ne laș cu rău în gîrbă? Nu ne-asculț în greutate
mișea rugă, Ce ne laș cătră pedeapsă-n vreme lungă. Ne-ai hrănitu-ne cu pîine de
plînsură Și ne-ai adăpat în lacrămi cu măsură. Laș de sîntem megieșilor de pradă
Și pizmașilor de price și de svadă. Doamne, ntoarce cu puterea ta cea svîntă
De-ț ivește fața ta, să te-avem vîntă. Din Eghipet ț-ai mutat vie buiacă Să
rodească vin și strugurii să-ț placă. Curățît-ai denainte-i toț păgînii, Cînd ai
răsădit, ș-ai zmult din cale-i spinii. I-ai lățîtu-i rădăcinele cu jancuri, De
s-au plodit prin pămînt în toate laturi. Toate dealuri de frunza ei să umbrează
Și cu vițele ei chedrii să-nfrîmșază. Cu curpenii păn-în mare se lățește Și
pănă-n văi cu mlădițe odrăslește. Dară că ce, Doamne, lași gardul să-i cază Și
nu caț ce-i fac drumeții și-i lucrează? O scurmară vierîi cei graș de la luncă,
Și zimbrii o pasc și-n coarne o aruncă. Ce te-ntoarce din ceri, Doamne, de-ț vez
via, Că-i stricată ș-au împlut sălbăticia. Să deregi ce-ai pus cu mîna ta cea
svîntă Și să-ț pui într-însă om fără de smîntă. De arsuri să o ferească, de
răsîpă, Sloboz, Doamne, groaza ta să-i piarză-n pripă. Dă-ț cu omul tău direapta
ta cea mare Și cu fii de om voroavă pre-așezare. Iară noi, Dumnezău svinte, cu
dulceață Lîngă tine ni-om lipi să ne dai viață. Și ț-vom striga svîntul nume-n
greutate, Să te-ntorci, Doamne, spre noi cu bunătate. Și să-ț ivești fața ta cea
luminată, Să ne fie țara-n pace așezată. În sfârșit, despre călcătorile de vin,
Psalomul cântării lui Asaf 80, Bucurați-vă de Dumnezău, agiutorul nostru;
să-nțălege călcătorile vinului. Poate hi că la praznicul culesului viilor s-au
fost cîntînd acesta psalom. Culesul să-nțălege sufletește sfîrșenia lumii.
Călcătoarile și teascurile să-nțăleg cînd să vărsa sîngele cel svînt a svinților
urmînd Domnului Hristos, că s-au lepădat de sine și ș-au luat crucea, de-au
împlut porunca Domnului. Călcătorile să-nțălege și pocăința cu lacrămile.
Călcătorile să-nțăleg svintele oltare cu toate tainele svintei beserici a
Domnului Hristos. Bucurațî-vă, direpții toț, de Domnul, Ce agiută lui Iiacov ș-a
tot omul. Bateț tîmpăna și zîceț în lăute, Și cîntaț cîntări frumoase-n viersuri
multe. Bucinaț cu veselie-n sărbătoare,-N lună noauă, să s-auză pre supt soare.
Că lui Izrail porunca ce-au dat Domnul Și tocmala lui Iiacov ști tot omul. L-au
pus Domnul cu Iosif mărturie, Cîndu-l scotea din Eghipet din șerbie, De la
oameni ce nu le știa pre limbă. Și i-au descărcatu-i sarcina din gîrbă, Și de
coșuri ce lucra de rogojină, Și de scîrbă ce ducea-n țară streină. Te-am
izbăvît, zîce Domnul, din nevoaie Și ț-am datu-ț să-ț petreci viață pre voaie.
Ș-am grăit cu tine-n holbură de pară Și cu apa te-am cercat, de să ști-n țară.
Ce să mi-ascultaț voi, oameni, ce voi zîce, Și tu, Izrail, să nu te pui cu
price. Să ferești să nu te ia cu-nșelăciune Vrun domn proaspăt, să-i slujești
cu-nchinăciune. Că Dumnezău nu ți-i altul fără mine, Eu te-am scos de la Eghipet
cătră bine. Cască-ț gura cît ți-i voia, să te saturi, Că te voi împlea, să nu
cerci bine-n laturi. Ce oamenii miei nu-m bagă-n samă graiul, Iacov nu va să-i
fie cu mine traiul. Pentr-aceea i-am lăsat în volnicie Și să-ș îmble-n gîndul
lor, și-n buiecie. Că de-ar hi vrut oamenii miei să m-asculte, Izrail răzleț să
nu-mble-n cărări multe, Iară eu pre toț pizmașii lor cu mîna I-aș smeri, să
hie-ntocma gios cu tina. Ce lui Dumnezău pizmașii vor să-i mință, Că le-au dat
în vreme lungă să să sîmță, Mîncînd mana decît jemna mai frumoasă Și sugînd
miere din piatra cea vîrtoasă. Psalomul lui David dat lui Asaf: Dumnezeu a stat
în adunarea Dumnezeilor 81. Dumnezău stătu-n zbori mare De dumnezăi, de domni
tare, De-i mustră pentru giudețe, Bănuindu-ș, schimbînd fețe, Și le grăiește cu
scîrbă: A ce faceț lege strîmbă, În voie cătînd vegheată A vinovaț pentru plată?
Iacă vă zîc să-nțălegeț Și pre nime să n-alegeț Să vă părăsîț colacii Și să
giudecaț săracii. A mișei să țîneț parte În giudeț cu dereptate, Strîmbilor să
nu daț voaie, Și mișeilor nevoaie. Ce ei nu vor să să sîmță, În giudeț s-aibă
știință, Că lumina nu li-i dragă, Și prin tunerec aleargă, Pămîntul din rădăcină
Turburînd în zî senină. Ce să lăsaț buiecia, Să vă cătaț giudecia, Că v-am pus
în rînd cu mine Dumnezăi, și să știț bine Că de nu mi-ț țînea svatul, Vă
s-a-ngreuia păcatul, Și cu moartea cea de pripă Veț muri și veț da-n rîpă. Ce te
scoală, Doamne,-n slavă Și să vii fără zăbavă, De ț-vei giudeca pămîntul Precum
ț-ai datu-ț cuvîntul, Că ți-i ție de moșie Dată lumea cu vecie. Psalomul 82 lui
Asaf. Dumnezău svinte, cine să-ț fie Deoprotivă-n trai și-n tărie? Nu tăcea
mîlcom, Dumnezău svinte, Nice hii moale-n grai și-n cuvinte. Iacă dau chiot de
să răsună Cine-ț vor răul toț depreună. Și toț pizmașii ș-au datu-ș coaste,
De-au rădicatu-ș cap preste oaste. Să voroviră să dea năvală-N svînta ta țară,
cu rea tocmală. Blămaț să-i pierdem, zîsără-n scîrbă, Să nu rămîie de dînșii
limbă. Și de Izrail de-acmu nainte Să nu să știe, nice aminte. Cu a lor ceată cu
cea zlobivă Toț să giurară să-ț stea-mprotivă. Edom din șatră abia așteaptă Să
vie Zmail cu oaste lată. Moav și Agar la săhăidace, Gheval și Amon gătează
lance. Amalehiți ferecă pușce, Filistimenii praștii s-arunce, Tirul cu oaste stă
și el gata, Asur cu dînșii vine cu spata. Și stau cu toțîi lui Lot s-agiute,
Svînta ta țară să o strămute. Ce le dă, Doamne, spaimă să fugă, Să obosască de
goană lungă. Cînd le-a veni-le somnul cel dulce, Ca Madiamul rău să-i apuce. Și
le fă, Doamne, ca lui Sisara, Să nu să-ntoarcă să-ș vază țara. Și ca lui Avim să
li să facă,-N părăul lui Chis, și să nu-i treacă. Ca la Aendor pologi să zacă,
Muștile mușini într-înș să facă. Le fă boierii ca Oriv și Ziv, Zevei și Salman,
să zacă toț stîrv. Carii grăiră să-ț prade-n țară Și-n svînta casă ce ți-i de
sfară, Răpezî-i, Doamne, din deal ca roata Și-i prăvălește să-i calce gloata. Ca
măciulia fulgi să le cază Și ca pădurea focul să-i arză. Din față vicol să-i
prăvuiască, Din dos pojarul să-i ocolească, Și de deasupra să-i baț cu smidă,
Cînd vor da fuga, să dea-n osîndă. Să li s-auză ocara-n lume, Să țîie minte
svîntul nume. Pață rușine și grea ocară, Și să le pieie vestea din țară, Ca să
cunoască că tu ești Domnul Și ești deasupra preste tot omul. Psalomul lui David
83: Fiilor lui Core. Acesta psalom ne-nvață a dori de casa lui Dumnezău ș-a
ne-ndemna cătră bunătăț, și a ne feri de păcate, și ne arată chiar giudețul.
Cîtu-s de iubite și de drăgălașe Șirurile tale cele de sălașe! O, Dumnezău
svinte, că eu nice-n visuri, Nice-n deșteptate nu-ț uit de șiruri, De le duce
dorul mișelul mieu suflet, Și curțîle tale nu-m mai ies din cuget. Cîndva de-aș
vedea-mă să-ț prăvesc în față, Să-m bucuri și mie sufletul de viață, Inema și
trupul să stea-n gînduri bune De Domnul de cel viu, cît nu poci spune. Ca o
vrăbiuță ce să încuibează-N streșină de casă deaca să-nsărează, Și ca turtureaua
de cuib ce-ș gătează, De de-abia așteaptă cu pui să să vază, Așe mi-i de grije
să te văz mai tare, O, Dumnezău svinte,-n jărtve la oltare. Că Dumnezău tu-m
ești, și de-mpărățîie Nime nu-i ca tine cuvîntul să-ș țîie. Ferice de-acela cine
lăcuiește În svînta ta casă de te proslăvește. Ferice de omul ce-i ești
sprejineală Și te-are nedjde la ceas de năvală. Acela ș-va face scara-n
spițe-ntreagă, De-a sta fără grije cu inema largă. Cînd va veni mare valea de
plînsoare, Cînd Domnul va face giudeț și strînsoare, Cînd va-mpărțî Domnul dar
și bunătate, Cînd va da certare celor cu păcate, Atunce direpții tîlniș bun vor
face Între lucori svinte de îngeri cu pace. Și-n Sion atunce Domnul s-a ivi-să,
Cînd va hi nainte-i toată lumea strînsă. Atunci, Doamne svinte, să mi-auz de
rugă Și să nu mă lepez, a ta mișea slugă. Ce-ai pus cu Iiacov giurămînt de pace,
Și cu noi creștinii milă îț vei face. Cată, Doamne svinte, de-ț vez însămnatul
Și-i prăvește-n față, precum ț-ai dat svatul. Și-n zua aceea ce este-nsămnată,
Carea va să custe vreme nencetată. Că mai bună este o zî să petreacă În curțîle
tale și zîsa să-ț facă, Să să tăvălească în svînta ta casă, Decît mii de zîle-n
corturi de mătase,-N rînd cu păcătoșii sălașul să-i fie, Petrecînd cu dînșii
viață-n volnicie. Că tu, Doamne svinte, spre milă ești gata Și cu dereptate vei
împărțî plata. Și le vei da slavă, dar și bunătate Cine ț-au slujitu-ț,
Doamne,-n dereptate Ș-au îmblat în cale fără de mînie, Nu le vei opri-le,
Doamne, din simbrie. Pentr-aceea, Doamne, ferice de omul Ce ți-i cu nedejde, de
nu-l prinde somnul. În sfîrșit, fiilor lui Core Psalom 84. În psăltirea cea
slăvinească scrie, adecă la mai marele peveț. Fiii lui Corei era peveț aleș.
Iubitu-ț-ai, Doamne, țara cea dorită, Ce o părăsîsăș de-ț era urîtă, Și ț-ai
întors prada lui Iacov iubitul, De i-ai dat pre mînă să-ș țîie pămîntul. Oamenii
tăi, Doamne, le-ai șters de păcate, Din ce ț-au greșitu-ț, să fie iertate. Și
ț-ai îmblînzîtu-ț din toată mînia, Ț-ai datu-ț în laturi de pre dînș urgia.
Întoarce-ne, Doamne, cătră mîntuință, Vez de slăbiciune și de neputință. De-i
țînea mînie preste vreme lungă, N-a rămînea rudă cu rod să s-agiungă. Ce
te-ntoarce, Doamne, cătră noi cu bine, Să să veselească oamenii de tine. Și mila
ta, Doamne, spre noi o ivește, Ne dă și putere de ne mîntuiește. Să văz și de
mine Domnul ce va zîce, Va grăi de mine Domnul cu ferice. Va zîce de țară că va
sta cu pace, Și inemă bună svinții îș vor face. Dă, Doamne, izbîndă căror ț-au
de teamă, S-aibă de la tine bine fără samă. Și dă-n țara noastră slava ta să
crească, Mila ș-adevărul pre toț să tîlnească, Și cu dereptatea pacea-n gloate
multe-N brațe să să strîngă și să să sărute. De gios adevara în sus să dea rază,
Din ceri dereptatea să cate să vază. Dă, Dumnezău svinte, a ta bunătate, Să ne
dea pămîntul roadă-n dereptate. Nainte-ț să margă dereptatea svîntă, Și-ț vei
pune-n cale pașii fără smîntă. CATISMA 12, Psalom 85: Pleacă-ț, Doamne, urechea
cea svîntă Și să mi-asculț la vreme de smîntă, Că-s în lipsă și în ticăință.
Cruță-mi sufletul în cuviință, Că ți-s slugă, Doamne, și mă scoate Spre nedejde,
din scîrbele toate. Miluiește, Doamne,-n zî de scîrbă, De-m descarcă nevoia din
gîrbă. Mișelul mieu suflet veselește, Că de tine pre tot ceas chitește. Că-m
ești, Doamne, bun și cu răbdare, De tinz spre toț mila ta cea mare. Și
mi-ascultă, Doamne, mișea rugă, Denainte-ț glasul mieu s-agiungă,-N zî de grije,
cînd strig cătră tine, Mă rog, Doamne, să-mi răspunz cu bine. Că nu-ț este nime
deprotivă Dumnezău, cu hire drăgostivă, Lucrurile tale te arată Cîtu-ț este mila
de-ndurată. Toț păgînii vor veni din lume Să să-nchine svîntului tău nume, Că
ești slăvit, Doamne, și ești mare, Și ciudese faci ca un Domn tare. Du-mă-n
calea ta cea adevară, Ca să nu-ț ies din porunci afară. Să să veselească fără
samă Inema mea, Doamne, ntr-a ta teamă. Mulțămăscu-ț cu inemă-ntreagă,
Slăvindu-ț svînt nume fără tagă, Că mi-ai datu-mi milă și izbîndă, Scoțîndu-mă
de la grea osîndă, Ce-m vinisă, Doamne, cu năpaste, Și m-ai scos din iad de la
prăpaste. Doamne, călcătorii cei de lege După mine sînt gata s-alerge. Și
mișelul mieu suflet cercară, Și de tine-n samă nu băgară. Ce tu, Doamne svinte
și-ndurate, Ierț cu milă pre toț de păcate. Cată, Doamne, și mă miluiește Și din
greul mieu mă izbăvește. Și-m trimite izbîndă la treabă, Că-ț sînt slugă și
ficior din șarbă. Fă de mine sămn bun să dea rază, Să crepe pizmașii stînd să
vază. Că tu, Doamne, mi-ai datu-mi putere,-N zî de grije să te-aib mîngîiere.
Fiilor lui Corei psalom de cîntec 86. Urzîturile lui în cei svinț, adecă svințîi
apostoli și prorocii, că i-au luat Dumnezău din munțîi cei svinț ca pre nește
pietri scumpe de ș-au urzîtu-ș cu dînșii svînta beserică Domnul Hristos.
Luatu-i-au din munțîi cei svinț, adecă svintele doauăsprăzece sămințîi, năroade
mari ca nește munț, din sămînța cea svîntă a lui Avraam, adecă izrailtenii,
creștinii din legea veche, și munțîi cei svinț, adecă năroadele și țărîle
creștinești. Iubește Domnul poarta Sionului mai presus decît toate satele lui
Iiacov. Poarta Domnului și-mpăratului dă giudeț în toată țara. În poarta
Sionului, în svîntul oraș Ierusalim, îș întreba giudeț toate neamurile lui
Izrail la-mpăratul și la Dumnezău, c-acolo lăcuia împăratul izrailesc, în
Ierusalim, acolo lăcuia Dumnezău, în svîntul muntele Sion, în mijlocul rodului
omenesc, de da giudeț și dar de blagoslovenie, acolo era odihna svinția sale și
casă de lăcuit. Așe iarăș zîce David: Aceasta-i odihna mea în veci de veci,
aicea voi lăcui, că l-am iubitu-l. Iubește Domnul poarta Sionului, că iarăș zîce
prorocul David: aceasta-i poarta Domnului, direpțîi vor întra-ntr-însa. Mai
denainte, de demult, patriarhul Iiacov, tatăl izrailtenilor, ducîndu-se la
Siria, fugind de răul frățîne-său, lui Isav i s-au tîmplat calea pre-acolo,
de-au însărat într-acel loc în Sion, ș-au dormit preste noapte puindu-ș o piatră
căpătîi, că era locul acela fără de oameni pre-atunce. Și deaca dormi, el văzu
în vis ceriul deșchis și pre svinția sa Dumnezău răzămat pre vîrvul scării, și
scara agiungea din ceri pănă la pămînt, unde era culcat, și îngerii lui Dumnezău
cei de pre pămînt să suia-n ceri, să pogorîia pre pămînt pre spițele scării
aceiia, carile să tîlcuiesc bunătățîle; iară drabinile scării, ruda dumnezăiască
și ruda omenească, ce s-au împreunat de este unul Domnul Iisus Hristos. Aceea
scară au închipuit pre svinția sa Precistaia, că pre dînsă Dumnezău s-au pogorît
din ceri pre pămînt, pre spiță de neamuri ce le-au născut acesta Iiacov.
Și-acesta vis deac-îl obîrși grăind cu Dumnezău, să deșteptă din somn și,
cuprins de minune, înspăimat, grăi de zîsă: O, cîtu-i de groaznic locul acesta!
Aicea-i casa Domnului și poarta ceriului. Pentr-aceea zîce prorocul David:”
Iubește Domnul poarta Sionului mai vîrtos decît toate satele lui Iiacov”.
Pentr-aceea iarăș zîce: Preaslăvite s-au grăit de tine, cetatea lui Dumnezău,
aduce-m-voi aminte de Rahaava și de Vavilona carea mă cunoaște. Acesta cuvînt îl
grăiește Dumnezău, că-ș va aduce aminte și de păgîni, care lucru svinția sa au
împlut, că noi limbile din toată lumea eram păgîne, ca și vavilonul și ca
Rahaava blîdnița, ce era curvă în cetatea Ierihonului. Iară căci s-au dat în
cunoștințe cu iscoadele lui Iisus fiiul lui Naviin, hatmanul oștilor lui
Dumnezău, cînd dobîndiia Ierihonul, Rahaava ce fece cale iscoadelor svinte,
Rahaava aceea ce dobîndi parte în sămenția lui Izrail, Rahaava aceea ce o feri
Dumnezău de sabia izrailtenilor cu toată casa ei la răsîpitura Ierihonului,
Rahaava aceea ce părăsî curvia de bărbații cei mulți și priimi bărbat pre
Salmon, voievodul oștii lui Dumnezău, de săminția Iudii, una din săminții a lui
Izrail. Salmon, ce să tîlcuiește pace, Salmon cu Rahaava aceasta născură pre
Vooz, srămoșul lui David împărat, dintru carele este Domnul Iisus Hristos, fiiul
lui Dumnezău, ce ș-au trimisu-ș svintele iscoade în Ierihonul din toată lumea,
de-au bucinat glasul svintei Evanghelii, de care glas s-au răsturnat zidiurile
păgînătăței și s-au ridicat zidiurile creștinătățîi. Și Rahaava cea păgînă, că
să părăsî a curvi cu bărbații cei mulț, cu Dumnezăii cei idolești, ce li să
închina mainte și credea într-înșii, să lăpădă de dînș și crezu într-adevăratul
Dumnezău, lăsă curvia și iubi curățîia, lăsă bărbațîi cei mulț și mincinoș și să
lipi la unul bărbatul ei cel adevărat, Domnul Iisus Hristos, părăsîndu-ș toată
necurățîia cea vavilonească și lipindu-să la ruda cea dumnezăiască. Că ș-au adus
de dînsă Dumnezău aminte pentru-a ei cunoștințe, de o au ziditu-o pre proroci și
apostolii, cu zidiuri de svinț nalte, cu podoabă-mbrăcată de vișin alb și curat
a svîntului botez și cu mohorîțală de cinstitul și prea svîntul său sînge. Și
adecă alte sămințîi ce sînt filistimenii și Tirul, și năroadele Etiopii, aceștia
fură acicea, adecă să vor răspunde de-acicea din svînta beserică, precum vedem
și în zilele noastre că mulț să nevoiesc unii și cu plată, să-ș facă nume de
șleahtă, pentru cinstea și slava aceștii lumi trecătoare, că unii sîlesc să să
răspunză din coruna leșască, alțîi din Țarigrad, alțîi din Antiohia, și din Rîm,
iară noi ne răspundem din svîntul Ierusalim, maica svintei besericii noastre,
svîntul Sion; Pentr-aceea zîce: Maică mi-i Sionul, va zîce omul. Inoplemeniții
era o țară vestită și bogată, cu cetăț nalte, pre lîngă Mare Albă, Tirul era ca
un Țarigrad, Etiopia este lumea despre amiazăz, de-i sînt oamenii negri, păliț
de soare. Aceștia toț le-au prorocestvuit acesta psalom că să vor răspunde din
svînta cetate pre numele Domnului Hristos, adecă hristiani, ce să zîce creștini,
și om s-au născut într-însă, că Domnul Hristos s-au născut în beserica legii
vechi, de carea grăiește svîntul Ioan Bogoslov, în cartea ce să cheamă
Apocalipsis, de zîce:” Sămn s-au arătat în ceri, muiere îmbrăcată-n soare, avînd
în pîntece, grecioasă, și strigînd, muncindu-să să nască”. Care fămeie, precum
îm pare mie, să fie beserica legii vechi, iară soarele ce era îmbrăcată este
dumnezăirea, ce s-au încuscrit ruda omului cu ruda lui Dumnezău, iară pînticele
este svînta Precistă, c-au născut pre Domnul Hristos, iară durorile și
strigările fămeiei, dorul și ruga svinților ce doriia s-agiungă să vază pre
Domnul Hristos. Fămeia aceea au născut făt și-l apucară de-l duseră la Dumnezău,
iară muierii i să dederă 2 aripi de hultur mare, cele 2 legi a lui Dumnezău, cea
veche și cea nouă. Aicea am lungit cuvîntul, luînd din Apocalipsis, ce
pentr-aceasta cu zburatul aripilor în psalomul de la șesti ceas încă scrie: cine
mi-ar da aripi ca de porumbiță și voi zbura și voi odihni; Iacă m-am depărtat
fugind și m-am așezat cu sălașul în pustie. Acesta glas l-au strigat de demult
beserica cea svîntă a lui Dumnezău, supărat de război, de-au zburat și s-au
mutat din rodul izrailesc, fugind la pustie, adecă la rodul păgînesc, cum vedem
astăz că noi ce eram mainte limbi păgîne astăz sîntem beserică credincioasă lui
Dumnezău. Pentr-acea zîce: Și sîngur l-au urzitu-l Cel de sus. Acesta cuvînt va
să zîcă pentru Domnul Hristos, ce s-au născut din ficioara Maria, urzît din
Duhul Svînt în pîntecele svinția sale, precum i-au zîs svinția sale și
arhanghelul Gavriil: Duhul cel Svînt va veni asupra ta, și puterea Celui de Sus
te va umbri. Pentr-aceea zîce, că și svînta beserică svinția sa și-au urzît din
munții cei svinț, adecă din rudele credincioșilor. Aice să vede bine că sînt
cărțile de la zua giudețului, din carele va striga Dumnezău pre toți din carte
pre nume în scrisoare. Boieri și prostime, și crai de supt soare ce să vor
răspunde din svînta cetate să să veselească într-a ei bunătate. Dă, Dumnezău
svinte și Doamne Iisuse Hristoase, și mie unui păcătos parte s-aib în svînta ta
cetate, pentru ruga svinția sale maicii tale Precistii ș-a tuturor svinților,
adevăr. Fiilor lui Corei, psalom de cîntec 86. Urzîturile lui ce-a să-ș facă
casă Sînt în măguri svinte cu pădurea deasă. Poarta din Sionul i-i Domnului
dragă Decît toată țara lui Iacov cea largă. Ce-aș grăi de tine, o, cetate
svîntă, Ce te-au urzît Domnul de stai fără smîntă? Să-ț aduci aminte și pentru
Raava, Și de Vavilona, ce-ț iubiră slava. Că și Palestina, Tirul, sărăcinii,
S-or spune din tine-n fală toți creștinii, Ș-a zîce tot omul:” Mi-i maică
Sionul, Și-ntr-însă s-a naște om născut de Domnul”. Că-i urzît de dînsul din
ceri, din nălțîme, Și va lua sama Domnul de mulțîme, Strigîndu-i din carte pre
nume-n scrisoare, Boieri și prostime, și crai de supt soare, Ce vă vor răspunde
din svînta cetate, Să să veselească-ntr-a ei bunătate. Psalomul lui David 87:
Doamne, Dumnezăul mîntuinții mele, Strig zua și noaptea să-m ierț de greșele.
Mișeaua mea rugă nainte-ț să margă, Pleacă de mi-ascultă ruga-n scîrbă largă. Că
mi-au împlut răul sufletul să-m soarbă, Mi-i viața pre-aproape cu iadul în
hoarbă, Cu ceia de-a tocma ce pogoară-n rîpă, Ce le vine moartea să-i înghiță-n
pripă. Și mă feci ca omul ce nu-i să-i agiute, Slobod întru cei morț, în trupuri
căzute, Ce dorm prin mormînturi, de arme rănite, Și sînt de la tine cu totul
urnite. Mă băgară-n groapă dedesupt de toate, Unde-i întunerec și umbră de
moarte. Ț-ai pusu-ț asupră-mi mînia ta svîntă, Preste mine valuri trec de nu
s-alintă. Depărtaș de mine toată cunoștința, Mă pusără-n greață din toată
priința. Mă dederă ieftin în preț de vînzare, N-avui să mă scoață nime din
pierzare. Ochii mi-au slăbitu-mi de mișelătate, Strigînd toată zua să-m ierț de
păcate, Rădicînd spre tine mînule mișele, O, Dumnezău svinte, să-m ies din
greșele. Au doară vei face ciudese cu morțîi, Să să scoale vracii din mormînt cu
toțîi, Să-ț mărturisască mila ta cea mare, Svînta-ț adevară în gropi și-n
pierzare? Au doară s-or ști-să-n țărnă-ntunecată Minunile tale, și-n țară
uitată, Svînta-ț adevară să poată-nțăleagă Cine lăcuiește-ntr-acea țară largă?
Ce eu, Doamne svinte, strigai cătră tine Demineață ruga mea să te-ntîmpine. A
ce, Doamne svinte, îmi-urnești departe mișelul de suflet și n-ii să-m țîi parte?
Și ț-ascunz de mine luminata față, și-n mișelătatea mea mă laș cu greață. Și cu
trudă multă, din vrîstă pruncească, Suișul, pogorul să mă concenească. Mîniile
tale preste mine-mblară, Ngrozîrile tale mă răsturburară Și mă-ncungiurară ca
apa cu valuri, De sînt toată zua struncinat de maluri. Depărtaș de mine frațîi
și știuțîi, N chinuri n-am pre nime din toț cunoscuțîi. Dară este vrun psalom să
nu fie plin de prorocestvie de Domnul Hristos, de-a laturea cu ruga și cu
istoria? Că psalomii și rugă fac, și mîngîiere, și istorie, și învățătură, și
tot de svinția sa ni-au dat veste: de venirea pre pămînt, de petrecerea, și de
moartea, și învierea, și ducerea în ceri, și de beserica, și de a doua venire cu
slavă și cu tărie, și cu giudeț, de să văd toate chiar și limpede. Psalomul lui
David 88: Mila ta, Dumnezău svinte, Voi cînta-n veci, țîind minte; N rod de rod
voi spune-n țară De svînta ta adevară, Din rostul mieu să-nțăleagă Toț preste
lumea cea largă. Zîs-ai, Doamne, că s-a face Milă-n ceri să stea pre pace Și
ț-vei găta adevara Cu carea ț-vei țînea țara: Cu aleșii giurămîntul Mi-am pus,
să-ș țîie cuvîntul Și să să țîie de lege, Pre dealuri să n-alerge. M-am giurat
cu a mea slugă, Cu David, în vreme lungă. Ț-voi găta pre veci sămînță, N rod să
stea-n credință, Și ț-voi zidi să să vază Scaunul tău, lăsînd rază. Că de-a ta,
Doamne, minune Ceriul va grăi ș-a spune, Și svînta ta adevară Vor ști toț
svinții din țară. Cine poate sta să vază De pre nuori cum dai rază? Că de-a
tocma nu ți-i nime, Nice gios, nice-n nălțîme. Pre toț fiii ce-are Domnul Ești
mai mare, și-n tot omul. Și-ntre svinții tăi dai sfaturi, De dai frică-n toate
laturi. Doamne, Dumnezău puternic, Cine-ț este ție vrednic? Oastea ta ți-i,
Doamne, lată, Ș-adevara ta te-arată. Tu țîi marea de nu-neacă Și zîci holburii
să tacă. Tu smerești chitul din mare, De i-ai pus belciug prin nare. Oștile lui
cele late Zac în mare stîrv necate. Ceriurile și pămîntul Tu le-ai făcut cu
cuvîntul, Și lumea cu de ce-i plină Ai urzît cu svînta-ț mînă. Vîntul de la
miazănoapte Și vîntul livei ce poate? Că cu porunca ta svîntă Toate vînturi să
alintă. Cu neguri este Tavorul, Ermonul i-i nalt pogorul. Abi-aștaptă să te
vază, De pre dînșii să dai rază, Cu brațul tău cu cel tare, Cu puterea ta cea
mare. Stînga ta și cu direapta Le rădică de dă plata. Cu giudeț în dereptate Pre
pizmașii tăi vei bate, Că spre-aceasta ț-este gata Scaunul, să-mpărțăști plata.
Mila și cu adevara Ț-va lumina-n toată țara. Ferice de-aceea breaslă Ce ț-au
știutu-ț de haslă, Că vor merge cu lumină La fața ta cea senină, Și cu
preasvîntul tău nume Vor vedea zî bună-n lume. Și cu svînta-ț adevară Să vor
nălța preste țară, Și să vor făli cu tine Oștile, că le porț bine. Și cu voia ta
cea bună Ne vei da pre steag cunună. Că cu a ta sprejineală Dăm pizmașilor
năvală. Că tu ne ești împăratul, Și protivnic nu ți-i altul. De pre-atunci,
Dumnezău svinte, Ț-ai dat svintele cuvinte Fiilor tăi, cînd visară Că li-i pune
domn din țară: Mi-am alesu-mi om pre voaie Și-i voi da steag pre războaie, Că
mi-aflai direaptă slugă Pre David, ce-am dat să-l ungă Cu oloi de-mpărățîie Și
i-am dat țara să-m țîie. Mila mea de sprejineală Îi va fi-n ceas de năvală, Și
brațul mieu cătră luptă Îi va da putere multă. N-a putea să să rădice Nice un
pizmaș să-i strice, Nice să să ispitească Neprietin să-l mîhnească, Că-i voi
tăia de la față Pre pizmași ce-i sînt cu greață. Mila mea și dereptatea Cu dîns
va hi-n toată partea, Și cu numele mieu steagul Îș va-nălța-n tot șireagul, Că
cu mîna lui v-agiunge Și preste mări de va-mpunge. Preste ape cu direapta
Va-ngrozî pre toț cu spata Și tată mă va striga-mă, Cu dragoste fără samă,
Dumnezău îm ești și hfală, Și folos de sprejineală. Și-l voi pune
pîrgă-ntr-alțîi, Mai sus de toț împărațîi. Mila mea i-stă-n veci cruțată,
Tocmala cu dîns legată Cu giurămînt de credință, Să hie-ntre noi priință. Și-i
voi pune-n veci să custe Sămînța, și-n zîle multe. Ca ceriul să-i țîie traiul Și
să șază-n scaun craiul. Fiii lui di-or ieși-n laturi Din tocmala mea, din
sfaturi, Și-m vor spurca dereptatea, Însoțînd păgînătatea, Și din poruncă să-ș
iasă, Le voi da certare deasă Și-i voi bate cu toiege, Căce ș-or ieși din lege.
Și cu varga îi voi bate, Prin strîmbătăț și păcate. Iară mila mea cea mare Va
țînea cu dînșii tare. Nice-m voi stric-adevara Ce-am grăit cînd i-am dat țara,
Ce-m voi țîne legătura Și cuvînt ce-am zîs cu gura. Odată-m giurai cu svîntul
Să-m țîi cu David cuvîntul, Sămînța-n veci să-i trăiască, În scaun
să-mpărățască, Ca soarele să dea rază Scaunul lui ce-a să șază Denainte-mi, și
ca luna Să crăiască totdeauna. Și-n ceri am pus mărturie Credincioasă cu vecie.
Dar acmu l-dedeș afară Și-l părăsîș cu ocară. Ce ți l-ai pomăzuitu-l, Acmu mai
rău l-ai urîtu-l. Tocmala cea așezată Șerbului tău stă stricată, Și svinția-i
stă spurcată Pre pămînt și răsturnată, Gardurile dezgrădite, Turnurile răsîpite,
De-l jecuiesc cu ocară Drumeții ce trec prin țară. Și megieșii să strîmbă,
Văzîndu-l că este-n scîrbă. I-ai rădicatu-i asupră Mînă de pizmaș de-l surpă, Și
ceia ce i-s cu scîrbă I să suie toț în gîrbă. I-ai tîmpit de nu-i tăioasă Spata
lui cea oțăloasă Și l-ai lăsatu-l de smîntă În război cu arma frîntă. Curățîia
cea cu slavă I-ai sricatu-i de-i grozavă, Și scaunul cel cu pace L-ai oborît
gios de zace. I-ai dat vreme-npuțînată, Zîle-n viață rușinată. Pănă cînd,
Dumnezău svinte, Cu mînia cea fierbinte, Ce ț-ai aprinsu-ț ca focul, De ne-ai
depărtat cu totul? Ț-ad-aminte ce mi-i statul Și să-m ierț, Doamne, păcatul. Au
doară fără de treabă Ne-ai zidit hirea cea slabă? Că nu este om să custe Și de
moarte să nu guste, Sau cu iadul s-aibă hoarbă Sufletul să nu i-l soarbă. Unde
este, Doamne svinte, Mila ta cea de mainte, Ce ț-ai datu-ț giurămîntul Cu David
să-ț stea cuvîntul Și sfînta ta adevară, Cînd l-ai pusu-l crai în țară? Caută,
Doamne, de ocară A toț șerbii tăi din țară Care-am sprejinit în poală, A păgîni
mulț ce să scoală, Și pizmașii ce mustrară Craiul ce l-ai pus în țară, Și-ș
arată urîciunea, Împutîndu-i schimbăciunea. Preste veci să fie Domnul
Blagoslovit de tot omul Și preste veci să trăiască, Ntr-așezămînt să crăiască.
Psalomul 89 Rugăciunea lui Moisei omul lui Dumnezău. Acesta psalom arată
scurtarea vieții omenești și deșertăciunea lumii, și rugă de spori de la
Dumnezău și de-ndereptăciune. Doamne, tu ne-ai fost scăpare N rod și razăm tare.
Păn-a nu să face munte Pre pămînt, cu dealuri multe, Păn-a nu face pămîntul,
Nice lumea cu cuvîntul, Ce-ai împlutu-o de gloate, Ești mainte decît toate.
Nu-ntoarce, Doamne, pre omul Să-l cuprinză-n jele somnul, C-ai zîs să
să-ntoarcă-n tină tot omul de supt lumină. De i-ar fi viața de lungă, Ntr-o mie
de ai s-agiungă, Naintea ta este scurtă Ca cea zî de ieri trecută. Și ca strajea
cea de noapte Îi sînt zîlele lui toate. Ca nește șegi, fără treabă, I să trec
aii cu grabă, Ca otava ce să trece De soare și de vînt rece, De demineață-i cu
floare, Sara-i veștedă de soare, A doua zî să usucă, Ca-n cuptori cînd o aruncă.
Așa cu lesne ne arde Urgia ta și ne scade, Că ne-ai pus greșala-n față
Denainte-ț de ni-i greață. Și de svînta ta lumină Veacul nostru ne-nstreină.
Zîlele noastre le-neacă Urgia ta și le sacă. Aii ni trec cu grabă, Ca o
paianjină slabă. Șeptezăci de ai ni-i custul, Sau optzăci, de-a hi cu multul,
Și-i ducem mai mult cu jele Și cu trudă și voi rele. Această lume deșartă
Ne-mblînzește și ne ceartă Cu primejde și cu boale, Pre toț oamenii potoale.
Nime n-a scăpa să iasă Din urgia ei cea deasă, Ca să știe toț direapta Cu carea
vei să dai plata. Și ceia ce duc pedeapsă Din ferecături să iasă. Și te-ntoarce,
Doamne svinte, De te-ndură ca mainte. Și le hii cu mîngîiere Pre robii tăi ce-s
cu jele. Împlemu-ne demineață De milă și de dulceață Și ne bucurăm cu bine N
toate zîle de la tine, Pentru zîlele scîrbite Cu trai rău ce-am dus mainte,
C-acmu-ț caț pre toată sluga De-i asculț cu bine ruga. Și fiii lor cătră viață
Să le fii, Doamne, povață. Și preste noi să lucească Lucoare dumnezăiască. Și cu
svînta ta direaptă În tot lucrul ne-ndireaptă. Psalomul lui David 90: Cel ce
lăcuiește în ajutorul celui prea înalt. Cui i-i voia-ntr-a sa viață Să petreacă
fără greață, Acela pre Domnu s-aibă Agiutori hie-n ce treabă, Cu Dumnezău să
petreacă' N casă și zîsa să-i facă. Și cătră Domnul va zîce:” Tu-m ești stîncă
și ferice Și tu-m trimiț agiutorul Cu bine, cu de tot sporiul Și pre tine mi-i
nedejde, Doamne, hie-n ce primejde”. Acela te-a mîntui-te De sîlță, de lănci
cumplite, De vînători încordate, De cuvinte turburate. Și te-a umbri după spate,
Supt a sale aripi late. Dereptatea lui cea svîntă Te-a-ncungiura fără smîntă. Și
noaptea nu ti-i spărie-te, Nice zua, de săgete. Nu ti-i teme de lîngoare, De
vînt rău, nice de soare. Nu-ț-va ieși-n tîmpinare Drac de-amiazăz să te sparie.
Vor zăcea stîrvuri căzute De-a stînga ta mii și sute, Și zăci de mii din
direapta Vor cădea tăiaț cu spata. Iară tu n-ii avea frică Să te-atingă rău
nemică. Și cu ochii tăi de față Vei prăvi fără de greață Pre păcătoș cum iau
plată, De pre vina lor, direaptă. Iară ție cu nedejde Ț-va fi Domnul în
primejde. Și la loc de greutate Ț-va da de sus bunătate. Răul nu-ț-va veni-n
poală, Nice pre trupul tău boală. Că Domnul va da-nțălege În toate căile ce vei
merge, Îngerii să te păzască Și-n mîni să te sprejinească, De piatră să nu-ț
atingă Piciorul, să-ț facă tîngă. Pre vasilisc și aspidă Vei îmbla ca pre omidă.
Și-i călca leul și zmăul Și nu te v-atinge răul. Că ț-va fi Dumnezău stîncă Și
nu ti-i teme nemică, Că te va coperi-n lume, Că i-ai știut svîntul nume. Și ț-va
auzî de rugă, Să nu hii în scîrbă lungă. Și cu slavă te va scoate De greutățîle
toate. Și cu lungime de viață Îl vei prăvi-n svînta față. CATISMA 13; Psalomul
lui David 91, al cântării în ziua sîmbetii. Bine este a tot omul Să să dea-n
viață cu Domnul Și să-i cînte svîntul nume, Ce este nalt preste lume. Și din
zuori până-n sară Să-ț vestească mila-n țară, Și adevara ta cea svîntă Să o
strige fără smîntă, Să o cînte-ntr-alăute N zăce strune, n viersuri multe. Că-m
feceș inemă bună, De mă bucur depreună În svintele tale fapte Ce-ai lucrat cu
bunătate. Să-ț fie, Doamne, mărite Lucrurile și slăvite! Adînca ta-nțălepciune
Nime nu va putea spune. Omul fără minte-ntreagă Nu va putea să-nțăleagă De
svintele tale fapte, Ce-s de mîna ta lucrate, Cînd păcătoșii cu toană Ieșiră ca
iarba, n goană, Și cu cei fără de lege Să-ntărîtară s-alerge, Ce să pieie cu
ocară, Să le iasă vestea-n țară. Iară tu, Dumnezău svinte, Ești tot mare
ca-mainte. Și vor peri cu ocară Toț pizmașii tăi din țară, Și ceia ce-s fără
lege De pre pămînt să vor șterge. Iară steagul mieu s-agiungă Ca inorogul
să-mpungă, Și la vrîsta cea bătrînă Să petrec cu viață lină. Și pizmașii de
departe Să nu cuteze să-m cate, Nice să poată să-m strice, Cînd vor vrea să să
rădice, Ce să pieie cu ocară, Cu vicleșug ce lucrară, Să li s-auză de nume, Cînd
vor peri de pre lume. Și direptul să-nflorească Ca finicul și să crească, Și ca
chedrul în Livanul Să rodească în tot anul. la Dumnezău să să prinză N casă și
floare să-ș tinză, Cu prăsade ultuite Preste curțîle lui svinte, Să rodească-n
dereptate Dulceață și bunătate. Și la vrîsta cea bătrînă Să petreacă viață lină
Șisă spuie preste gloate Bunătățîle lui toate, Că-i Domnul cu dereptate Și la
dîns nu-i strîmbătate. În zua cea demaintea sîmbetii, cînd s-au descălecat țara:
Domnul a împărățit, întru podoabă s-a îmbrăcat, Psalomul lui David 92. Domnul
stătu crai în lume, Că i s-au vestit svînt nume, Pentru veșmînt de podoabă Ce
s-au îmbrăcat la hoarbă. Și s-au încins cu tărie Pre-așezămînt de crăie. Ș-au
pus lumii sprejineală, Ca să stea fără sminteală. Scaunul tău, Doamne svinte,
Este gata de mainte, De la veci de cînd te-aștaptă Pre crăie așezată. Părauăle
tare strigă Toată lumea să să strîngă, Și apele cele mare Rădicară urlet tare,
cît din țărmuri dau afară, De răsună preste țară. Minunată-i unda mării, Ce-i
mai mare craiul țărîi, Că pre toț craiul potoale, Ca spuma mării cea moale. Și
tu, Doamne și crai svinte, Îț ești crezut pre cuvinte, Și casa ta este svîntă,
De custă-n veci fără smîntă. Psalomul lui David în a patra zî de sîmbătă;
Nescris deasupra de la evrei 93. Dumnezău-i pre giudețe Domn, de nu alege-n
fețe, Ce tuturor le-ndrăznește De-i ceartă și-i dojenește. Rădică-te, Doamne
svinte, Cu giudeț, ca de mainte, Și făloșilor dă plată Pre giudecare direaptă. A
ce laș strîmbii în voaie, De fac celor buni nevoaie Și grăiesc fără sîială, De-ș
scot strîmbătatea-n fală? Ceia ce iubăsc nepace Și zîc rău de ce le place,
Gloata ta o iau în sfadă, Țărîi tale fac dosadă. Pre văduvă și săracul Li-au
tăiat viața și veacul. Nemeriții tăi din țară I-au omorît cu ocară. Și zîsără că
nu-i vede Domnul din scaun ce șede, Nice-i va lua aminte Dumnezău, ca de mainte.
Ce să vă luaț de samă Voi, oameni, de-ț asculta-mă, Și buiecii să-nțăleagă
Cîndva cu mintea cea-ntreagă. În cap ce ne-au pus auzul Și ochiul întreg ca
bulzul, Au n-aude și să vază Pre tot omul ce lucrează? Cela ce dă-n limbi
certare, Au nu va face cătare? Cela ce ceartă și-nvață S-aibă omul minte-n
viață. Ce tu, Doamne, le știi toate Gîndurile de prin gloate, Că sînt strîmbe și
deșerte, Și-i vei pune să să certe. Ferice va fi de omul Carele l-va certa
Domnul Și-i va da de va-nțălege Să-i cunoască svînta lege, Și de zîle ce-s
cumplite Să să poată lua minte, pănă cînd s-a săpa lacul Păcătosului cu dracul.
Că Domnul n-a lăsa-n smîntă Gloata sa din țară svîntă, Și de dîns n-a hi streină
Ocina lui cea bătrînă. Păn-a-ntoarce adevara N scaun să-ș giudece țara, Lîngă
dînsă din direapta Ș-or lua direpții plata. Cine-m va țînea departe Pre vicleni
să-i putem bate? Sau cine va ieși-n față cu mine, fără de greață, Preste cei
fără de lege Să oștim pănă-i vom șterge? Că de nu mi-ar părti Domnul, Puțîn
spori mi-ar face omul, Și cu inemă amară M-ar sorbi iadul din țară. Ce cînd văz
că mi să strîmbă Piciorul, să-m facă scîrbă, Mila ta, Doamne, mi-agiută La
durerea mea cea multă. Și-ntr-inemă mîngîiere M-ești, Doamne, fără scădere,
Sufletul de-m veselește Și de jele m-potolește. Scaunul strîmbi ce ți-i greață
Să nu-l cruț în trai de viață, Să-mpletească greu de ură Și să dea
rea-nvățătură. Vînătoarea ș-vor întinde Și pe cel dirept vor prinde, Sîngele cel
fără vină Să-l dea pre mînă streină, Cu giudeț de fățărie Să-l verse de
mărturie. Ce tu, Doamne, fără smîntă Să-m hii sufletului vîntă, Și să-m hii și
sprejineală, Doamne, n vreme de năvală. Și le vei da, Doamne, plată Pre
fărălegea lor faptă, Și dup-a lor viclenie Vei pierde-i, să nu se știe. Cîntec
de laudă lui David, nescris deasupra de la evrei 94. Veniț cu toț depreună Să ne
facem voaie bună, Să ne bucurăm cu Domnul Și să-i strigăm cu tot omul, Că ni-i
Domn și mîntuință, Și să-l rugăm cu credință. Să-i tîmpinăm svînta față Cu rugă
și cu dulceață, Și cu psalomi de cîntare Să-i strigăm cu glasuri mare. Că mare
Domn este Domnul Și-mpărat preste tot omul, Și din hotarăle toate I să-nchină
țări și gloate. Că-i este lumea pre mînă, Cu pămînt și cu ce-i plină, Și munțîi
cu dealuri nalte Supt cuvîntu-i sînt plecate. Și marea cu nalte valuri A lui
este-n toate laturi. Și-i de mîna lui lucrată Toată laturea uscată. Veniț să-i
cădem cu jele Să ne ierte de greșele. Naintea lui să ne strîngem Și-ngenuncheaț
să ne plîngem, Că el cu svînta sa mînă Ne-au făcutu-ne din tină. Și svinția sa
ni-i Domnul, Că-i sîntem a lui tot omul. Și de turmă oi iubite, De mîna lui
socotite. Pentr-aceea voi, tot omul, De veț auzî pre Domnul Grăindu-vă cu
blîndețe, Să lăsaț inemi sămețe Și să nu staț cu mînie, Cum aț făcut în pustie,
Cînd mi-aț făcutu-mi ispită Să mi-aflaț hirea cea svîntă, Cu părinții ce vă
fece, Ispitind la izvor rece. Ispitiră și văzură Și-n credință nu stătură.
Patruzăci de ai în sîlă Le-am arătat a mea milă, Păn-am urît acea rudă, De i-am
lăsat să-mble-n trudă, După inemă sămață, Rătăcind fără povață. Că ei nu vrură
să margă În calea mea, să-nțăleagă. Pentr-aceea m-dedi cuvîntul Și-m voi ține
giurămîntul:” Țara mea să nu o vază, deaca nu vrură să crează”. Psalom 95: Laudă
de cîntec a lui David. Acesta s-au cîntat și cînd s-au făcut beserica după
pradă, preste 70 de ai. Nescris deasupra de la evrei, la ce treabă l-au zîs
David cînd l-au scornit acest psalom. Cîntaț Domnului cu cinste Cîntec nou, ca
de mainte, Și-i cîntaț din tot pămîntul, Să vă margă-n sus cuvîntul. Cîntaț și-i
zîceț ferice Domnului, și să-i rădice Toț cu cinste svîntul nume, Să-l auză
preste lume. Să-i strigaț și veste bună, Den zî în zî depreună, De svînta lui
mîntuire, Și la păgîni să daț știre De slava lui, de ciudese, Să s-auză-n gloate
dese, Că mare Domn este Domnul Și lăudat în tot omul. De groznic să stea să-l
vază Dumnezăii nu cutează. Păgînii nu-ș scoață-n fală Cu bozîi cei de sminteală,
Că dintr-înș le răspund dracii, Cîndu-ș închină colacii. Iară Domnul i să știe
Că-i Dumnezău în vecie, Ceriurile cu cuvîntul Le-au făcut, și tot pămîntul.
Denaintea lui cu teamă Dvoresc îngeri fără samă, De-l mărturisesc și-l cîntă În
frîmsețea lui cea svîntă. Păgîni din toate răgule, Veniț cu daruri destule,
Aduceț Domnului slavă, Aduceț fără zăbavă. Să-i slăviț cinstitul nume Toate
neamuri de pre lume. Aduceț colaci grămadă În cinstita lui ogradă Și să
vă-nchinaț tot omul În curtea ce șede Domnul. De fața dumnezăiască Pămîntul să
să clătească. Spuneț în păgîni să știe Că Domnul luă crăie, Să șează
să-mpărățască Și lumea să o-ntărească, Tuturor pre așezare Să le facă giudecare.
Ceriul s-aibă voaie bună, Cu pămîntul depreună, Și marea giucînd să salte Cu
unde, cu valuri nalte. Și cîmpii încă să-ș facă Bucurie, să le placă. Atunc s-a
bucura-să Toată dumbrava cea deasă De fața lui de cea svîntă, ce va veni fără
smîntă. Fără greș va veni Domnul De va giudeca tot omul, Și cu lege așezată Va
giudeca de-a da plată. Psalomul lui David cînd i să descăleca țara 96; Nescris
deasupra de la evrei. Aicea cuprinde giudețul lui Dumnezău cel groaznic, cel
de-apoi, și semne ce vor fi nainte de giudeț. Domnul stătu crai în țară. Țărîle
să bucurară, Și pămîntul tot să salte, Cu ostroave de departe. Dimpregiur nuor
și ceață Sprejinesc svînta lui față, Și direptatea-i tocmește Scaunul ce
odihnește, De-l gătează pre giudețe, Nealegînd pre nime-n fețe. Pre denainte-i
foc merge, de arde cei fără lege. Fulgerile lui cu pară Ard de să văd preste
țară. Pămîntul să-mplu de frică, Munțîi să topăsc de pică Și cură ca nește
ceară, Văzînd pre Domnul în țară. Și de fața lui cea svîntă tot pămîntul să
spămîntă. Ceriurile grăiesc toate, De-i spun dereptatea-n gloate. Și toț oamenii
văzură Slava lui de să-ncrezură. Iară ceia ce-s cu vină Pentru idoli ce
să-nchină, Stau cu groază și cu frică, Li-i nedejdea-ntr-o nemică. Închinațî-vă
la Domnul Cu toț îngerii, tot omul. Sionul să-i paie bine, Auzînd că Domnul
vine. Fetele din jidovie Te-aștaptă cu bucurie Pentru svintele giudețe Ce le
alegi cu blîndețe. Că tu, Doamne, ne ești Domnul Pre pămînt preste tot omul, Și
ți-i nalt cinstitul nume Preste toț bozîi din lume. Ceia ce iubiț pre Domnul, Să
urîț răul, tot omul. Că Dumnezău îș ferește Ceata de svinț ce-l iubește, Și din
mîni fără de lege I-a scoate și-i va alege. Și direptului senină Îi va străluci
lumină, Veselie și cunună Celor cu inemă bună. Și vă bucuraț, tot omul Ce sînteț
direpț, la Domnul, Mărturisind fără smîntă De pomana lui cea svîntă. Psalomul
lui David 97: Cîntaț Domnului cu cinste Cîntec nou, ca de mainte, De minuni
ce-au făcut Domnul, Să să minune tot omul. Că ș-au făcutu-ș scăpare Cu direapta
lui cea tare, Și cu brațele lui svinte Ș-au izbîndit ca mainte. Și ș-au
arătatu-ș Domnul Mîntuința spre tot omul, Și-n toată păgînătatea Ș-au ivitu-ș
dereptatea. Și ș-au adusu-ș aminte De mila sa de mainte, lui Iiacov dîndu-i țară
Și svînta sa adevară, lui Izrail ce-ș aleasă, Cu toț fiii săi din casă. Văzură
neamuri și gloate De prin țărîle din toate Pentru noi cum să oștește Dumnezău,
de ne spăsește. Strigaț lui Dumnezău tare, tot pămîntul, cu cîntare, Cîntaț-i cu
voaie bună, Cu bucurie-mpreună. Cîntaț Domnului în strune, În cobuz de viersuri
bune, Și din ferecate surle Viersul de psalomi să urle, Cu bucin de corn de
buor,Să răsune pănă-n nuor, La-mpăratul denainte, Că ni-i Domn, ca de mainte.
Marea cu unde să salte, Să rădice valuri nalte. Lăcuitorii din lume Să-i auză
svîntul nume. Părauăle-n toate locuri Să facă hoarbă și giocuri, Și măgurile să
salte' Npreună cu dealuri nalte, Și să-ș facă voaie bună Cu cîmpia depreună, De
svînta Domnului față, Că ne vine cu dulceață, De va giudeca pămîntul, Vine cum
ș-au dat cuvîntul, Să giudece-n dereptate Toată lumea după fapte. Psalomul lui
David 98: Domnul stătu crai în țară, Gloatele să mîniară, Că nu pot sta să-l
prăvască, Din heruvimi să-i domnească. Tot pămîntul să rădică Și să leagănă de
frică. Domnul este-n Sion mare Crai, de toț domnii mai tare. Numelui tău, Doamne
svinte, Toț să roagă, ca mainte, Că ți-i strașnic svîntul nume, De să toț tem de
pre lume. Și ce-i cinstea la-mpăratul, I-i drag giudețul și sfatul. Tu ai gătat
pre giudețe Ndereptări de n-aleg fețe Și ai tocmit adevară lui Iiacov s-aibă-n
țară. Și să rădicaț pre Domnul, Să vă-nchinaț cu tot omul, La svînt razăm de
picioare, Toată lumea de supt soare. Să rădice pentru țară Moisei și Aron sfară,
Samuil să facă rugă, Ca o adevară slugă. Că le va-nțălege Domnul Ce s-or ruga
prin tot omul, Și din nuor le va zîce Bunătate și ferice. Că-i feriră cu
tărie-Nvățături de mărturie, Ce le-au dat să le păzască Nevoiră să plinească.
Doamne Dumnezău și svinte, Să-i asculț, ca și mainte, Și să le răspunzi cu milă
În vreme de greu și sîlă. Și să rădicaț pre Domnul, Să vă-nchinaț cu tot omul,
În măgura ce-ș aleasă De ș-au svințitu-ș de casă, Să-ș vestească svîntul nume,
Că-i svînt Domnul preste lume. Psalomul lui David la mărturisire; Strigaț
Domnului, tot pământul, 99. Strigaț din toate țări cătră Domnul, Ce lăcuiț pre
pămînt tot omul. Slujiț Domnului cu bucurie, Nainte-i să-ntraț cu mărturie. Să
știț de Dumnezău că ni-i Domnul Ce ne-au făcut pre noi, pre tot omul, Că-i
sîntem ai lui oameni de turmă Și oițe de-i paștem pre urmă. Prin porțîle lui
să-ntrăm cu rugă, Sama să ne ia Domnul pre strungă. Să-i mulțumim, să-i vestim
svînt nume, Că-i bun Domnul și slăvit în lume. Mila lui în veci este pre țară
Și-n tot rodul svînta-i adevară. Psalomul lui David 100: De mila ta, Doamne
svinte, Și de giudeț țîind minte, Voi cînta ș-oi înțălege Fără vină ce voi merge
Pre cale-ntr-această viață, Ca să vii fără de greață, Cînd petrec fără de vină
Și cu inemă senină În mijlocul casii mele, Ferindu-mă de smintele. N-am suferit
strîmbătate Să văz nice de departe. Ceia ce-ș ies din tocmală I-am urît ca o
sminteală. Nu s-au dat cu mine-n viață Cel cu inemă sămață, Și cu cel fără
credință Nu mi-am făcut cunoștință. Și l-am scosu-l cu ocară Pre clevetnicul
afară. Cel cu cătătura mîndră Nu l-am avutu-l în sîmbră, Nice-am suferit în casă
Lacomul să-l pui la masă. Ce-am cătat cu față lină Cătră cel fără de vină, De
l-am chematu-l în casă, Să-l văz cu mine la masă. Și cel cu răbdare lungă L-am
priimit să-m fie slugă, Ce să ferește de vină, Ca să facă slujba plină. În casa
mea n-au fost harnic Să petreacă omul falnic, Nice-am lăsat mincinosul Să strice
cuiva folosul. Și de strîmbii mi-au fost greață Să-i văz demineaț-n față. Ce
i-am ucisu-i din țară Pre toț răii cu ocară, Să-i concenesc din cetate Pre toț
ce fac răutate. CATISMA 14; Psalomul lui David, 101: De rugă mișelului cînd să
mîhnește și cătră Dumnezău îș toarnă rugămintea. Doamne, mi-ascultă de ruga Ce
mă rog din vreme lungă, Și strigarea mea să margă Spre tine, să să-nțăleagă.
Nu-ț întoarce svînta față De cătră mine cu greață. Și la zî ce sînt cu jele Și
cu tîngă de greșele, Pleacă-ț auzul spre mine Și să-m hii, Doamne, cu bine. Și
la ce zî ti-oi striga-te, Să mi-auz de greutate, Că-m trec zîlele ca fumul,
Oasele mi-s săci ca scrumul. Ca nește iarbă tăiată M-este inema săcată, Că stă
uitată de mine, Ce-am gătat să mănînc pîine. De suspinuri și de jele Mi-am
lipitu-mi os de piele. De-a ntocma cu pelecanul, Prin pustii petrec tot anul, Și
ca corbul cel de noapte Îm petrec zîlele toate, Ca o vrabie rămasă În supt
streșină de casă. Toată zua mi să strîmbă Pizmașii miei, de-m fac scîrbă, Și
ceia ce mă-mbunează Fac giurămînt să mă piarză. Am mîncat pîine de zgură Și
lacrămi în băutură, De fața mîniii tale, ce mi-ai dat de sus la vale. Mi-s
zîlele trecătoare, De fug ca umbra de soare, Și ca iarba cea tăiată Mi-este
vîrtutea săcată. Iară tu, Dumnezău svinte, Tot ești din veci, de mainte, Și
petreci în rod de rudă, Tu te scoală fără trudă De vei milui Sionul, Și să-l
cruți, că tu-i ești Domnul. Că-i sînt vremile venite Și pietrile îndrăgite De
șerbii svințiii tale, Și țărna cea de pre cale. Și ț-vor cinsti svîntul nume
Limbile toate din lume, Și cu dragoste toț craii Ț-vor vedea slava cu aii. Că
vei zidi, Doamne svinte, Sionul ca de mainte Și ț-vei ivi svînta față Cu slavă
și cu dulceață. Că le vei căta de rugă Celor din pedeapsă lungă, Și de dînș nu-ț
va fi greață, Ce să roagă cu dulceață. Și aceasta să să scrie Preste alt rod
ce-a să vie. Și oameni ce s-or zidi-să Ti-or cînta cu voaie tinsă, Că ț-ai cătat
spre mulțîme De la svînta ta nălțîme. Și Domnul din ceri, dînd rază, Cătă spre
pămînt să vază Și s-auză de durere Celor ferecaț în here, Și cei uciș fără lege
Cuconii să le dezlege. Să dea veste-n tot Sionul De bine ce-au făcut Domnul,
Să-i laude svîntul nume, În Ierusalim și-n lume, Și gloatele cu grămadă Să să
strîngă la făgadă. Și-mpărațîi cu tot omul Să slujască toț la Domnul, Și să-i
răspunză-n tărie Cu cale de mărturie. Să-m dai veste și cu bine Pentru zîle
ce-am puțîne, Și cînd îm vei lua viața, Mă rog, Doamne, să-ț văz fața. Că preste
tot rod de rudă Îț sînt aii fără trudă. Și tu, Doamne, cu cuvîntul Dintăi ai
urzît pămîntul, Și ceriurile ce-s nalte Sînt de mîna ta lucrate. Acelea toate
s-or trece, Iară tu tot vei petrece. Și ca haina ponosîtă, Cînd le-a hi vremea
sosîtă, Li s-a destrăma făptura Din hire, ca vechitura. Și li-i depăna ca
tortul, De să vor schimba cu totul. Iară tu, Dumnezău svinte, tot ești Domn, ca
și mainte, Și trăiești pre așezare Ca cela ce ești Domn tare. Și fiii slugilor
tale Le vei deșchide-le cale, Să-ș descalece moșie, Să s-așeze cu vecie Și să-ș
rădice sămînță, Să-ț slujască cu credință. Psalomul lui David 102. Sufletul
mieu, zî de bine Domnului cu tot din tine Și pănă ce ești pre lume Să-i
fericești svîntul nume. Sufletul mieu, zî de Domnul Cuvînt bun cătră tot omul Și
să nu-i uiț de bine Ce-au făcut milă cu tine, De te-au spălat de păcate Și ț-au
datu-ț sănătate, Și ț-au avutu-ț de știre, De te-au scos de la perire, Și ț-au
trimisu-ț cunună, Milă cu dar depreună, Și ț-au dat cu cei buni parte Ce-ai
poftit de bunătate. Ca hulturul te-a-nnoi-te, De-i hi tînăr ca mainte, Domnul
care face milă Și giudeț celor cu sîlă. Calea sa Domnul cea svîntă Ne-au arătat
fără smîntă, Puind pre Moisei povață, Să ne poarte fără greață, Să nu ne-abatem
din cale, Din voia svințiii sale. Milosu-i și-ndurat Domnul Că rabdă-ndelung pre
omul, Și cu mila sa cea mare Ne ferește de certare. Nu ne țîne-n veci mînie Prin
păcate, cu urgie, Nice ne-au făcut pre vină, Să ne dea certare plină, Prin
greșele și păcate Să ne dea cu răutate. Pre cît stă ceriul departe De pămînt de
să desparte, Pre-atîta ș-au pusu-ș Domnul Mila sa preste tot omul, Pre ceia ce-i
sînt cu teamă, De-l iubăsc fără de samă. Cîtu-i de la scăpătate Răsăritul de
departe, Pre-atîta ne depărtează Greșala, să nu ne piarză. Și ca tatăl ce i-i
milă de hiii săi cînd li-i sîlă, Așe nu să-ndură Domnul, Ce i-i milă de tot
omul. Că sîngur ne ști de faptă, Din ce ni-i hirea lucrată, Ne ști că sîntem din
tină Făcuț, de svînta sa mînă. De ne-ar hi zîlele multe Ca iarba, tot ar hi
scurte, Și ca floarea ce să trece De soare și de vînt rece, De să destramă cu
totul Și nu-ș mai cunoaște locul. Iară mila ta cea mare Stă din veci pre
așezare, Pre-aceia ce-ț veghe voaie, Să nu ducă-n veci nevoaie. Și svînta ta
dereptate Le va fi cu bunătate, Cu hiii și cu nepoțîi Le vei da bine cu toțîi,
Ce-ț feriră giurămîntul Și-ț țînură-ntreg cuvîntul. Că tu, Dumnezău, Domn
svinte, Ești în scaun de mainte, Cu crăie așezată În ceri, unde ți-i gătată.
Blagosloviț cu tot sfatul, Îngerii toț, pre-mpăratul, Toț puternicii cei tare,
Ce-i sînteț supt ascultare. Dațî-i bună cuvîntare, Oștile lui cele tare, carii
slujiț fără smîntă Voia Domnului cea svîntă. Blagosloviț toț pre Domnul, De
tutinderea tot omul. Și tu, mișelul mieu suflet, Să-i mulțămești cu-ntreg cuget,
Și-i urează de tot bine lui Dumnezău dintru tine. Psalomul lui David 103; despre
facerea lumii. Sufletul mieu, ură bine lui Dumnezău, cum să vine, Și-i zî,
Doamne, să trăiască Mărirea ta și să crească. Să te-mbraci cu mărturie, Cu
frîmsețe și tărie, Că tu te-nvești cu lumină, Ca soarele-n zî senină. Și ț-ai
tins ceriul ca cortul, De l-ai înfrîmșat cu totul, Și i-ai pus deasupra ape, Din
tinsori să nu să scape. Nuorii ț-ai pusu-ț scară, Cînd vei să pogori în țară.
Caii îț sînt iuț ca vîntul, De mărg unde ți-i cuvîntul. Și ca gîndul mărg de
tare Îngerii tăi cei călare, Și pedestrimea ca focul Merge strălucind cu totul.
Tu-ntemeiezi cu cuvîntul De stă nemutat pămîntul. Tu i-ai datu-i de mainte
Prăpastea de-mbrăcăminte, Și stă gata să te-asculte, Să dea apa preste munte, Și
de svînta ta poruncă Va fugi din deal la luncă, Că va merge detunată, De glasul
tău înspăimată. Și munțîi, și dealuri nalte S-or ivi, și șesuri late, Pre locul
ce sînt urzîte, Cînd i-ai făcut de mainte Și le-ai pusu-le hotară, Să nu dea din
loc afară, Ce să-ț țîie-ntreg cuvîntul, Să nu-mpresure pămîntul. Tu trimiți ape
prin tăuri, De cură printre munți rîuri, De să toate heri adapă Și le prisosește
apă. Și colunii cînd li-i sete Tu-i adăpi fără scumpete. Tu strîngi pasările-n
hoarbă La părău ce vin să soarbă, De prin pietri, de prin gauri Slobod cîntece
și glasuri. Tu sloboz roauă pre munte Dintr-a tale cămări multe, Și pre pămînt
slobozi ploaie, De să satură-n pohoaie, Și cu lucrul tău sporește Tot pămîntul
de rodește. Tu dai fînului să crească, Dobitoacelor să pască, Și crești pajiștea
cea moale, De scoate grîul din foale, De-ș culeg oamenii hrană Să le hie și pre
iarnă. Că scot pita cu sudoare Să mănînce la răcoare, Din pămînt agonisită Pre
porunca ta cea svîntă. Și le-ai dat vinul să-ș facă Veselie, să le placă. Cu
oloi să-ș netezească Fața și părul să ș-ncrăvască, Cu pîinea cea de mîncare Să
să facă omul tare. Copacilor de pre cîmpuri Tu le dai sațîu pre timpuri, Și
chedrilor din Livanul, Ce-i răsădești în tot anul. Acolo vrabii ș-or face
Cuiburi, di-or ședea cu pace, Că le este rodionul Povață, pus de la Domnul.
Cerbilor le-ai dat să salte Pre munțîi cu dealuri nalte, Și iepurilor scăpare
Le-ai dat s-aibă supt stînci tare. Luna ai făcut cu rază, Să crească vremi și să
scază, Și soarele ș-nemerește Apusul ce odihnește. Din tunerec feceș noapte, De
ies gadinile toate. Lupii urlă și scîncează, Cînd spre vînat să gătează, Să-ș
ceie și să-ș răpească De la Domnul să-i hrănească. Pănă cînd răsare soare, De
mărg cineș la-nchisoare. Și omul, fără de greață, Iese-n treabă demineață, De
lucrează pănă-n sară, Zî de iarnă și de vară. Pentr-aceea, Doamne svinte, Să fii
mărit de mainte, De lucruri ce-ai făcut mare, Cu sfat bun, cu așezare! Pămîntul
îi plin de fapte Ce-ai făcut cu bunătate. Și marea, cîtu-i de lată, Și largă, și
desfătată, Într-însă să țîn heri multe, Jigănii mari și mănunte. Preste luciu de
genune Trec corabii cu minune. Acolo le vine toană De fac chiții gioc și goană.
Și toate la tine cată Să le dai hrană bogată, Să strîngă și să-ș culeagă Ce
le-ai dat, cu voaie largă. Cîndu-ț deșchizi svînta mînă, Atunci toată lumea
i-plină De bișug și de dulceață, Și-și petrec toț bine-n viață. Și cînd
ț-ascunzi fața svîntă, toată lumea să-nspăimîntă. Cînd le iei duhul, s-or stînge
Și la țărna lor s-or strînge. Duhul tău cînd li-i trimite, Să vor zidi ca
mainte, Și cum ț-ai datu-ț cuvîntul, Vei înnoi tot pămîntul. Și să-ț fie, Doamne
svinte, Slava-n veci, ca și mainte! Dumnezău gînd bun va pune De lucruri ce-au
făcut bune. Că de svînta ta cătare Pămîntul tremură tare, Și din munte merge
pară, Cînd pogori să vez în țară. Și ț-voi cînta, Doamne,-n viață, În custul
mieu, cu dulceață, Cînta-ț-voi, Dumnezău svinte, Domnului mieu de mainte. Pănă
ce voi fi cu viață, Îț voi cînta fără greață. Și să-ț placă, Doamne svinte,
Bietele mele cuvinte, Să mă bucur în tot bine De Dumnezău, cum să vine, Ca să
pieie cu ocară tot pizmașii tăi din țară. Și ceia ce-s fără lege De pre pămînt
să vor șterge, Să nu scape nice urmă, Ce să-i ștergi dintr-a ta turmă. Aliluia,
psalomul lui David 104. Rugaț Domnul și-l strigaț pre nume, Oamenii toț ce
sînteț pre lume, Să daț veste și-n păgînătate De-a lui fapte ce-s cu bunătate.
Cîntațî-i lui cîntecul cu cinste Și-i povestiți minuni de mainte. Vă lăudaț cu
svîntul lui nume, Să să veselească toț din lume Carii cearcă să știe pre Domnul,
Cu inemă curată tot omul. Pre Domnul cercaț să vă-ntărească, Să vă svînta lui
față prăvască. Minuni ce-au făcut să țîneț minte Și de șanțuri dintăi, de
mainte, Din svîntul său rost ce-au dat giudețe, În svînta sa lege să să-nvețe. A
lui Avraam sămînță, Ce slujiț la Domnul cu credință, Hiii lui Iiacov ce i-au
Domnul Ales șie, precum ști tot omul. Domnul nostru ce ș-au dat cuvîntul Și
tocmala preste tot pămîntul Ș-au adusu-ș de lege aminte Și de cuvînt ce-au zîs
de mainte, De-au poruncit preste mii de rude. Și preste tot neamul să răspunde,
Cu Avraam ce ș-au dat cuvîntul Și cu Isac, cu giurămîntul Ce-au pus cu Iacov
de-nvățătură, Cu Izrail în veci legătură, Zîcînd:” Îț voi da țara ce țîne
Hanaanul din zîle bătrîne, Jirebia ta cea măsurată Și de Hanaan împresurată”. Că
la număr aveai ceată mică Și casa ta era puțîntică, Cînd îmblai mutîndu-te prin
țară, Ca un oaspe tinzînd cort afară. Și te mutai din limbă pre limbă, Și
di-mpărațîi nepățînd scîrbă. N-au lăsat om să te asuprească, Nice pre-mpărat să
te mîhnească:” De unșii miei nime să s-atingă, Să facă prorocilor miei tîngă”.
Și trimisă Domnul foame-n țară, De-aducea de-aiuri pîinea cu cară, Că strică
Dumnezău din tot viptul, De să fece foame-n tot pămîntul. Trimisă nainte-le pre
omul, Pre Iosif, iubitul de Domnul, Ce l-au datu-l frațîi pre vînzare La robie
fără scumpărare, De-l zgîrciră-n obez cu-nchisoare, Heri prin suflet i-au dat în
prinsoare, Pănă i-au venit ce-au zîs cuvîntul, De ș-au făcut veste-n tot
pămîntul. I-au dat Domnul cuvînt din strînsoare, Și-mpăratul l-au scos din
chisoare, Trimisă de-l scoasă din șerbie Boierin, de-i dede slobozîie. Și-l
pusă-mpăratul domn în casă Și-ntr-avere-ș mai mare l-aleasă, Preste boieri, și
să sfătuiască, Ca pre sine să-i înțălepțească Bătrînii lor și să le dea minte
Tuturor ce sînt mai denainte. Și-ntră Iacov la Hamos în țară, Și izrailtenii
s-așezară Și crescură de să înmulțîră, Și pizmașii stătură cu pîră, Făcîndu-le
ură la-mpăratul, Cu inemă strîmbă din tot sfatul, Cu-nșelăciuni să le facă
smîntă În șerbi ce-are Domnul gloată svîntă. Trimisă pre Moisei, a sa slugă, Și
pre Aron ce-au ales să-ș ungă. Pusu-ș-au la dînș Domnul cuvîntul, Cu minuni să
facă-n tot pămîntul, Toată țara lui hamos să vază Pentru Izrail ce să lucrează.
Trimisă-ntunerec în tot omul Ce mîniară în grai pre Domnul. Toate apele le fece
crunte, De-au murit tot peștele de frunte. Izvorît-au broaște-n toată țara, De
să va-ntr-înș pomeni ocara, Că și la-mpăratul giuca-n haine, Pren sicrie și prin
toate taine. Muște cînești le-au trimis cu ace, Și de mușini n-avea-ncătro face.
Ploaia, smida le-au împlut și focul, De-au țara ars ș-au bătut cu totul. N-au
scăpat de vii rodită viță, C-au și scoarța ros de pre mlădiță. Somochinii toț ce
făcea roadă Smida strică, și tot pom de coadă. Trimisă lăcustă și omidă De
mîncară ce-au rămas de smidă, Cît n-au rămas nemică verdeață De otavă, de
buriană creață. Și le bătu toată pîrga-n țară, Și de-averea lor să scuturară. Și
ș-au scosu-ș din șerbie Domnul, Cu argint, cu aur, pre tot omul. Și nu era nime
să să sîmță În răgula lor cu neputință. Și păru eghiptenilor bine Că-i porniră
de sîrg dintru sine, Că inema le era-ngrozîtă De puterea Domnului cea svîntă. Și
le tinsă Domnul umbră groasă, De le făcea zua răcoroasă, Iară noaptea le
schimba-n lumină, Cu nuor de foc, ca-n zî senină. Și cerșură de le-au dat
crîsteie Și potîrnichi de căra cu speie. Și din ceri le-au trimisu-le hrană, De
să săturară toț de mană. Le-au scos izvor din piatră la sete, De bea apă toț
fără scumpete. Că ș-au adus Dumnezău aminte De svîntul său cuvînt de mainte,
Cătră Avraam ce-au zîs c-a face, Că-i va crește sămînța cu pace. Și ș-au scosu-ș
Domnul cu tărie Oamenii săi cătră bucurie, Și ș-au dat aleșilor să-ș facă
veselie-n viață, să le placă, Împărțîndu-le țări desfătate, Cu avere și cu
bunătate, De să așezară-n țări păgîne, Împărțîndu-ș ocine streine. Pentru ca să
țîie giurămîntul Și să-i cerce legea și cuvîntu. CATISMA 15 Psalomul lui David
105; Aliluia Lauda Domului. Rugațî-vă Domnului, că-i dulce, Că i-i mila din
veci, de pre-atunce. Cine va putea spune de Domnul, De puterile lui, în tot
omul, Să-i vestească laudele toate, Ca să să-nțăleagă preste gloate? De-aceia va
hi mare ferice Ce vor feri giudeț să nu strice Și vor face dereptate-n lume, N
toată vrema, să-ș facă bun nume. Adu-ț, Doamne, și de noi aminte Întru bune
vrere de mainte Și ne cercetează-ntr-agiutoriul, Să ne dai cu bine de tot
sporiul. Să vedem aleșii tăi în bine Și să ne veselim cum să vine, Cu gloata ta
s-avem bucurie, Laudă să-ț avem de moșie. Greșitu-ț-am și noi denainte, Cu
părinții noștri de mainte Făcut-am nainte-ț strîmbătate Și nu vrum să facem
dereptate. A noștri părinț nu-nțălesese În Eghipet a tale ciudese Ce-ai făcut cu
dînș într-acea țară, Și mila ta cea multă uitară. Și te mîniară-ntr-acea oară,
Suindu-să-n mare cu pohoară. Și i-ai mîntuit cu al tău nume, De ți s-au vestit
puterea-n lume. Marea Roșii îngroziș să sece, Vad uscat să stea pănă vor trece.
Și i-ai petrecutu-i preste-arină Ca pintr-o pădure fără tină Și i-ai scosu-i de
ce le-au fost greață, De la mîini de pizmaș, pre povață. Ceia ce le făcea
supărare Apa i-au acoperit din mare, De n-au scăpat unul de poveste Să-ntoarcă
la urmă să dea veste. Și-i crezură svintele cuvinte, Și-i cîntară laudă-nainte.
Lucrurile lui de sîrg uitară Și pre sfatul lui nu s-așezară. Și-i gingășiia
pentru bucate În pustie, făcînd răutate, Ispitind pre Dumnezău la sete Și i-ai
adăpat fără scumpete. Trimițîndu-le sațîu în suflet, Ce ei mîniară-l cu rău
cuget Pre Moisei, gîlcevind în gloată, Împutîndu-i în tabăra toată Căce i-au dat
Domnul preuțîie lui Aaron într-a sa svinție. Și prin ce le-mputară cuvîntul, Să
desfece de-i sorbi pămîntul Pre Datan și Aviron cu totul, Și pre vinovaț i-au
arsu-i focul De prin cățîi, cădind cu tămîie, Neavînd treabă ei la preuțîie.
Și-n muntele lui Horiv vărsară Vițăl cioplit, de i să-nchinară. Și-i mutară
slava, fără treabă, În chip de vițăl ce paște iarbă, Și de Dumnezău n-avură
știre, Ce le era Domn de mîntuire, Ce-au făcut pentru dînșii ciudese Pin
Eghipet, minuni, semne dese, Și prin țara lui Hamos prin toată, Prin Marea cea
Roșii semne gloată. Și vru Domnul în pripă să-i piarză Cu ceia ce nu vrură să
crează, De nu vrea sta Moisei pre rugă, Ce l-au ales adevara slugă, Să-l
întoarcă de cătră mînie, Că-i vrea pierde-n pripă cu urgie. Și țara dorită
defăimară, Că-n samă cuvîntul nu-i băgară, Și-n sălașele lor morcotiră, Glasul
Domnului nu-l socotiră. Și-ș rădică preste dînșii mîna, Să-i dărîme, să zacă ca
tina Prin pustie, și să le oboară Sămînța-n limbi ca nește ogoară, Și prin țări
departe să-i rășchire, Să-i destrame ca pre nește hire. Și lui Veelfegor îi
jărtviră, Idol spurcat, de să zăciuiră. Și mîncară jărtve de la morțîi, De să
pîngăriră-ntr-înș cu toțîi. Și pre Dumnezău îl mîniară În pîngăriciuni-ș ce
lucrară. Și căzură la război de armă, De periră mulț fără de samă. Și certă
Finees vinovațîi, De-ngrozî cu dînșii și pre alțîi. Și le fece despre Domnul
pace, De-i opri să nu pieie de lance. Și i s-au socotit de la Domnul În rod de
rod nainte-a tot omul, Ce i-au dat cu uric preuțîie Pănă-n veac pre rudă să ș-o
țîie. Mîniară-l la apa de sfadă, De pățî pentr-înș Moisei dosadă, Căce lovi-n
piatră cu toiagul, Cu mînie între tot șireagul, Că nu s-au socotit în cuvinte,
Amărîndu-l, scoțîndu-l din minte. Și ce le-au zîs Domnul n-ascultară, Și să
piarză pre păgînii din țară, Ce să mestecară în tot rodul Cu păgîni, luîndu-le
izvodul. Și pregiur ciopliții lor slujiră, Pregiur idoli, de să rătăciră, De-ș
giunghiară cuconii de sfară Dracilor, vărsînd sînge prin țară. Sînge nevinovat,
feț și fete, De-ș cuconii da fără scumpete, Făcîndu-i cu hananeii sfară
Idolilor, lucru de ocară. Țara lor de sînge fu cruntată Și de lucrurile lor
spurcată. Și-ș urgisi Domnul de la față Oamenii și moșia cu greață, Și i-au
datu-i a pizmaș pre mînă, Supt putere de limbă păgînă. Și pizmașii lor îi
asupriră Supt mînule sale, de-i smeriră. Că i-au izbăvitu-i de ori multe, Ce ei
l-au amărît cu sfat iute, De i-au zgîrcit răutatea-n gîrbă. Ce Dumnezău le-au
cătat de scîrbă Și le-au auzîtu-le de rugă, Văzîndu-i în greu din vreme lungă,
De giurămînt ș-au adus aminte, Căindu-să cu milă herbinte. Și i-au datu-i să
fie-n cruțare, Cu ieftinătatea sa cea mare. Și-n robie le-au datu-le s-aibă De
cătră toț iușor și oslabă. Și tu, Doamne Dumnezău, ne scoate Și ne strînge din
limbile toate, Să-ț mărturisim de svîntul nume, Să să ducă vestea preste lume De
lauda ce ti-om lăuda-te, Fălindu-ne-ntr-a ta bunătate. Binecuvîntat ești, Doamne
svinte, Domnul lui Izrail de mainte. Și gloatele toate să grăiască,
Bunăcuvîntarea să-ț trăiască. ALILUIA Psalomul lui David, 106: Rugațî-vă cu
dulce la Domnul, Că i-i mila din veci pre tot omul. Izbăvițîi Domnului grăiască,
Ce i-au scos din mînă vrăjmășască, Și di prin țări i-au scosu-i la urmă, De i-au
adunatu-i la o turmă, Din răsărit și din scăpătate, Din sever și din mări de
departe. Rătăciț în pustii, fără vlagă, Cercînd cale de oraș, să margă Să-ș
găsască loc de lăcuință, Flămînz și-nsătaț, de ticăință Sufletele lor într-înș
săcasă, Cercîndu-ș lăcuință de casă. Și strigară la Domnul, în scîrbă, De le
greul iușură din gîrbă, Și i-au scosu-i la cale direaptă, Să-ntre-n lăcuință
așezată, Să-ș mărturisască la tot omul Minunea și mila de la Domnul. C-au
săturat suflet de la lipsă, Suflet flămînd masă dulce-i tinsă, Ce ședea la
umbră-ntunecată, Loc de moarte, lipsă ferecată. Prin Domnul cuvînt ce-l mîniară,
Cel de Sus în sfat ce-ntărîtară Cu sîlbăticia cu cea crudă, De li s-au zgîrcit
inema-n trudă, Că i-au împresurat nevoi multe Și nu era cine să le-agiute. Și
strigară la Domnul cu jele, Și i-au scosu-i de la nevoi grele, Din tunerec de
umbră de moarte, Și le-au frînt obezîle din toarte, Să-ș mărturisască la tot
omul Minunea și mila de la Domnul. Că le-au porț zdrobitu-le de-aramă, Cu răteze
tare fără samă. Și i-au luat din calea cea strîmbă, Că prin fărălegi pățîia
scîrbă, Cît sufletul lor dobîndi greață De toate bucate ce-s de viață, Și
s-apropiară-n pragul morțîi, De era de-a perirea cu toțîi. Și strigară la Domnul
cu jele, Și i-au scosu-i de la nevoi grele, Că le-au trimis cuvîntul său Domnul,
De-au tămăduit într-înș tot omul. Și i-au scosu-i dintr-a lor pierzare Cătră
viața cea cu așezare, Să-ș mărturisască la tot omul Minunea și mila de la
Domnul, Să-i jărtvască jărtva cea de hvală, Să-i spuie de minuni, de tocmală.
Carii îmblă-n corabii pre mare, De-ș fac lucrul preste genuni tare, Aceia i-au
văzut de minune Ce-au lucrat Dumnezău în genune. Zisă de să fece vînt cu bură,
De rădică val de-necătură, Pănă la ceri îi suia cu unde, Și-i pogorîia-n gios
să-i afunde. Sufletele lor în greutate Să topiia beț de răutate, Că-ș ieșiră și
din țălepciune, De te lua de dînșii minune. Și strigară la Domnul cu jele, Și
i-au scosu-i de la nevoi grele. Vînturilor zîsă de-ncetară Și undelor de să
alintară. Și le păru bine că trecură Valurile toate de tăcură. Și i-au
îndereptatu-i cu pace Domnul, spre liniștea ce le place, Să-ș mărturisască la
tot omul Minunea și mila de la Domnul. Și-n săbor de gloate să-l rădice, Și-n
scaun de bătrîni să-i ferice, C-au prăvălit apele să sece Ș-au pustiit izvor
de-apă rece. Țară roditoare-n sărătură S-au schimosîtu-să din făptură, Pentru
răutăț ce făcea-n țară Lăcuitorii cei cu ocară. Iară pustia cea secetoasă I-au
dat Domnul de este apoasă. Și pămîntul cel fără de apă De izvoară răci nu să mai
scapă. Gloata sa cea flămîndă și sacă O descalecă-n țară buiacă, De ș-au făcut
orașe și sate, Și țarini, și vii cu bunătate. Și-ș feceră vipturi s-aibă-n viață
Cu bișug de roadă cu dulceață. Și i-au blagoslovitu-i să crească, Și-n dobitoc
să să-mbogățască. Ce ei să micșurară-n scădere, Petrecînd cu grije și durere,
cît boierii lor să defăimară, Și s-au vărsat preste dînș ocară, Purtîndu-să-n
cărări rătăcite Și smintind de la căi fericite. Ce Domnul mișelului agiută
Despre mișelătatea cea multă, Că i-au pus ca turmele chiline, Pre moșii în rînd,
cum li să vine. Le vor vedea direpții de viață Și să vor veseli cu dulceață,
Și-ș vor pune mîna preste gură Necurațîi ce le sînt cu ură. Cine-i înțălept, să
să păzască Și acestea să le socotească, Mila lui Dumnezău să-nțăleagă, Cu cuget
bun și cu minte-ntreagă. Cântarea psalomului lui David 107; Gata este inema mea,
Dumnezeule. Inema mea mi-i, Doamne, gătată, Mi-i inema gata de te-aștaptă, Ca
să-ț cînt într-a mea, Doamne, slavă. Scoală, slava mea, fără zăbavă! Scoală-te,
psăltire și dulceață! Iată că m-oi scula demineață Și-ț voi mărturisi, Doamne, n
gloate, Cîntîndu-ț prin limbile prin toate, Că mila ta ceriuri covîrșește
Ș-adevara-n nuori să lățește. Și preste ceri, Doamne, tu te-nalță, Să te vază
toată lumea-n față, Și slava ta preste tot pămîntul Să rămîie, cum ț-ai dat
cuvîntul. Pentru iubiții tăi ce ți-i milă, Să-i izbăvești de greu și de sîlă, Cu
mîna ta, Doamne, cea direaptă, Și să mi-asculț cu milă-ndurată. Dumnezău ș-au
grăitu-ș în svîntul Și nu-ș-va schimba-ntr-alt chip cuvîntul:” Rădica-m-oi
să-mparț cu măsură Sihem cu moșii, fără trăsură, Și valea de șetre pre hotară O
voi măsura de s-a ști-n țară”. Că mi-i al mieu Galaad cel tare, Și Manasii gata
cu oști mare, Și Efrem îi al mieu la năvală, Lîngă cap, de mi-i de sprejineală.
Iuda mi-i domn de-mpărățește, Moav pregiur căldări îm slujește, Edom mi-a sluji
la-ncălțăminte, Ca-n zîlele cele de mainte. Și filistimenii cu credință Mi să
vor pleca cătră priință. Cine m-a-ntiri cătră cetate, Să hălăduiesc cu greutate?
Sau cine să-mi vie cu grea toană, pănă la Edom să mă ia-n goană? Fără numai tu,
Dumnezău svinte, Cînd ne vei urni de denainte Și nu ni-i ieși la oaste-n frunte,
Ce ne vei lăsa cu sudori crunte. Dă-ne, Doamne, agiutori în scîrbă, Să ne
iușurăm greul din gîrbă, Că omul în zădar să trudește În tăria sa de să oștește.
Ce cu Dumnezău să facem oaste, Că-i va lovi pre pizmași din coaste, Și-i va da
Dumnezău de ocară, De vor fi defăimaț preste țară. În sfîrșit, Psalomul lui
David 108 Dumnezeule lauda mea n-o ține sub tăcere: Lauda mea, Doamne svinte,
Spune-ntre toț denainte, Că răul și păcătosul Ș-au deșchis asupră-mi rostul Și
cu-nșelătoare limbă Grăiesc asupră-mi cu scîrbă, Cu graiul lor cel de ură,
Împregiur de-m fac trăsură. Și mă luptă scornind sfadă, Să-m facă-n deșert
dosadă. În loc ce-ar hi să-m priiască, Vor de rău să mă grăiască. Iară eu din
vreme lungă Am făcut pentru dînș rugă, Și pentr-a mea bunătate Pun asupră-mi
răutate, Și-m sînt cu grea urîciune Pentru a mea plecăciune. Ce să pui pre
păcătosul Să-i oprească tot folosul, Și pre dracul din direapta Să i-l pui, cînd
vei da plata. Cînd i s-a face giudețul, Să-l scoață de gît cu hățul, Și ruga la
greutate Să i să-ntoarcă-n păcate. Zîlele să-i tai și vacul, Boieria să-i ia
altul, Și cuconii să-i rămîie Cu muierea-n sărăcie. Și să-i strămutezi feciorii
Să ceie cu cerșetorii, Să fie goniț din casă Și din odihnă să-ș iasă. Și
datornicii să-i cerce Averea toată ce-ș fece, Și streinii să-i apuce Agonisita
cea dulce. Să n-aibă să-i osfintească, Nice săracii să-i crească, Ce să pieie cu
ocară, Cu rodul său din țară. Într-un rînd de rod ce trece, Cu tot numele să-ș
sece, Să să-ntrebe și păcatul A părinț ce-au aplecatu-l, Și să n-aibă osfinteală
Maică-sa despre greșală. Și să le fie cu Domnul Pîra, să-i vază tot omul De pre
pămînt cum s-or șterge, Pentr-a lor fărădelege, Că nu ș-au adus aminte Să facă
milă-nainte. Ce cînd i-au venitu-i toană, Au luat mișel în goană, Om cu inema
smerită, Să-i dea moarte ovilită, C-au iubit din tot îndemnul De i-au venitu-i
blăstămul. Și s-au dosît de ferice, De departe stînd cu price. Ca-n cămeșe să
va-nvește În blăstăm, ticăițește, Și ca apa i-a-mplea zgăul Blăstămul, cu de tot
răul, Și ca măduha-n ciolane Să să-mbrace, ca-n căftane, Și cu brîu ce-a vrea
să-ncingă Cu blăstămul să să strîngă, Pentr-acest lucru de ură Ce-m fac la
Domnul trăsură, Grăind asupră-mi de suflet Cu vicleșug, cu rău cuget. Ce tu,
Doamne, să-ț faci milă, Cînd îm vez de greu și sîlă. Și pentru svîntul tău nume,
Ce țî să vestește-n lume, Fă și de mine cătare, Și cu mila ta cea mare, Doamne,
tu mă izbăvește De la rău ce mă tîlnește, Că sînt mișel, și de smîntă Mi să
inema spăimîntă. Ca lăcusta, cînd strîng cortul, Sînt scuturat gios cu totul. Și
genunchile m-slăbiră De post, de să schimosîră Pelițele de grăsîme, De mustrat
ce-s în mulțîme. Văzîndu-mă tins afară, Cu capul lor clătinară. Ce tu, Dumnezău
Domn svinte, Agiutoriul tău trimite, De mă scoate-ntr-a ta milă, Să cunoască a
ta sîlă, Și mîna ta cea direaptă, Doamne, cu carea faci plată. Ei să
blasteme-mprotivă Dintr-a lor gură zlobivă, Iară tu, Dumnezău svinte, Să-mi
urezi dulce cuvinte. Carii asupră-mi să scoală, Răul să le cază-n poală, Iară
șerbul tău să aibă Bucurie de oslabă. Și ceia ce-m fac nepace, În rușine să
să-mbrace, Prin veșmînt de sărbătoare Să să-mbrace-n strecătoare. Mărturisi-voi
de bine lui Dumnezău, cum să vine, Și cu rostul mieu-n zbor mare Îl voi făli cu
cîntare. Că stătu dintr-a direapta A mișel cu oaste gata, De i-au scos de la
perire Sufletul spre mîntuire. CATISMA 16: ALILUIA, psalomul lui David 109. Zîsă
Domnul Domnu mieu să șază De-a direapta sa-n scaun dînd rază, Pănă cînd pizmașii
de supt soare Ț-voi așterne-i pre toț supt picioare. Toiag de putere ț-va
trimite Domnul din Sion, Dumnezău svinte, Și pre toț pizmașii ț-vei învince, De
țî s-or pleca fără de price. Că cu tine ț-este boieria La zua ce ț-vei ivi
tăria, În strălucori de svinț ce-i ivi-te Într-aceea zî, Dumnezău svinte. Din
pîntece te-au născut mainte De luceafăr al tău svînt părinte. Giuratu-ș-au
Domnul giurămîntul Și nu-ș-va schimba căind cuvîntul. Tu ești preut în veci
pentru țară, De rădici ca Melhisedec sfară. Și Dumnezău ț-este din direapta, De
ț-va tăia pizmașii cu spata. La zî ce l-or întărîta craii, Îi va călca-n
picioare cu caii. Și ș-vor lua giudețul păgînii, Că li s-or nădi la stîrvuri
cînii. Și capete pe gios vor fi multe, Ce vor fi de la război căzute. Apă de pre
părău va bea-n cale, Cînd va nălța capul oștii sale. ALILUIA, psalomul lui David
110. Mărturisi-mă-voi ție, Doamne svinte, Cu inema mea cu toată denainte A tot
sfatul de direpț într-adunare, De a tale, Doamne, lucruri, că sînt mare Și
cercate întru voia ta din toate. Lucrul tău și cuviința cine poate Să le spuie,
și de svînta-ț dereptate Ce trăiește în toț veci cu bunătate? Ț-ai făcutu-ț de
ciudese pomenire, Că ești ieftin și milost, Doamne, din hire. Carii sînt de-ț au
de teamă, le dai hrană, Pentru legămînt bătrîn făcînd pomană. Cu tăria
lucrurilor ț-ai dat știre Gloatei tale ce i-ai fost de izbăvire, Că i-ai datu-i
cu uric țară păgînă. Adevara și giudețul ți-i pre mînă, Și poruncile tale ți-s
tare și crezute, N dereptate ș-adevară-n veci făcute. Ț-ai trimisu-ț gloatei
tale mîntuință, Poruncindu-i preste veci lege-n credință. Svînt îț este
și-nfricat cinstitul nume Și de mare cuviință preste lume. Frica ta dă-ncepături
de-nțălepciune, Cunoștință tuturor spre-nvățături bune. Cinstea ta, Doamne, și
lauda trăiește Preste vecii preste toț, de te mărește. Aliluia, întoarcerea lui
Agheu și a lui Zaharia, Fericit bărbatul care se teme de Domnul, Psalomul lui
David 111. Ferice va fi de omul Ce să va teme de Domnul, În porunca lui cea
svîntă Stînd cu voaie, fără smîntă, Că va fi tare-n credință Pre pămînt a lui
sămînță, Rod dirept să va chema-să Și bișug într-a lui casă, Și-i va trăi
dereptatea Preste vecii în toată partea. Și la-ntunerec de ceață Va vedea lucori
de viață. Că direptul și milosul El să-ndură-n tot folosul Și cu mînă
largă-mparte Din direaptă bunătate. Acela devreme-ș cată Răspuns bun la zî de
plată. Și-n giudeț să nu-l clătească Rău, ce-n veci să-l veselească. Cu pomană
stătătoare Va fi direptul supt soare, Și de veste rea nemică Nu-l va împresura
frică. Că inema-i este gata La Domnul să-ș ceie plata. Să stea cu inemă tare,
Fără frică, la cătare, Pănă va prăvi să-ș vază Pizmașii săi duș să-i piarză.
Pentr-aceea ș-dă și-mparte A mișei cu bunătate, Să-i trăiască dereptatea Preste
veci în toată partea. Și i să va-nălța steagul, De s-a slăvi-n tot șireagul. Și
prăvindu-i tot folosul, Să va scîrbi păcătosul, Și cu dinții în scrîșcare Să va
topi la certare, Că va peri necuratul Cu pofta sa din tot svatul. Aliluia,
Alegerea noului popor; Lăudați, tineri, pe Domnul, Psalomul lui David 112.
Lăudaț, cuconi, pre Domnul, Să s-auză în tot omul, Lăudațî-i svîntul nume, Să
s-auză preste lume. Și blagoslovit să-ț fie, Doamne, numele-n vecie. De unde
soare dă rază Pănă-n scapăt ce s-așază, Lăudatu-i-i svînt nume Și nalt de toț
ce-s în lume. Preste ceriuri să lățește Slava lui, de să vestește. Cine este,
Doamne svinte, Decît tine mai nainte? Că descaleci preste nalturi, De prăvești
în toate laturi, De vez ceriul și pămîntul, Vez mărețul și smeritul, De scoli
săracul din tină, Și cu direapta ta mînă Din gunoi rădici în slavă Pre mișel
fără zăbavă, De-l pui să șază cu craii, Să-ș petreacă dulce aii, Cu boierii și
cu gloată Să-ș petreacă viața toată. Și din stearpă rădici maică Cu casă-n
cuconi, să-i placă. Aliluia, psalomul lui David 113. Din Eghipet Izrail cînd
mearsă, Iiacov cu-ntemeiată casă, La moșie să-ș margă bătrînă, Din țară urîtă și
streină, lui Dumnezău gătind la Iuda Să-ș încuscre cu Izrail ruda, Marea văzu și
fugi să sece, Iordanul apele ș-desfece, Măgurile c-areții săltară Și munțîi ca
mieii să giucară. Ce ț-fu, mare, de mergi înspăimată? Și tu, Iordan cu apa lată,
Ce te-ntorsăș de ț-ai făcut spaimă? Și voi, munț, ce giucaț fără samă, Ca
mieorii săltînd, și voi dealuri, Ca mieii giucînd în toate laturi? De fața ta,
Doamne, să strămută Tot pămîntul și stă de te-ascultă, Cînd ț-ai ivit a ta
svîntă față, lui Iiacov de i-ai fost povață, Cînd ai întors stînca-n tău de ape
Și din bolovan izvor să scape. Nu-ț da, Doamne, nimărui pre lume, Ce-ț dă slavă
svîntului tău nume, Pentru mila ta și dereptatea, Să nu zîcă toț din toată
partea, Cu păgînii să ne pîșcăiască:” Unde-i Domnul să vă folosască?” Ce tu,
Doamne, ceriul și pămîntul Le-ai făcut din voaie cu cuvîntul, Iară idolii ce-ș
scot la hvală Păgînii, le-a fi-le de sminteală. Că aurul n-a sta să le-agiute,
Nice-argintul la greu să-i asculte. Gură au, și nu pot să răspunză, Ochi și
urechi, și nu văd, s-auză. Au și nări, nu pot să miroasă, Și mîni au, nu pot să
pipăiască. Au picioare, și n-or putea merge, Sînt și muț, de nu pot face lege.
Tocma să le fie cine-i face Și-ș cer de la dînșii dar și pace. Iară casa lui
Izrail are Agiutori pre Domnul ș-așezare. Casa lui Aron să-ncrede-n Domnul,
Agiutor li-i și scut în tot omul. Carii cătră Dumnezău au teamă Le agiută Domnul
și-i întreamă. Pentru noi Dumnezău să grijește Și cu bișug ne blagoslovește.
Dat-au Domnul bunăcuvîntare Casii lui Izrail și spori mare, Și casii lui Aron îi
urează Zîle bune și bișug să vază. Ș-au blagoslovit fără de samă, Mici și mare,
ce-au de Domnul teamă. Pre deasupra să vă mai trimiță Dar și milă Domnul din
ființă, Și-n cuconii voștri să să vază Dar și bine cu spori, să să-ncrează. Și
să fiț blagosloviț de Domnul, Ce-au fapt ceriul, pămîntul și omul. Ceriul
ceriurilor pentru Domnul, Pămîntul l-au datu-l a tot omul. Morțîi, Doamne, nu
ti-or lăuda-te, Nice cei din iad, din răutate, Ce noi cești vii îț vom ura bine
În veci, Doamne, precum țî să vine. Aliluia, Psalomul lui David 114; Iubit-am,
că a auzit Domnul glasul. Iubit-am de-aceasta că mi-aude Glasul rugii Domnul,
de-m răspunde, Plecîndu-ș urechea să mă sîmță, În zî ce l-voi striga cu
credință. Cînd mă iau durori de moarte-n hoarbă, Cu primejdi de iad vrînd să mă
soarbă, Atunci cînd mă află de tot răul, Strig pre Domnul, de-mi iușoară greul:”
O, Doamne, tu-m ia mișelul suflet De la greul ce-m vine preste cuget!” Că ești
Domn milost, cu ieftinețe, Și tuturor te-arăț cu blîndețe, Și pruncilor le faci
socotință, Ca cela ce ești Domn de priință. Mi-ai cătatu-mi cătră plecăciune, De
mi-ai trimis, Doamne, iertăciune. Și mișelul mieu suflet s-a duce La odihnă și
răpaos dulce, De la moartea de la cea urîtă Ce s-a-ntoarce, la viață dorită.
Ș-au ivitu-ș Domnul bunătatea, De mi-au iușuratu-mi greutatea. Că m-au scos din
scîrbele din toate Și sufletul mi-au scos de la moarte, Ochii de la lacrămi de
plînsoare, Picioarele de lunicătoare. Și-i voi sluji cîntînd cu dulceață lui
Dumnezău în țara de viață. Aliluia, Psalomul lui David 115; Crezut-am, și de
aceea am grăit. Am crezut, Doamne, c-oi face Să-m plinesc graiul cu pace, Ce eu
m-am scăpat departe, De n-am plinit nici o parte. Ce eu, buiguit de minte, Zîș
de tot omul că minte. Și cu ce ț-voi face plată, Doamne, de milă-ndurată, În
toate ce-m dai spre bine Cu spori mare de la tine? Cu păhar de biruință Ț-voi
închina cu credință Și ț-voi striga svîntul nume, Doamne, de să va-ști-n lume De
rugi, de făgadă grasă Ce ț-voi jărtvi-n svînta casă. Că-ntre fața ta cea svîntă
Svinții li-i moartea cinstită, Și de dînsa nu li-i greață, Că li să schimbă spre
viață. O, Doamne, să-m cauți de rugă, Că-ț sînt șerbul tău și slugă, Fiu din
șarbă cumpărată, Din șerbie scos cu plată. Obez și ferecătură Mi le-ai rumpt,
că-ț sînt făptură. Și cu jărtva cea de pace Hfală numelui ț-voi face, De la
greul ce ti-oi striga-te, Că-m răspunzi cu bunătate. Rugi ce-ț am făgăduite Țî
le voi da, Doamne svinte, Cînd să strîng oameni grămadă În cinstita ta ogradă,
Unde-ț este svînta casă, De sloboade zare deasă De dar și de bunătate, În
Ierusalim cetate. Aliluia, Psalomul lui David 116; Lăudaț pre Domnul, toate
neamurile. Lăudațî-l toț pre Domnul, Păgînii și tot omul, Că ș-au pus mila cea
mare Preste noi cu așezare, Ș-adevara lui cea svîntă Custă-n veci fără de
smîntă. Aliluia, Psalomul lui David 117; Mărturisiți-vă Domnului. Mărturisițî-vă
cătră Domnul, Că-i cu bine din veci pre tot omul. Casa lui Izrail să grăiască
Că-i Domnul milost și să trăiască. Casa lui Aron să strige tare Că i-i mila din
veci pre-așezare. Și să zîcă toț carii au teamă De Domnul că-i milost fără samă.
Am strigat pre Domnul, avînd scîrbă, Și mi-au iușurat greul din gîrbă. Dumnezău
mi-agiută de n-am frică Despre om să-m vie rău nemică. Domnul mi-este scut și
bunătate, Și pizmașii nu pot sta să-m cate. Mai bine-i a nedejdui-n Domnul,
Decît a să răzăma spre omul. Mai bine să-ț aibi cu Domnul traiul, Decît să
nedejdiuiești spre craiul. Toț păgînii ce mă-ncungiurară Cu Domnul i-am întirit
din țară. Că m-încungiurară cu oști late, Ce Domnul mi i-au luat din spate, Că
m-încungiurară cu șireaguri, Ca albina ce șede pre faguri, Și ca spinii ce-i
arde pojarul, Am trecut preste dînșii cu carul. Și cu svîntul tău, Dumnezău,
nume Mi-am supusu-mi pizmașii din lume. De-am și surupatu-mă de rîpă, Tu m-ai
rădicat, Doamne, de pripă. Că mi-i Domnul stîncă și cîntare, Și la greutate mi-i
scut tare. Glasuri de bucurie-mpreună La direpț în tabără răsună De Dumnezău, că
ș-au tins direapta, De-au îngrozit pizmașii cu spata. Cu direapta Domnul mă
rădică, De merg la război fără de frică. Domnul cu direapta sa-n vîrtute Mi-au
datu-mi izbîndă pre oști multe. Nu voi muri, ce voi custa-n viață Și-l voi
mărturisi cu dulceață. Că de mi-au dat Domnul și certare, M-au ferit de moarte,
de pierzare. Deșchidețî-mi ușea dereptățîi Și voi întra dinlontrul cetățîi, De
voi mărturisi prin tot omul Bunătăț și milă ce-am de Domnul. Poarta ceasta
Domnul o gătează Pentru să-ntre direpții să șază. Mulțămăscu-ț că mi-auzîș
greul, De m-ai mîntuit de la tot răul. Piatra ceea ce nu socotiră Lucrătorii la
zid ce zidiră, Aceasta s-au pus la unghi aleasă De la Domnul minunată-n casă. Că
aceasta-i de la Domnul dată, Între ochii voștri minunată, Și aceasta-i zua ce-au
fapt Domnul, De-i bucurie a tot omul, Și cu veselie să-ș petreacă Direpțîi
într-însă, să le placă. O, Dumnezău, tu ne dă izbîndă De la tine cu spori de
dobîndă. Blagoslovit îț este svînt nume Carele vii cu Domnul în lume. Voauă încă
să să nărocească De la casa cea dumnezăiască. Și tu, Doamne svinte, ț-luminează
Preste noi lucori de svîntă rază, Să ne punem zî de sărbătoare, Cu năroade, să
dea strălucoare, Și desimea la oltari s-agiungă, Preuțîi de jărtve să să ungă.
Dumnezăul mieu ești, și ț-voi zîce Mărturie, rugă și ferice. Dumnezăul mieu
ești, și te-nalță, Și-ț mărturisesc în svînta față, Că-m auzîș de-m fuseș
scăpare Și vă mărturisiț cu cîntare Cătră Domnul, că-i bun de pre-atunce, De la
veci ce ni-i cu milă dulce. CATISMA 17; Aliluia, Psalomul lui David 118; Fericiț
cei fără prihană în cale, care umblă. Această catismă-i făcută pre a, b, alef,
beiz, buchile evreiești. Ferice de ceia ce vor merge fără vină, Doamne,-ntr-a ta
lege. Ferice de ceia carii cearcă Fericitul tău cuvînt să-l facă, Să te cerce cu
inemă-ntreagă, Să-ț mărturisască fără tagă. Că ceia ce fac fărădelege, În căile
tale nu vor merge. Că tu ț-ai dat porunca cea svîntă Să o țîie toț fără de
smîntă. O, de mi s-ar căile derege, Să-ț poci feri, Doamne, svînta lege, Atunci
aș cuteza fără greață De ț-aș prăvi poruncile-n față! Ț-aș mulțămi cu
inemă-ntreagă Și ț-aș mărturisi fără tagă, De-aș deprinde svintele-ț giudețe,
Că-s direpte, de n-aleg în fețe. îț voi feri a ta dereptate, Și să nu mă laș la
greutate. Că tînărul încă ș-ar derege Pre cuvîntul tău calea ce-ar merge.
Cercatu-te-am cu inemă tinsă, Nu mă urni din svînta ta zîsă. În inema mea ț-țîi
zîsa svîntă, Spre greșele să nu mă ia smîntă. Fericit ești, Doamne, și mă-nvață
Să-ț țîi dereptările-n dulceață. Am dat veste din buzele mele De-a rostului tău,
Doamne, tocmele. În calea ta cea de mărturie M-am desfătat ca-ntr-o bogățîie.
M-oi primbla-mă-n poruncile tale Și ț-voi înțălege svînta cale, Într-a tale
dereptăț m-oi tinde Și-n cuvîntul tău mă voi deprinde. Dă șerbului tău plată de
viață, Că-ț feresc cuvîntul cu dulceață. Ochii îm destupă a-nțălege Minunile din
svînta ta lege. Nemernicu-s pre pămînt și-n rude, Poruncile tale nu mi-ascunde.
Sufletului mieu i-i drag să-nvețe În tot ceasul a tale giudețe. Îngrozîș semenii
ce să urcă Spre blăstăm din svînta ta poruncă. Ia-mi mustrarea, ponoslul din
față, Să-ț cerc mărturia cu dulceață. Boierii șed asupră-mi cu svaturi, De mă
pîrăsc toț din toate laturi. Iară șerbul tău, Doamne, să-nvață În dereptatea ta
fără greață. Mărturia ta și dereptatea Îm dă sfat, știință-n toată partea. Mi-au
lipitu-mi sufletul pămîntul, Ce mă-nvie, Doamne, cu cuvîntul. Îmbletele mele cu
spovadă Ț-am spus, Doamne, fără de tăgadă, Și mi-ai ascultat, și tu mă-nvață
Dereptăț de-a tale, să-m dai viață. Și să mi-arăț de direptăț cale A mă
primbla-n minunile tale. Sufletul mieu ș-întristează somnul, Ce m-a-ntări-n
cuvîntul său Domnul. De la cale strîmbă mă ferește Și cu legea ta mă miluiește.
Calea cea direaptă mi-este dragă Și de giudețul tău nu mi-i tagă. Mă țîi de
mărturia ta svîntă, Și să nu mă laș, Doamne, la smîntă. În poruncile tale mă
bagă, Să mărg pre drum cu inemă largă. Pune-mi, Doamne, calea-ntr-a ta lege, Și
pre dereptatea ta voi merge. Legea ta a o cerca m-dă minte, Să o țîi cu inemă
hierbinte. Într-a tale porunci pre cărare Mă-ndereaptă, c-aceea voi tare. Inema
mea spre-a ta mărturie Să o abaț despre lăcomie. Ochii de la deșert îmi oprește,
Să nu văz, și-n calea ta mă crește. Să-m dai cuvîntul tău, ce-ț sînt slugă, În
frica ta să-m fie de rugă. Ia-mi ocara carea mă defaimă, Că ți-i sfatul bun fără
de samă. Doritu-ț-am porunci cu dulceață, Și-ntr-adevărul tău să-m dai viață. Și
spre mine mila ta să-m vie, Pre cuvîntul tău, Doamne, n tărie. Ș-oi răspunde
cuvînt cui mă-mpută, C-am nedejde-n cuvîntul tău multă. Și să nu-ț iei din
rostul mieu graiul, Că-n giudețul tău îm razăm traiul. Și legea ta o voi
feri-ntreagă Pururea-n veci cu inemă largă. Ș-am îmblat pre cale desfătată, Că
porunca nu-ț las necercată. Ș-am grăit de svînta-ț mărturie Naintea de-mpăraț cu
tărie. Că eram deprins într-a ta zîsă, Carea-am iubit a chiti cu dînsă,
Rădicîndu-mi mînule pre rugă, Spre-a tale porunci din vreme lungă. C-am iubit a
mă deprinde-ntr-înse Și-ntr-a tale dereptăț și zîse. Adu-ț, Doamne, de cuvînt
aminte, Ce mi-ai dat nedejde de mainte. De-aceasta mă mîngîi cînd mi-i greață,
Că cuvîntul tău mă țîne-n viață. Trufașii lucrară răutate, Eu din legea ta nu
m-oi abate, Că ț-țîi minte, Doamne, de giudețe, Că mă mîngîi din veci în
blîndețe. Păcătoșii mă băgară-n scîrbă, Din lege-ț ieșind la cale strîmbă.
Cîntec mi-au fost a ta dereptate La locul mieu de streinătate. Ș-am pomenit
noaptea svîntul nume Și legea ț-am feritu-ț pre lume. Aceasta mi-i binele și
partea, Că ț-am cercat, Doamne, dereptatea. Partea mea ești, Doamne, cea de
viață, Și ț-voi feri legea cu dulceață. Mă rog, Doamne, la svînta ta față Cu
inema mea cu toate-n viață, Și-n cuvîntul tău mă miluiește Și la greul mieu tu-m
folosește. Ț-am cugetat calea și voi merge Întorcîndu-mă-n svînta ta lege. M-am
gătat și n-am voaie mîhnită A feri porunca ta cea svîntă. M-au înfășurat funi de
păcate, Și legea ta n-am uitat departe. Mă sculam la rugă lăsînd somnul,
Miazănoapte cînd doarme tot omul, Să-ț mărturisesc pentru giudețe Prin dereptăți
ce n-alegi în fețe. Partnic sînt cu toț ce-ț au de teamă, Ce-ț păzesc porunca
fără samă. Pămîntul îi plin de-a ta dulceață Și de dereptatea ta mă-nvață. Feceș
șerbului tău bunătate Cu graiul tău, Doamne, n dereptate. Bunătate, dojană,
știință Porunca ta mă-nvață-n credință. Păn-a nu mă smeri, eu greșisă,
Pentr-aceea mă țîi de-a ta zîsă. Bun ești, Doamne, și cu bunătate, Și
mă-nvață-ntr-a ta dereptate. Ș-au înmulțît mîndrii strîmbătatea, Pornindu-ș
asupră-mi răutatea, Iară eu cu inemă senină Îț voi cerca porunci fără vină. Le
zace pre inemă gros săul Ce l-au închegat cu de tot răul, Iară eu cu legea ta
cea svîntă M-oi deprinde, că nu-m va fi smîntă. Mi-i de bine că-m dedeș plecare
Să mă-nvăț într-a ta-ndereptare. Mai bună mi-i a ta svîntă lege Decît aur
ș-argint ce-aș culege. Cu mînule tale, Doamne svinte, M-ai zidit și m-ai fapt de
mainte; Dă-mi înțălepciune a-nțălege Poruncile tale-n svînta lege. Mă vor vedea
carii ț-au de teamă Și s-or veseli fără de samă, Că-n cuvîntul tău mă razăm
tare, Cu nedejde și cu așezare. Ț-am cunoscut, Doamne, dereptatea Pre porunci ce
dai în toată partea Și cu adevăr mi-ai dat certare, Ce să-ț fie
mila-ntr-așezare, Să mă mîngîie de la cădere Cu al tău cuvînt fără scădere. Să-m
trimiț a ta ieftinătate, Să petrec cu viață bunătate, Că legea ta îm
dă-nvățătură, Iară mîndrii ce sînt cu grea ură Cu rușine să iasă pre față, Să-i
lovască de toate părț greață. Iară eu cu gînd bun fără samă Într-a tale porunci
m-oi primbla-mă. Să mă-ntoarcă de la rătăcire Carii ț-au de frică și de știre Și
să-m hie inema senină, În porunca ta-mblînd fără vină. Mișelul mieu suflet să
topește În cuvîntul tău ce te dorește, Și ochii miei slăbiră-n vedere, Așteptînd
cuvînt de mîngîiere. Mă feci mîrșav ca foalele-n brumă, Dereptățîi tale făcînd
urmă. Cîte zîle am ce mi-s de scîrbă, Să-m iușurezi gonacii din gîrbă.
Călcătorii legii îm spun glume, Ce ca legea ta nu-i preste lume. Că-ț sînt toate
porunci adevere, Și să-mi folosești de la cădere. Că cu deșert mă luară-n goană,
Să mă bage-n pămînt, cînd au toană. Iară eu a tale porunci svinte Nu le-am
lăsat, ce tot le țîi minte. După mila ta, Doamne, mă-nvie, A svînt rost să-ț
feresc mărturie. În veci, Doamne, cuvîntul tău custă În ceri, preste rod de rod
să mută. Că nu țî să schimbă adevara, Ce-ai urzît pămîntul de stă țara. Cu
tocmala ta zua trăiește, Că lumea cu totul îț slujește. Că de nu mi-ar hi legea
ta vîntă, Perit aș hi, otrăvit de smîntă. În veci nu ț-aș uita dereptatea, Că cu
dînsă-s viu în toată partea. Al tău, Doamne, sînt și tu mă scoate, Că ț-am
cercat poruncile toate. Pre mine greșiții m-așteptară Să mă piarză cu totul din
țară. Mărturiile tale văz toate Și le-am deprins pre cît hirea-m poate. A tot
plinul am văzut sfîrșitul, Ți-i lată porunca și cuvîntul. Cît mi-i legea ta,
Doamne, de dragă, De mă-nvăț cu dînsă zua-ntreagă. Decît pizmașilor a-nțălege
Mi-ai dat în veci cu svînta ta lege, Și porunca ta, Doamne, cea svîntă Este a
mea în veci, neavînd smîntă. Decît toț ceia ce mă-nvață, Ț-am înțăles legea cu
dulceață, Că a tale mărturii cinstite Mă învață și mi-adaog minte. Mai presus de
cum bătrînii cearcă, În porunca ta n-au să mă-ntreacă. De tot drumul rău fără
ticneală Picioarelor mi-am pus sprejineală, Și m-am luat de drum rău aminte, Ca
să feresc svintele cuvinte. N-am știrbit din svintele-ț giudețe, Precum mi le-ai
tocmit să mă-nvețe. Cîtu-s de dulci cuvintele tale, Că-s ca stridea, și nu le-aș
uita-le, De mi să-ndulcește-ntr-înse rostul, Că-s mai dulce decît mierea cu
totul. Din poruncile tale-m iau minte, Și căile strîmbe mi-s urîte. Picioarelor
mele-i lumînare Legea ta și lucoare-n cărare. Giuratu-m-am ș-am pus mărturie
Să-ț păzăsc giudețele-n tărie. Smeritu-m-am cu pămîntul, Și mă-nvie, Doamne, cu
cuvîntul. Dar din rostul mieu, Doamne, să-ț placă Și-ntr-a tale giudețe
mă-mbracă. Sufletul mieu îț este pre mînă, Și de legea ta nu mă-nstreină.
Păcătoșii mi-au încordat lațuri, Eu din legea ta nu mărg în laturi. Ț-am ocinat
svînta mărturie, Inemii în veci de bucurie. Inema mea a face-i plecată
Dereptatea ta-n veci, pentru plată. Călcătorii legii mi-s în greață, Legea ta
cea svîntă m-tinde viață. Agiutoriul mieu ești și scutință, Cuvintele tale
m-sînt credință. Pre departe viclenii s-alerge, Că eu, Doamne, îț cerc svînta
lege. Pre svînt cuvîntul tău mă priimește, Și-n nedejde fără greș mă crește.
Agiută-mi și să-m dai mîntuință, Să mă deprinz într-a ta credință. Defaimi
ne-ascultoii legii tale, Că li-i gîndul strîmb și fără cale. Păcătoșii lumii
mi-s în greață, Mărturiile tale mi-s viață. Trupul mieu cu teama ta l-zdrumică,
Că mă ia de giudețul tău frică. Făcut-am giudeț și dereptate, Nu mă da să-m facă
strîmbătate. Pre robul tău în bine-l priimește, Sămeții să nu-m stea pîrîșește.
Ochii mi să sting în mîntuință Și-n cuvîntul tău cel cu credință. Fă șerbului
tău milă de viață, Și-n giudețele tale mă-nvață. Șerbul tău sînt, și-m dă
a-nțălege, Ca să mă-nvăț în svînta ta lege. Vremea ț-este, Doamne, a le face
Ce-ț stricară giurămînt de pace. Decît aur ț-am iubitu-ț zîsa, Topazion n-am
cătat de dînsa, Spre porunca ta făcînd cărare, De strîmbătăț ferindu-mă tare.
Mărturiile ț-sînt minunate, Și de sufletul mieu sînt cercate. Cuvintele tale-n
tălmăcie Luminează mintea din pruncie. Rostul mieu am deșchis ș-am tras suflet,
Că mi-s poruncile tale-n cuget. Caută, Doamne, și mă miluiește, Pre tocmala
cărui te iubește. Pre cuvîntul tău să-m tocmești pașii, Să nu-m poată învince
pizmașii. De clevete de om tu mă scoate, Și ț-voi feri poruncile toate. Ivește-ț
spre mine svînta față Și spre dereptarea ta mă-nvață. Ochii miei părauă
izvorîră, Prin legea ta ce nu socotiră. Pre direptul faci, Doamne, giudețe, Să
să certe toț și să să-nvețe. Porunca ta este adevară, Mărturia ta-i vestită-n
țară. Mă topește jalea și priința, Că pizmașii ț-uitară credința. Cuvîntul tău
herbinte-i ca focul, Și șerbul tău l-au iubit cu totul. Tînăr sînt și nebăgat în
samă, Dereptatea ta m-oi învăța-mă. Adevărul tău și dereptatea, Și legea-i
vestită-n toată partea. Scîrbe și cu greutăț m-aflară, Poruncile tale
mă-nvățară. Mărturia ți s-adeverește Și cu viață-n veci mă-nțălepțește.
Strigat-am spre tine, Doamne svinte, Și să mi-auzi mișele cuvinte. Că ț-voi
cerca, Doamne, ntr-adevară Obiceiele de s-or ști-n țară. Strigatu-ț-am, Doamne,
și mă scoate Din greu și din scîrbele din toate. Și ț-voi țînea svînta mărturie
Ce-ai pus să stea cu lege-n tărie. Sîrguit-am strigînd fără vreme În cuvîntul
tău și nu m-oi teme. Mi s-au stîrnit ochii demineață În cuvîntul tău care
mă-nvață. Glasul să mi-asculț fără de greață, Cu mila ta, Doamne, cătră viață.
Gonaci cu rău s-alăturară, Din legea ta urnindu-s-afară. Ce tu, Doamne, n-ii
pesti departe Cu calea ta cea de dereptate, Că ț-am cunoscut din mărturie,
Carea-i urzît dintîi în vecie. Vezî-mi greul și de plecăciune Și cu legea ta
m-dă iertăciune. Giudecă-mi giudețul fără greață, Cu cuvîntul tău, și să-m dai
viață. Departe-i de cei fără credință A ta, Doamne, svîntă mîntuință, Căce nu
vor nice de departe-N dereptățîle tale să cate. Îndurat ești de ieftinătate, Și
mă cruță-ntr-a ta bunătate. Mulțî-s ceia ce-m fac dodeială, Făcînd goană să mă
dea-n sminteală, Ce eu, Doamne, le țîi nesmintite Ale tale mărturii cinstite.
M-am săcat prin cei fără de minte, Ce nu-ț păzăsc svintele cuvinte. Iată că ț-am
iubitu-ț cuvîntul Și porunci ce-ai dat în tot pămîntul. Și cu mila ta să-m
trimiți viață, Și de primejdi să fiu fără greață. Adevărul ț-este pre cuvinte
Începătură-n veci de mainte, Giudețele ț-sînt în dereptate, Pre tocmală bună
așezate. Boierii ieșiră-ntr-alergate, În deșert făcîndu-mi răutate, Că eu avînd
de zîsa ta frică, N-am cugetat de dînșii nemică. De cuvăntul tău am bucurie, Ca
cela ce află bogățîie. Strîmbătatea am urît cu greață Și ț-am iubit legea cu
dulceață. Te-am lăudat în zî șepte date De giudețe și de dereptate. Legea ta cea
svîntă cui le place, Milă să-i găsască-n trai de pace. Așteptat-am a ta
mîntuință Și ț-am iubit porunca-n credință. Ț-au feritu-ț a ta mărturie
Sufletului mieu cu drag în tărie. Și ț-am păzît poruncile svinte Și mărturii
întregi nesmintite, Și căile mi-s îndereptate Spre-a ta, Doamne, svîntă
bunătate. Și-naintea ta, Doamne, s-agiungă Făgada mea și smerita rugă. Și să-m
trimiți s-aib preste minune Cuvîntul tău și cu-nțălepciune. Denaintea ta,
Dumnezău svinte, Să-m priimești rugăminte Și-n cuvîntul tău cu dereptate Să mă
izbăvești de greutate. Să iasă din rostul mieu cîntare Învățată-ntr-a
ta-ndereptare. Limba mea să-ț spuie de cuvinte, De porunci direpte de mainte.
Mîna ta cea svîntă mă va scoate, C-am iubitu-ț poruncile toate. Doritu-ț-am a ta
mîntuință, Și legea ta o-nvăț cu credință. Mișelul mieu suflet să trăiască,
Doamne svinte, să te proslăvească. Giudețele tale cele multe La greul mieu,
Doamne, să-mi agiute. M-am rătăcit pierdut ca o oaie, Cearcă-ț, Doamne, șerbul
la nevoaie, De mă-ntoarce la turma ta svîntă, Într-a tale porunci fără smîntă.
Poate hi că s-au fost cîntînd în legea veche la stepenele oltariului, cum să
cîntă acmu la noi la utrăne duminica înaintea svintei Evanghelii catizma aceasta
cu tîlc, ce le zîcem antifoane: Când sînt în necazuri, la glas 1; Spre cer ridic
ochii inimii mele, glas 2; Robia Sionului tu ai dezlegat din Babilon, glas 3;
Din tinerețea mea, glas 4. Tuteopt glasuri antifoane această catismă tîlcuiesc
și o cîntă naintea Evangheliei. Poate hi că s-au fost cîntînd și atunce la
stepenele oltariului. Iară într-alt chip iarăș să-nțălege suirea gîndului cătră
Dumnezău. Că această catismă foarte suie mintea ca pre nește stepene la
adîncimea cea lată a adîncului înțălesului și a cunoștinței cătră Dumnezău.
CATISMA 18, O cântare a treptelor; Psalomul lui David 119; Cătră Domnul, când
m-am necăjit. Cătră Domnul, cînd am scîrbă, Strig de-m ia greul din gîrbă.
Sufletul să-m scoți de scîrbe, Doamne, și de rosturi strîmbe, Și de limba cea
sămață, De cuvinte ce-s cu greață. La ce bine te va pune Limba cea
cu-nșelăciune? Că puternicul îș face Săgețîle iuț de lance, Cu jeratec înfocate,
Celor din pustietate. Vai, că voia mi-i amară, Ce m-am streinat de țară,
Depărtîndu-mă cu tarul, De-am tins șetre cu Chidarul. Multă duc streinătate,
Asuprit de strîmbătate. Că cu carii n-au priință Li-s prietin cu credință. Și
cînd le grăiesc de pace, Ei pun vrajbă ce le place. O cântare a treptelor;
Psalomul lui David 120; Ridicat am ochii mei la munți. M-rădic ochii cătră
munte, Dincătro-m-vin să mi-agiute. Dumnezău mi-i agiutorul, De folos întru tot
sporiul, C-au fapt ceriul cu cuvîntul Ș-au întărit tot pămîntul. Piciorul să
nu-ț dea-n smîntă Din calea lui din cea svîntă. Nice să-ț cuprinză somnul
Strajea ce ț-au datu-ț Domnul, De priveghe Izrailul Fără somn preste tot șirul.
Dumnezău te va feri-te Supt umbră, la zî herbinte, Că ț-va fi mînă direaptă
Cătră bine ce te-aștaptă. Zua nu-ț va fi de soare Zăduv, ce-ț va fi răcoare,
Nice luna te-a păli-te Noaptea cu lucori herbinte. Că Domnul îț va fi vîntă
Sufletului fără smîntă, De te va feri la-ntrare Să nu te-atingă pierzare, Și la
ieșit te va duce Cătră răpaos cu dulce. Cîntarea spițelor; Psalomul lui David
121. Mă veselesc de vestea ce-m vine, De mă-mbie direpții cu sine Să-ntrăm cătră
Dumnezău în casă, La curtea cea svîntă ce-ș aleasă. Eram oarecînd stînd cu
mulțîme În curtea ta, Ierusalime, Ce și de-acmu încă ni-om sui-ne, De ne-a spori
Dumnezău cu bine, Cu moșnenii tăi ce le țîi parte, Unde te zidești ca o cetate.
Acolo să ne suim cu gloate, Din răgulele Domnului toate, Pre uric ce era
Izrailul A să mărturisi din tot șirul, Și toț credincioșii ce-s în lume Îț vor
mărturisi svîntul nume. Acolo vor ședea pre giudețe Scaune, neveghind voaie-n
fețe, La casa lui David la cea svîntă, Cînd va veni Domnul fără smîntă.
Pentr-aceea să-ntrebaț de viață Ierusalimul în dulceață, De bișug de pace cum
petrece; Cine-l iubăsc, bișug nu-i va trece. Dea-ț Dumnezău în sîla ta pace Și-n
turnuri bișug, precum îț place. Prin frațîi miei, prietini și rudă Ț-am uratu-ț
pace fără trudă, Și prin casa ce-are-n tine Domnul Ț-am priitu-ț de bine-n tot
omul. Sămnează să știi că de patru ori să-nțălege Ierusalimu. O dată să-nțălege
orașul cel împărătesc din Palestina, carele i s-au schimbat numele mai apoi
Ierusalim. Isaia îi zîce sufletește Livanul, pentru tămîia ce să sădiia la
Dumnezău în Ierusalim, și orășenilor le zîce, sau tuturor izrailtenilor, lemnele
Livanului, adecă cum la muntele Livanului chedrii fac tămîie, așe izrailtenii
ducea tămîie în Ierusalim jărtvă lui Dumnezău. La Apocalipsis, pentru înmulțîrea
păcatelor, îi zîce Sodom și Ephipet, după ce răstigniră pre Domnul iudeii. Ce
dumnezău iacă alege pre cei buni dintre cei răi, așe zîce psaomul: pierdut-ai
pre tot acela ce curvește de cătră tine. Și la Apocalipsis alege pre păcătoș,
de-i face ca un oraș mare și vestit, și bogat, Vavilon, și-i arată perirea cu o
piatră de moară aruncată în prăpaste, arătînd răpegiunea perirei Vavilnului,
adecă ceata păcătoșilor. Al doilea rînd să-nțălege Ierusalimul svînta beserică,
că-i așezată din Ierusalim în toată lumea, iară începătura ei este din rai.
Pentr-aceea zîce Domnul Hristos în svînta Evanghelie:” Un om să pogorîia de la
Ierusalim la Ierihon și căzu în mînule tălharilor, de-l dezbrăcară și-l bătură
aproape de moarte”. Acesta-i războiul besericii. Ce Dumnezău nu o lasă, ce o au
luat în umere ca oaia cea pierdută; păstoriul bun capul îș pune pentru oaie. A
treia oară să-nțelege sufletul fiecăruia creștin, întru carele lăcuiește
Dumnezău. Ierusalim a patra oară este cel din ceri, ce să strînge de pre pămînt,
că acolo să va strînge toată svînta beserică din toată lumea, precum zîce Domnul
Hristos: De vei vrea să-nțălegi, și acesta cuvînt încă de cîteva ori să-nțălege,
că o dată să-nțălege pentru împreunarea păgînilor, limbilor, că le-au adus
Dumnezău la credință cătră izrailteni de s-au botezat. Ce divă-i de-au rămas
jidovi necredincioș, că și din păgîni încă au rămas destui ca jidovi. Pre cine
l-au spodobit Dumnezău și l-au aflat harnic pocăinței, aceluia i-au deșchis
inema spre umilenie, ca și cînd spăla picioarele svințiii sale blîdnița sau la
ospățul lui Simon iarăș altă greșită i-au priimitu-i mirul, că era harnică
pocăinței, nu ca cela ce sfătuia să-l vînză, de-i părea rău pentru mir. O
cîntare a treptelor; Psalomul lui David 122. Mi-am rădicat ochii miei cu rugă
Cătră tine, Doamne, n vreme lungă, Din ceri, unde-ț este lăcuința, Ț-am cătatu-ț
cu toată priința. Ca o slugă la svînta ta mînă Și ca șarba la mîni de stăpînă,
Așe-s ochii noștri cătră Domnul, Să ne miluiască pre tot omul. Și cu milă Domnul
să stejască Să ne cruțe, să ne miluiască, Că cu multul ne-au împlut ocara Și
ponoslul de prin toată țara, Sufletului ocări ce-i lucrează Bogătașii ceia ce
zburdează. O cîntare a treptelor; Psalomul lui David 123. Că de n-ar fi cu noi
să stea Domnul, Zîcă Izrailul și tot omul, Că de n-ar fi cu noi să stea Domnul,
Cînd le vine toană a tot omul, De să scoală asupră-ne-n pripă, Ne-a sorbi-ne de
vii de-am da-n rîpă, Cîndu-ș pornesc mînia cu unde Asupră-ne-n pohoi să
ne-afunde. Și sufletul nostru pohoi trece Ca de părău repede și rece. Și
sufletul nostru trecătoare Ș-au făcut prin apă necătoare. Blagoslovit să fii cu
ferice, Că nu ne-ai dat, Doamne, să ne strice Cu dinții lor, și de vînătoare
Ne-ai scos din laț și de la prinsoare. Ca vrabia ne-ai scos, Doamne svinte,
Sufletele de curse cumplite, Și sîlțele celor ce vinează Le-ai stricat, să
n-aibă să ne piarză. Că tu, Doamne, cu svîntul tău nume Ne dai agiutorul tău pre
lume, Precum dintăi ai zîs cu cuvîntul, De s-au făcut ceriul și pămîntul. O
cîntare a treptelor; Psalomul lui David 124. Carii să nedejduiesc în Domnul,
Aceia-s ca muntele Sionul. Preste veci din loc nu să clătește, Cine-n Ierusalim
lăcuiește. Munțîi pregiur Sion ca o roată, Și Domnul pregiur svînta gloată,
De-acmu pănă-n veci într-așezare Va pune de toate părț străj tare. Că n-a lăsa
Domnul să să mișce Păcătoșii, steagul să-ș rădice, Nice să cuteze-n tot șireagul
Preste drepț să-ș puie toiagul, Ferind pre direpț să nu deprinză La fărădelegi
mînule să-ș tinză. Fericește-i, Doamne, n zî de plată Cei buni ce-s cu inema
direaptă, Iară ceia ce nu vor să-ț crează Mînă-i, Doamne, cu răii să-i piarză.
Și Izrail va lăcui-n pace, În tot șirul, precum lor le place. O cîntare a
treptelor; Psalomul lui David 125. Prada Sionului tu o ai scos de la Vavilon, și
pre mine de la chinuri cătră viață să mă tragi, Doamne. Vez ce tîlcovanie are
svînta carte. Cînd ar înturna Domnul să-ș vie La urmă Sionul din șerbie, Atunci
ne-am mîngîia-n voaie bună Și ne-am bucura-ne depreună. Rostul ni s-ar veseli și
limba, Și ne-am uita atunci toată scîrba. Atunce ar zîce-n limbi păgîne:” Li
s-au întors Dumnezău cu bine”. Și ș-au mărit mila spre noi Domnul, De ni să
fericește-n tot omul. Și ne-ntoarce, Doamne, cu tot pleanul, Ca omeții cînd să
rump la anul De austrul ce suflă cu călduri, De cură părauă-n toate laturi. Ceia
ce ș-au sămănat cu plînsuri, S-or bucura secerînd cu rîsuri. Ceia ce mărg
sămănînd cu jele, Ș-vor culege veseli mănunchele. O cîntare a treptelor;
Psalomul lui David 126. Că de nu va zidi casa Domnul, În deșert s-a trudi
lucrînd omul. De n-a pune cetăței străj Domnul, În zădar ș-a pierde strajea
somnul. Zădar veț mîneca de la cină, Mîncînd pita cea de durori plină, Dedaț
să-ș doarmă somn cum le place, Iubițîlor Domnului, pre pace. Domnului aceștia-s
de moșie Ficiori, roadă de zgău, plată vie, Aceștia-s săgeț cu lănci călite, De
mînă puternic slobozîte. Ferice de omul ce-ș va face Pofta dentr-înși să-i fie
cu pace, Că de nu vor fi defăimaț de gloată În pizmaș cînd să vor prici-n
poartă. Poarta să-nțălege sfîrșenia, că s mută de trece ca printr-o poartă din
ceasta lume în ceea. Acolo-i, într-aceea poartă, grijea și primejdea de vamășii
văzduhului. Aceia sînt pizmașii și păcatele. Ce omul, împlînd pofta cea bună și
de folos luînd din săgețîle lui Dumnezău învățătura și plinind, nu le va fi
rușine acelora pre la porț. O cîntare a treptelor; Psalomul lui David 127.
Blagosloviț sînt toț fără samă Carii slujesc Domnului cu teamă, Carii mărg pre
cale fără smîntă, De-i plinesc porunca lui cea svîntă. Din roada ta,
dintr-agonisită Vei mînca cu voaie nendoită. Fericit că vei fi pre trai de
viață, Că-ț va fi petrecerea-n dulceață. Femeia ta va fi ca o viță În casă-ț,
rodită-n cuviință. Cuconii tăi, stîlpări de masline Pregiur masă-ț de bunătăț
pline. Așe va fi ferice tot omul Ce s-a teme de Domnul. Și din Sion Domnul cu
dulceață Să-ț ureze, să-l prăvești în față, În Ierusalim, svînta cetate, Să te
desfetezi în bunătate. Preste toată viața, cum îț place, Cuconi și nepoț să-ț
vezi cu pace. Și să fie-n pace Izrailul, Cu direpții petrecînd în șirul. O
cîntare a treptelor; Psalomul lui David 128. De dese ori s-au pus să mă lupte,
Din tinere zîle, cu oști multe; Spune, Izrail, să să-nțăleagă Preste țară, să nu
prinză tagă. De multe ori s-au pus cu războaie, Din pruncie să-m facă nevoaie,
Ce nemică n-au putut să-m strice, Puindu-mi-să-n gîrbă cu price. Ș-au lungit
strîmbătatea cu oaste, Să-m dea război păgînii din coaste; Domnul dirept,
pizmași ce-or să-m strice Le-au despărțît capul din cerbice. Să
să-ntoarcă-ndărăpt cu ocară Pizmașii Sionului din țară. Și ca iarba de pre zidi
nezmultă De soare să sece-n vreme scurtă, Să n-aibă cu secerea-n ce trage
Secerători ce vor vrea să bage. Și ca cela ce culege spice, Să n-aibă snop din
ce să rădice, Și drumeții să nu le grăiască:” Bine-aț fi, Dumnezău să
sporească!”. O cîntare a treptelor; Psalomul lui David 129. Dintr-adînc ț-am
strigat, Doamne svinte, Și să mi-auzi glas de rugăminte. Și-ntr-auzul tău,
Domnul, s-agiungă Glasul mieu cel ovilit de rugă. Că de ne vei pune, Doamne,-n
față Răul, nu vom putea sta de greață Denaintea ta, de grea mustrare, Nice vom
scăpa de la certare. Ce cu mila ta să-m raz din carte Greșelele ce-m fac
răutate. Că eu, Doamne, prin svîntul tău nume Rabd sudălmi de la păgîni pre
lume. Și sufletul mieu cu drag te-așteaptă, Pănă vei veni-n vremea de plată,
Și-n cuvîntul tău mi se topește, Doamne, sufletul de te dorește. Din strajea din
zori și pănă-n noapte Să-ț priveghe creștinul cît poate, Din strajea demineții
cu Domnul, Că Domnul cu mila sa ne-așteaptă, Ca să dea pentru noi de-agiuns
plată. Și va răscumpăra Izrailul Din fărădelegi preste tot șirul. Psalomul lui
David 130. Doamne, nu mi-i inema măreață, Nice cătătura mi-i sămață, Nice am
purces de-a mă suirea În minuni mai sus decît mi-i hirea. Că de nu mi-am
smeritu-mi tot rîndul, Ce mi-am mărit sufletul și gîndul, Cum pate cuconul cînd
să-nțarcă, De-l osăbăsc de sîn de la maică, Așe-n suflet să mi să dea plata. Ca
să fie cu nedejdea gata Cătră Domnul, cu inemă tare, Izrailul în veci
pre-așezare. Psalomul lui David 131. Adu-ț, Doamne, de David aminte, Ce ți l-ai
alesu-l de mainte, De blîndețea lui și de răbdare, Ce țî s-au giurat pre
așezare, Cătră Domnul de ce-au zîs făgadă, lui Dumnezău fără de tăgadă. De-aș
intra-n sălașul mieu de casă, De-aș sui-mă pre strat de mătasă, De mi-aș ochii
lăcomi cu somnul, Să dorm dulce, cum doarme tot omul, Și tîmplele odihnă-ș să
facă Pre căpătîi moale, să le placă, pănă n-oi afla lăcaș de Domnul lui Iiacov,
să-l vază tot omul. În Efrata de slavă, Aflat-o-am în cîmpi de dumbravă. Blămaț
de-i vom îmbla prin sălașe, Să le prăvim ce-s de drăgălașe, Să ne-nchinăm,
făcînd sărbătoare, Unde-au stătut cu svinte-ș picioare. Scoală, Doamne, de ț-vin
la odihnă Ce-am gătatu-ț, să-m văz voia plină, Tu și racla ce ți-i de svinție.
Preuțîi tăi slujba-n rînd să-ș țîie, În podoabe dirept să să-nvască Și svinții
tăi să să veselească Pentru David ce ți-i a ta slugă, Ce l-ai pusu-l crai în
vreme lungă. Nu-ț întoarce a ta svîntă față De unsul tău cu ură de greață.
Domnul s-au giurat într-adevară lui David să nu-l schimbe din țară:” Din pîntece
ce-ț-va ieși plodul Îț voi pune-n scaun în tot rodul, De-m vor țînea fețîi tăi
cuvîntul Și să stea precum ni-i giurămîntul”. Și mărturii ce li-oi da să-nvețe
Să nu-ntoarcă-n năravuri sămețe, Și hiii lor vor ședea-n vecie În scaunul tău
cel de crăie. Că Dumnezău ș-au ales Sionul, Lăcuință să-ș facă cu omul:” Aceasta
mi-i odihna gătată Ce mi-am ales în veci așezată”. Și acicea m-va fi lăcuința Ce
mi-am iubit cu toată priința. Văduva ei ura-i-voi de bine, Mișeilor ei le voi da
pîine. Preuțîi ei le voi da să-mbrace De izbîndă veșmînt și de pace, Și svinții
lui s-aibă voaie bună, Bucurie cu toț împreună. Și acolo îi voi crește steagul
lui David, să-i fie-n tot șireagul. Unsului mi-am gătat lumînare, Pizmașii lui
vor hi de mustrare, Iară lui îi voi da să-nvască Într-a mea svinție,
să-nflorească. Aceste patru părechi de stihuri le-am scornit eu, prăvind acest
psalom a lui. Cine face zid de pace, Turnuri de frățîie, Duce viață fără
greață-Ntr-a sa bogățîie. Că-i mai bună, depreună, Viața cea frățască, Decît
armă ce destramă Oaste vitejască. Psalomul lui David 132. Cît este petrecerea de
bună Cînd lăcuiesc frațîi împreună. Atunce pre cap mirul le vine Ca lui Aaron,
de-i șede de bine, De miros ce-i vine cu dulceață, Cîndu-i merge mirul preste
față, De pre barbă merge pre veșminte, Pănă-n poale pre unde-s tivite. Ca roua
ce vine din Ermonul, De pogoară-n muntele Sionul, Că-ntr-aceasta a pus giuruită
Dumnezău de viață fericită. Psalomul lui David 133. Iată acmu faceț mulțămită
lui Dumnezău, cu rugă priimită, Și să-l cuvîntaț bine-n tot omul, Șerbii toți ce
slujiț pregiur Domnul, Carii dvoriț la Domnul în casă, În curțîle cele de
mătasă. Și nopțîle țîind dvorbă lungă, Vă rădcaț mînule pre rugă, În locurile
lui cele svinte, Cu rugăciuni la Domnul priimite. Și ca să dea bunăcuvîntare
Dumnezău din Sion și spori mare, Ce-au poruncit sîngur cu cuvîntul De s-au făcut
ceriul și pămîntul. CATISMA 19; ALILUIA, Psalomul lui David 134. Lăudaț a
Domnului svînt nume, Șerbii lui Dumnezău toț din lume, Carii dvoriț în casă la
Domnul, În curțîle lui svinte, tot omul. Lăudat pre Domnul cu dulceață, Numele
să-i cîntaț, că-i de viață, C-au ales pre Iacov Domnul șie, Pre Izrail să-i fie
moșie. Ș-am cunoscut pre Domnul că-i mare, Domnul nostru-n toț domnii mai tare.
Toate ce vru Domnul a le face, Pre pămînt și-n cer, le-au fapt cu pace, În mări
și pre la toată genunea, De ș-au ivit Dumnezău minunea. Suind nuori de preste
hotară, În ploi fece fulgere cu pară, Dintr-a sale cămări scoțînd vîntul, De-i
fece porunca și cuvîntul. Și ucisă pîrga-n tot Eghiptul, Din dobitoc, din om,
din tot viptul. Trimisu-ț-au în tine, Eghipte, Semne, minuni, de vei țînea
minte, Preste Faraon și cu tot sfatul, De l-au certat și l-au usturatu-l. Bătu
Domnul multe limbi păgîne Și-mpăraț ucisă pentru tine, Pre-mpăratul Sion
Amoreanul Și pre Og din Vasan, cu tot neamul. Și toate crăiile bătrîne A lui
Hanaan, ce-s limbi păgine. Și dede pămîntul lor moșie lui Izrail în veci să și-l
țîie. Doamne, numele tău să vestește În rod de rod de să pomenește. Că pre
dereptate ț-giudeci țara, De-i rădici ponoslul și ocara. Și șerbilor tăi cu
mîngîiere Le-asculț ruga la greu de durere. Idolii păgînilor, ce-nchină Aur
ș-argint, sînt făcuț de mînă. Gură au și nu pot să grăiască, Cu ochi sînt și nu
pot să zărească, Urechi au și nu pot să auză, Nice abur nu le este-n buză. Tocma
să le fie cine-i face Și-ș cearcă de la dînș dar și pace. Casa lui Izrail, zîceț
tare lui Dumnezău bunăcuvîntare. Casa lui Aron să mulțămască Și pre Domnul să
blagoslovască. Și casa lui Levii tot omul Să binecuvinteze pre Domnul. Și carii
aveț de Domnul teamă, Blagosloviț Domnul fără samă. Blagoslovit să fii, Doamne
svinte, Din Sion ce petreci de mainte, Unde ț-ai făcutu-ț lăcuință În Ierusalim
de stă-n credință. ALILUIA Psalomul lui David 135. Mărturisiț pre Domnul, Că-i
bun cătră tot omul, Și mila lui trăiește Pre veci de să lățește. Vă mărturisiț
tare lui Dumnezău ce-i mare Și-i spuneț dereptatea Pre veci în toată partea.
Celuia ce domnește Preste domni, de-i sporește, Mila lui cea nălțată Pre veci îi
măsurată. Ce-au făcut minuni mare, Daț veste de dîns tare, Că i-i mila vestită,
Preste veci socotită. Ce-au fapt ceriul cu gîndul De-ș țîne-ntreg tot rîndul, Cu
mila sa cea mare, Ce-i în veci pre-așezare. Ș-au închegat pămîntul Dintr-apă cu
cuvîntul, A lui milă să știe Că-i cruțată-n vecie. Făcut-au lumini mare, De dau
raze și zare, Cu a sa milă svîntă Ce stă-n veci fără smîntă. Soarelui i-au dat
s-aibă Să facă zua albă, Să sloboaze lucoare, Prin milă stătătoare. Preste nopț
au pus lună Cu stelele-mpreună, Mila sa să-ș arate Preste veci cu bunătate.
Ce-au bătut în Eghiptul Toată pîrga și viptul, Că i-i mila de-atunce Preste veci
cu gînd dulce. Ce-au scos izrailtenii Dintre toț eghiptenii, Făcîndu-ș în veci
nume De milostiv pre lume. Cu mîna sa cea mare, Cu brațul său cel tare, Preste
veci să-ș arate Mila de bunătate. C-au desfăcut prin Mare, Prin cea Roșie,
cărare, În veci ca să-ș ivască Mila dumnezăiască, De-au trecut prin genune
Izrail cu minune, Mila să-i țîie minte Preste veci înainte. Ș-au răsturnat în
mare Pre Faraon cel tare, Cu cît i-au fostu-i sîla, Să-ș arate-n veci mila. Și
gloata sa cea svîntă Ș-au purtat fără smîntă, Prin locuri de pustie, Făcînd
milă-n vecie. Struncinat-au crai mare, Război dîndu-le tare, Mila dumnezăiască
Preste veci să-ș vestească. Și ucisă crai boinici, Făcînd pre-ai săi sfobodnici,
Cu mila sa cea mare, Necuprinsă-n hotare. Pre Sion Amoreanul L-au ucis cu tot
neamul, Prin milă-ndurătoare, Ce-i în veci stătătoare, Și pre Og uriașul L-au
rumpt cu tot sălașul, Mila dumnezăiască Cu noi să văcuiască. Țara lor cea sămață
Au dat să și o-mparță, Mila lui să să vază Preste veci lăsînd rază. Să o
măsure-n șirul Șerbul său, Izrailul, Ca să fie moșie Prin mila sa-n vecie. Că la
loc de durere Ni-i Domnul mîngîiere, Și mila lui cea largă Preste veci tot
stă-ntreagă. Și cînd ne vine greul, Ne scoate din tot răul, Că Domnul gînd bun
poartă În veci pentr-a sa gloată. Care dă hrană-n țară, De iarnă și de vară, Și
trimite dulceață Cu milă-n veci de viață. Și să daț mulțămită lui Dumnezău
priimită, Că ceriul și pămîntul Cruță-n veci cu cuvîntul. Psalomul lui David sau
a lui Ieremia, 136; Plîngerea și jelea oamenilor celor dumnezăiești de năpăști
și nevoi, ori trupești, ori sufletești. La apa Vavilonului, Jelind de țara
Domnului, Acolo șezum și plînsăm La voroavă ce ne strînsăm, Și cu inemă amară,
Pre Sion și pentru țară, Aducîndu-ne aminte, Plîngeam cu lacrămi herbinte. Și
bucine ferecate Lăsăm prin sălci aninate, Că acolo ne-ntrebară Aceia ce ne
prădară Să le zîcem viers de carte Într-acea streinătate, Ca-n svînt muntele
Sionul Cîntări ce cîntam la Domnul. Ce nu ni să da-ndemînă A cînta-n țară
streină. De te-aș uita, țară svîntă, Atuncea să-mi vie smîntă, Și direapta mea
să uite A schimba viers în lăute! Și să mi să prinză limba De gingini,
jelindu-mi scîrba, De te-aș mai putea uita-te, Ierusalim cetate, Nainte de nu
te-aș pune În pomene-n zîle bune. Să nu uiț, Doamne svinte, De Edom ce-au zîs
cuvinte Svintei cetăț împrotivă, Cu rău din gură zlobivă:” Răsîpițî-i zidiuri
nalte, Deșertaț de bunătate!, Tu, fată vavilonească, Răul va să te tîlnească!”.
Va fi ș-acela-n ferice Ce-ț-va veni să te strice, Că ți să va-ntoarce darul, Cum
ne-nchini tu cu păharul, Cînd cuconii tăi de ziduri Vor zdrobi-i ca nește
hîrburi. Aliluia, Anghei și Zaharia; Aceștia încă au prorocestvuit pre acele
vremi. Poate fi că sau ei l-au scornit acest psalom, sau ei l-au înnoit, fiind
de psalomii cei bătrîni a lui, că mai sînt aicea și alț psalomi scriș deasupra
cu nume acestora proroci Anghei și Zaharia, precum să vede. Psalomul lui David,
137; Lăuda-te-voi, Doamne, cu toată inima mea, și înaintea îngerilor îți voi
cânta. M-oi ruga-mă ție, Doamne svinte, Cu inemă-ntreagă denainte, Și-ntre
îngeri îț voi cînta-n față, Că mi-ascultaș graiul cu dulceață. Și-n svînta ta
casă m-oi ruga-mă Numelui tău și m-oi închina-mă, Pentru milă și pentr-adevară,
Ce ț-ai mărit svînt numele-n țară. Și ori în ce zî te voi striga-te, Să
mi-asculț de sîrg la greutate! Și-n sufletul mieu să dai putere, Să-m sporească
fără de scădere. Și să țî să roage, Doamne svinte, Împărațîi toț pre denainte,
Că ț-au auzîtu-ț toț cuvîntul Împărațîi de pre tot pămîntul. Și să-ț cînte,
Doamne, pre cîntare, Pentru slava ta ce este mare. Domnul unde șede, de la
nalturi, Vede lumea preste toate laturi. Și de-aș merge prin mijloc de greață,
M-ii feri-mă și-m vei tinde viață. Pentru pizmașii miei ce pun pizmă, Îț vei
tinde de m-ii izbăvi-mă. Și m-ei scoate, Doamne, cu direapta, Și cu stînga ta le
vei da plata. Că mila ta, Doamne, n veci trăiește, Lucrul svintelor mîni îț
sporește. Psalomul lui David, 138. Doamne, tu mi-ai pus ispită, Ca să m-arăți
fără smîntă. Șiderea mea și culcatul Tu-m știi, Doamne, și sculatul. Și gîndul
mieu de departe L-știi că nu-i cu răutate. Cărări, potici mi-s cercate De svînta
ta bunătate Și-m vezi și calea de-i strîmbă, Că n-am vicleșug în limbă. Tu mi-ai
cunoscut tîrziul, De-l tîlnești cu timpuriiul. Și tu m-ai făcut din tină, Luînd
cu svînta ta mînă. Și nepriceput rămîne Înțălesul tău de mine, Că ți-i
mare-nțălepciunea, De nu poci să-i știu minunea. Și de duhul tău n-am fugă, Ca
să scap să nu m-agiungă, Nice de svînta ta față N-am într-alte părț povață.
Cătră ceri de m-aș sui-mă, Ești acolo, de m-ei ști-mă, De-aș pogorî unde-i
iadul, Și de-acolo m-deșchiz vadul, De-aș zbura spre demineață Preste mări fără
povață, Cu mîna ta cu cea stîngă M-ai purta fără de tîngă, Și cu direapta ta
svîntă M-ai țînea fără de smîntă. Și-ntunerec ce s-ar face, Nu m-aș teme să mă
calce, Că noaptea m-ar desfăta-mă Cu lumină fără samă. Că-ntunerecul s-albește
De tine, cînd te zărește, Și noaptea să luminează Ca zua, slobozînd rază.
Că-ntunerec și lumină Îț este, Doamne, pre mînă. Tu m-ai plămădit în mațe, De
m-ai dat maică-mea-n brațe. Ț-voi mărturisi-n minune De strașnic și te voi spune
De lucruri ce faci mirate, N sufletul mieu răsfirate. Că mi-s de tine-nșirate
Oasele și măsurate, Și statul mi-i de supt tină, Făcut de svînta ta mînă. Și
ochii tăi, Doamne svinte, Îm văd lucrul de mainte, Că-n cartea ta toț chiline Să
or scrie, cum să vine, Și s-or zidi-n zî de viață, Nemică să n-aibă greață. Că
mie mi-este cinstită Ceata ta, Doamne, cea svîntă, Ce i-ai datu-i cu tărie Să
s-așeze pre crăie, Să mulțască-ntr-așezare Ca arina de pre mare. Și eu încă m-oi
scula-mă Ca să fiu, Doamne, pre samă. Și-i vei ucide din viață Pre ceia ce-ț
sînt cu greață, Că oamenii crunț în sînge De la mine s-or împinge, Ce cugetă
răutate De iubita ta cetate. Aceia ce ți-s cu greață Mi-s urîț a-i vedea-n față,
Că de dînșii mă topește Rîhna și mă veștejește, Și de dînșii mă-nstreină Pizma
lor acea bătrînă. Cearcă, Doamne, de găsește Ce-ț inema mea priește, Și-m
întreabă de cărare, Că-ț priesc cu așezare. Și din cărarea de smîntă Mă du-n
calea ta cea svîntă. În sfîrșit, Psalomul lui David 139: Scoate-mă, Doamne, de
la omul viclean. Doamne, scoate-mă de scîrbă Și-m ia răul de pre gîrbă, Și de om
viclean mă scoate, De strîmbătățîle toate, Și de ceia ce scorniră Dintru inema
lor pîră. Toată zua să gătează Pre război, și nu s-așază. Și ș-au ascuțîtu-ș
limba Ca de șerpe, făcînd scîrba, Ca viperea-nveninează Cu buzele lor să piarză.
Ferește-mă, Doamne svinte, De la mîni ce sînt cumplite. Dintre oameni fără lege,
Doamne, tu vin de m-alege, Ce sfătuiesc să-ș întinză Lațurle să mă prinză, Puind
piedici pre cărare Și cu nadă de pierzare. Grăit-am, Dumnezău svinte:” Doamne,
tu mă ia aminte, Și glasul mieu să te-agiungă Cu mișeaua mea de rugă”. Doamne,
Doamne, să-m hii vîntă Cu puterea ta cea svîntă, Preste capul mieu umbrează N zî
de toi, să nu mă vază. Nu lăsa, Doamne, cu nadă Pre pizmaș să-m dea dosadă, Nice
lăsa să mă vază, Că li-i gîndul să mă piarză, De le-aș putea cădea-n lațe,
Asupra mea să să nalțe. Capetele ce-nvîrtiră, Buzele ce-ș schimosîră, Preste
dînse foc să cază Cu jeratic și să-i arză, Și să-i bagi în răutate, Să nu stea
de greutate. Și omul ce-i rău de limbă Pre pămînt să pață scîrbă, Să-l vîneze
strîmbătatea, Ca să vază răutatea. Înțăles-am că ești gata, Doamne, de vei face
plata, Cu giudeț ce vei alege De pre cei fără de lege, Pentru mișei ce ți-i
milă, Să-i scoț de la greu și sîlă. Că direpții preste lume Ț-vor mărturisi
svînt nume, Și prăvindu-ț svînta față S-or veseli cu dulceață. Psalomul lui
David 140. Ț-am strigatu-ț, Doamne svinte, Să mi-asculț de rugăminte, Cînd îț
strig din greutate, Să-m răspunzi cu bunătate. Ruga mea cea ovilită Să-ț fie,
Doamne, priimită, Ca tămîia-n svînta față Cu mireazmă de dulceață. Și mîni
tinse, ovilite Să-m priimești, Dumnezău svinte, Ca făgada cea de sfară Ce să
jărtvește de sară. Pune-mi straje să-m ferească Pregiur rost, să nu-ț greșască,
Și-nchisoare pregiur gură, Să nu zîc cuvînt de ură. Nu-m da inemă sămață, Să nu
cuget gînd de greață. Cu carii fac strîmbătate Să nu-m dai cu dînșii parte.
Dreptul mă va-nfrunta-mă Și cu milă m-a certa-mă, Iară răul să n-agiungă Cu oloi
capul să-m ungă. Ce mă rog, Dumnezău svinte, Să mă iei de dînș aminte, Și de cei
cu giudecie, Carii îmblă-n volnicie, De vor și piatra să-nghiță Și nu cată să să
sîmță. Și mi-ascultă, Doamne svinte, Rugi de graiuri ovilite, Că străbat de trec
ca untul, De dau jele-n tot pămîntul. Că cu iadul mi-s în hoarbă Biete oase, să
mă soarbă. Și spre tine lăcrămează Ochii miei, vrînd să te vază, Că tu, Doamne,
mi-ești nedejde Să mă scoț de la primejde, Să nu-mi sufletul desparță De la a ta
svîntă față. Și mă scoate dintre lațuri Ce mi-au tins de toate laturi, Și de
carii pun sminteală Să m-arunce la greșală, Ca să cază-ntr-a sa mreje Păcătoșii,
stînd cu steje. Eu să scap dintr-a lor sîlță, Să mă treci spre mîntuință.
Psalomul lui David, 141. Strig cu glasuri ovilite Cătră tine, Doamne svinte, În
mișaua mea făgadă Voi vărsa fără tăgadă Denaintea ta, dînd știre Ca să fii de
izbăvire, Pentru greu ce mi să strînge Pregiur suflet, de mă stînge. Precum vezi
că pre cărare Mi-au tins lațuri de pierzare, Și pre căi îm sînt supuse De la
pizmașii miei curse. Din direapta caut și-n stînga Și nu-i să-m potoală tînga. A
fugi nu poci departe, Nime nu-i să-m țîie parte. Bietul suflet mi să trece, Că
n-am cine să mă cerce. Am strigat cu rugăminte Cătră tine, Doamne svinte, Ș-am
grăit că tu-m ești vîntă, De-m ești sorț și parte svîntă În țara cea fără
greață, Unde petrec cei în viață. Și să-m socotești de rugă În pedeapsa ce sînt
lungă, De pizmaș ce mă gonește, Și vin de mă izbăvește. Că pizmașii să-nvitează
Bietul suflet să mi-l piarză. Ce să-l scoți, Dumnezău svinte, De-ntunerecuri
cumplite, Ca să spui svîntul tău nume Tuturor ce sînt în lume. C-abia direpții
m-așteaptă Pănă cînd îm vei da plată. Psalomul lui David, cîndu-l goniia
hiiu-său, Avesalom, 142. Să mi-asculț făgada, Doamne svinte, Și să-mi socotești
de rugăminte. Adevara ta și dereptatea Să-m potoală toată greutatea. Și cu
șerbul tău să nu-ntri-n pîră Prin greșele ce mi să-nglotiră. Nime cine-i viu să
nu cuteze Denainte-ț să să-nderepteze. Pizmașul mieu, Doamne, ocolește După
bietu-mi suflet de gonește, Și viața mea o calcă cu pravul Și cu țărna, precum
i-i năravul, De mă bagă-n peșteră adîncă Cu șederea și-n gauri de stîncă. Prin
tunerec uitat șez ca mortul, De mi-am mîhnit sufletul cu totul. Și mi-i tristă
inema-ntru mine, Țîind minte de zîle bătrîne. Din lucruri ce-ai făcut minunate
Ț-am cugetat a ta bunătate, Rădicîndu-m mînule mișele Cătră tine, să-m ierț de
greșele. Că mi-i sufletul săc ca o țară Neavînd apă într-a ei hotară. De sîrg să
mi-auzi, Dumnezău svinte, Din suflet săc mișea rugăminte. Nu-ț ascunde luminata
față Despre mine, supărat de greață, Să nu mă pogor în putregiune, Ce să-m
trimiți, Doamne, iertăciune. Cu milă-mpreună demineață Veste bună să-m dai fără
greață, Că spre tine, Doamne, am nedejde Să mă scoți de greu și de primejde. Și
mi-arată calea cea direaptă, Că sufletul mieu, Doamne, te-aștaptă Să mă scoți cu
mîna ta cea svîntă Din pizmașii miei ce mă-nspăimîntă. Năzuiescu-ț, Doamne, de
mă-nvață A nu face lucruri ce ți-i greață, Că tu, Doamne, îm ești Dumnezăul
Carele mă scoți de la tot răul. Și duhul tău cel bun mă va duce La pămîntul cel
dirept și dulce. Pentru vestea svîntului tău nume, Să-m dai viață direaptă pre
lume. Și sufletul cu svînta ta milă Să-mi izbăvești de greu și de sîlă. Carii
deșert îm fac supărare Să le slobozi asupră pierzare, Că eu îț sînt slugă de
mainte Cu sufletul mieu, Dumnezău svinte. CATISMA 20; Psalomul lui David cătră
Goliat, 143. Bunăcuvîntare îț voi zîce S-aibi, Dumnezău svinte, cu ferice, Că
mi-ai datu-mi mînulor la luptă Nvățătură spre vîrtute multă. Degetelor mi-ai
datu-mi pre armă, De-s la război ager fără samă. Și la grije m-ești razăm și
vîntă Cu pavăța ta, Doamne, cea svîntă, De-ai supusu-mi oamenii supt mine Prin
nedejde ce-am, Doamne, spre tine. Dară omul ce este pre lume, De ț-ai spusu-ț
lui svîntul tău nume, Băgîndu-l în samă de de-a hirea Fiiul de om ce-i trece
mîrirea? Că omul, cît de de-a hirea-n țară, Zîlele-i trec ca o umbră rară. Ce te
pogori din ceri cu oști multe, De te-atinge de vîrvuri de munte, Să s-aprinză să
le margă para, Să lățască fum pre toată țara. Să dai groază cu fulgere-n oaste,
Să-i săgeți cu trăsnete din coaste. De deasupra să-ț slobozăști mîna, Pre
pizmași să-i mesteci cu tina. Și să mă scoți, Doamne, din tot toiul Și de ape ce
vin cu pohoiul, Și de ceia ce mă-nstreinează, De-ș pun mîna cu rău să mă piarză,
Carii grăiesc cu gură deșartă Și li-istrîmbă mîna cea direaptă. Cîntec nou îț
voi zîce-n năroade, În psăltire, Doamne, n zece coarde, De izbîndă ce dai s-aibă
craiul, De-l izbăvești și-i delungezi traiul. Pre David, ce-ț este a ta slugă,
De nu laș cu spata să-l agiungă, Izbăvește și mă ia de mînă De la fiii a limbă
streină, Ce li-i gura-n voroavă deșartă Și li-i strîmbă mîna cea direaptă, Că
li-s feții ca nește mlădiță Ultuită, de dau cuviință, Și fetele le sînt cu
podoabă, Ca beserica la zî de hoarbă, Și lăzîle le sînt îndesate, De izbucnesc
dentr-unele-ntr-altele. Oile lor le sînt plodicioase, Cu prăsîlă ieșind și
lînoase, Boii le sînt graș ca nește tauri, Ocoalele-ntregi, fără de gauri. În
ulițele lor nu vezi tîngă, Nice este-ntr-înș nime să plîngă. Acestora oameni le
vor zîce Că să țîne de dînșii ferice, Iară mai ferice-i de tot omul Ce le este
lor Dumnezău Domnul. Psalomul lauda lui David 144. Înălța-te-voi,
Doamne-mpărate, Binecuvîntînd de bunătate Blagoslovit și svîntul tău nume, Ce-i
cu vecii cinstit preste lume. N toate zîle îț voi ura bine, N veci pre nume
fălind, cum să vine. Lăudatu-i Dumnezău și mare, Și mărirea-i trece de hotare.
Lucrurile tale-s lăudate N rod de rod, că sînt cu bunătate, Și-ț povestesc tot
de svînta sîlă Ce-ai arătat preste toț cu milă. Vor grăi cu mare cuviință De
slava ta, spuind cu credință, Minuni și ciudese vor răspunde, Lucruri înspăimate
n-or ascunde, Ce-n tot locul vor face la știre De vestita ta, Doamne, mărire.
Binele tău cel mult țîind minte, L-or izbucni din rost, Doamne svinte, Și cu a
ta svîntă dereptate Țî să vor bucura-n bunătate. Înduratu-i și milostiv Domnul,
Că rabdă-ndelung pentru tot omul. Bunu-i Domnul și milos, și dulce Spre tot
lucrul său ce-au fapt de-atunce. Să-ț mărturisască denainte Lucrurile tale,
Doamne svinte, Și svinții tăi să te fericească În slava ta în cea-mpărătească,
Răspunzînd de svînta ta putere Preste lume, fără de tăcere. Fiii omenești toț
să-nțăleagă De sîla ta, Doamne, de cea largă, Și de slava ta cea-mpărătească N
cuviință să să povestească. Crăia ta este, Doamne svinte, În toț vecii crăie de
mainte, Și domnia ț-este domnitoare În tot rod de rod de-i stătătoare. Cuvintele
tale-s credincioase, Lucrurile îț sînt cuvioase, Că tu, Doamne, sprejinești cu
tine Pre cei căzuț, să nu să dărîme. Și tu rădici, să nu să-mpresoare, Pre cei
surpaț, de-i pui pre picioare. Ochii cată tuturor la tine, Și tu le dai hrană,
cum să vine, Deșchizîndu-ț a ta svîntă mînă, Și saturi pre toț cu voaie plină.
Că ești dirept, Doamne,-ntr-a ta cale Și cuvios în faptele tale. Aproape ești,
Doamne, cui te strigă Cu adevăr la greu și la tîngă. Carii ț-au de teamă, li-i
pre voaie, Că le asculț ruga la nevoaie. Și tu, Doamne, pre cei cu priință, Ce
te iubăsc, le faci socotință, Iară pre păcătoș îi vei șterge Și-i pierde pre cei
fără de lege. Lauda ta, Doamne, o voi zîce Cu rostul mieu în mare ferice, Și tot
omul să-ț blagoslovască Svîntul nume-n veci ce-a să trăiască. Aliluia, Anghei și
Zaharia, Psalomul lui David 145. Lăuda-voi pre Domnul în viață, În tot custul
mieu, fără de greață, Și voi cînta lăudînd pre Domnul Dumnezăul mieu cătră tot
omul. Nu vă puneț nedejdea pre craiul, Pre hiiul de om ce nu-i stă traiul, Nice
la greu poate să agiute, La primejde și la război iute. Că sufletul lui încă s-a
trece Și s-a-ntoarce-n pămîntul său rece, Și la zua ceea îș va pierde Mintea
toată ș-averea-n ce crede. Ferice va fi preste tot locul Cine-ș pune pre Domnul
nărocul, Pre Dumnezău ce-au făcut pămîntul Și ceriul, și marea cu cuvîntul, Și
toate ce-ntr-însele să mișcă, Domnul ce le-au făcut din nemică, Ce-ș țîne-ntreg
toată adevara Și giudețul în veci, de ști țara. Celor asupriț de strîmbătate Le
face giudeț cu dereptate, Și flămînzîlor trimite hrană Și golilor veșminte pre
iarnă. Domnul ce sloboade din obede Și orbului dă minte de vede, Și pre cei
căzuț îi sprejinește, Iară pre cei direpț îi iubește. Și ferește pre cine-i
nemernic, Pre văduvă, sărac și cucernic. Iară pre păcătoșii cu totul Îi va
pierde Domnul din tot locul. Și preste veci va-mpărățî Domnul De pre muntele său
svînt, Sionul, Preste rod de rudă să trăiască În cinstea sa cea dumnezăiască.
ALILUIA, Psalomul lui David 146: Lăudațî-l cu cîntec pre Domnul, Că i-i cîntecul
bun în tot omul. Și cîntări cu dulceață să-i facă lui Dumnezău de cinste, să-i
placă. Că zidește Ierusalimul, Ca să bage-ntr-îns pre tot creștinul, Și pre tot
Izrailul să strîngă, Să petreacă-ntr-îns fără de tîngă. Cela ce dă leacuri fără
smîntă Cărora sînt cu inema frîntă Și le leagă frînturi sfărîmate, De-i schimbă
din boală-n sănătate, Cela ce-au pus stelelor măsură Și numere careaș pre
făptură, Mare este Domnul cu tărie, Și gîndul lui nime nu-i să-l știe. Domnul
pre cei buni îi sprejinește, Și sămețîi la pămînt smerește. Începeț lui Dumnezău
cu strune De-i cîntaț cu viers să să răsune, Și să-i cîntaț cîntec cu dulceață
Celuia ce-au tins preste ceri ceață. Și gătează cu nuorii ploaie De sloboade pre
pămînt pohoaie, Celuia ce crește pre munț iarbă Și otava ceea ce-i de treabă
Pentru oameni, să-ș culeagă hrană, Și vitelor s-aibă preste iarnă, Celuia ce
grijește de hiară Și de puii corbilor ce zbiară, Cîndu-l strigă, urgisiț de
tată, De-i hrănește cu mînă-ndurată. Că Domnul pre cai buni nu să bate, Nice pre
vitej cu staturi nalte, Ce Domnului acela om place Ce-i plinește porunca cu
pace, Și la vreme de greu și de sîlă Cugetează spre svînta lui milă. Aliluia,
Anghei și Zaharia; Psalomul lui David, 147. Pohvalește, Ierusalime, Pre Domnul
și-l laudă-n desime, Sionule, că ț-au datu-ț Domnul Dumnezăul tău cinste-n tot
omul. Și porțîle tale cu răteze Le-au întărit, nime să-ț cuteze. Și cuconilor
tăi întru tine Le sporește Dumnezău cu bine, Carele ț-au pus pre hotari pace
Și-ț dă sațîu de grîu, cum îț place. Ce-ș trimite zîsa și cuvîntul, De
cutrieră-n sîrg tot pămîntul. Cela ce-ș dă omătul ca lîna Și negură spulbără cu
mîna, Ca cenușea cu sîta cînd cerne, Preste tot pămîntul de s-așterne. Cela ce
aruncă sloi de gheață, De dă groază preste toț cu greață. Cine poate să-i sufere
gerul Ce-mpietrește apele ca herul? Cu cuvîntul său Domnul învață De să răsîpăsc
și să dejgheață, Și duhul său Dumnezău trimite De să-ntorc într-apă ca mainte.
Cela ce-au poruncit cu tărie lui Iacov cuvînt de mărturie, Și tot Izrailul să
să-nvețe Într-a lui dereptări și giudețe. N-au făcut așe nice-ntr-o laturi, Să
le spuie giudețe și sfaturi. Aliluia, Anghei și Zaharia; Psalomul lui David,
148. Lăudaț din ceriurile toate Pre Dumnezău cît sîla vă poate. Lăudaț pre
Domnul din nălțîme, Lăudațî-l, de îngeri mulțîme. Lăudațî-l, oștile lui toate,
Cît puterea și sîla vă poate. Lăudațî-l, soarele și luna, Cu lucoare ce daț
totdeauna. Lăudațî-l, stele și lumină, Ce daț raze pre noapte senină. Lăudațî-l
ceriuri preste ceriuri, Și apa cea pre din sus de ceriuri Să-i laude cinstitul
lui nume, Și cu toate ce sînt preste lume. Că Domnul au cugetat cu gîndul De
le-au făcut și-i țîn toate rîndul. Și le-au tocmit în veci să trăiască Și din
faptul lor să nu-ș smintească. Că precum le-au dat Domnul poruncă, Din hotariul
lor nu să mai urcă. Lăudaț pre Domnul, toț bălauri De pre pămînt și zmei de prin
gauri. Lăudațî-l, fulgere și focuri, Și smida ce cade-n toate locuri, Omeții și
ghețîle, și vîntul, De turbură și-i face cuvîntul, Măguri, dealuri și lemne cu
roadă, Și chedrii toț, pănă-n cei din coadă, Gadinile și cu toată hiara, Și
dobitoc de prin toată țara. Împăraț de prin țărîle toate, Boieri, giudeci,
năroadele toate, Giuni și govi, cu bătrînii, tot omul, Și pruncii să laude pre
Domnul. Că ș-au înălțat cinstitul nume ș-au făcut veste preste lume, Și-l
mărturisește tot pămîntul Și ceriul tot, că-ș țîne cuvîntul. Și ș-va rădica
Dumnezău steagul Oamenilor săi în tot șireagul. Și svinții lui toț cu bucurie Îi
vor cînta cîntec cu tărie, Fiii lui Izrail ce-s la Domnul Rugători de-aproape,
și tot omul. ALILUIA, psalomul lui David 149. Cîntaț cîntec nou la Domnul Și-l
lăudaț cu tot omul, Că i-i lauda vestită În săbori de ceată svîntă. Izrailul să
petreacă Cu veselie, să-i placă, De Domnul ce-i dede viață, Și Sionul cu
dulceață Cuconii să-ș veselească De crai ce-a să le crăiască. Și să-i laude cu
giocuri Svîntul nume-n toate locuri, Cu tîmpene și psăltire Să-i cînte de
biruire. Că Domnul gînd bun gîndește De-a sa gloată ce-l iubește, Și pre cei
brudivi înalță Cu izbîndă fără greață. Lăuda-să-vor în slavă Svinții tăi fără
zăbavă, Și cu bucurie plină Îș vor merge la odihnă. Ieșind la război cu steje,
Vor da chiot din gîtleje, De să va-nălța la Domnul, Lăsînd frică în tot omul, Cu
stînga și cu direapta Îngrozind pre toț cu spata. Și vor face scumpărare În
năroade de limbi tare, Mustrîndu-le cu-nchisoare, Și crailor dînd strînsoare Cu
cătuș și cu obede În giudeț, pănă-i vor pierde, Să le placă cum li-i zîsă Din
lege pierzare scrisă. Svinții lui fără gîlceavă S-aibă cinste, dar și slavă.
ALILUIA, Psalomul lui David, 150. Lăudațî-l cu tot omul Întru svinții săi pre
Domnul, Lăudațî-l în vîrtute Ce-are Domnul de ști multe. Lăudaț fără tăcere De-a
lui sîlă și putere, Lăudațî-l în mărire De-a lui multă biruire. Lăudaț cu
glasuri nalte De bucine ferecate, Lăudațî-l în lăute, În psăltiri pre viersuri
multe. Lăudaț pre toate locuri Cu tîmpene și cu giocuri, Lăudațî-l să răsune În
organe tinse-n strune. Lăudaț cu bune viersuri De chimvale într-alesuri, Lăudaț
și-l strigaț tare În țimbale de cîntare. Cîte-s vie și tot omul, Lăudațî-l toț
pre Domnul, Slavă. Psalomul lui David ce s-au bătut cu Goliad. Mic eram în
frațîi miei și mai tînăr în casa părintelui mieu. Pășteam oile părintelui mieu.
Mînule mele feceră organ, și degetele mele încheiară psăltire. Și cine va da
știre Domnului mieu? Sîngur Domnul, sîngur va auzî. Sîngur au mînat pre îngerul
său și m-au scos din păstoriile oilor părintelui mieu, și m-au pomăzuit cu
oloiul sămnării sale. Frațîi miei cei buni și mari, și nu bine vru într-înșii
Domnul. Ieșit-am în tîlnișul inoplemenicului, și mă blăstămă cu idolii săi. Iară
eu zmulș de la dînsul sabia de l-am descăpățînatu-l, ș-am rădicat ocara de pre
fiii lui Izrail. Opera lui Miron, a prea cinstitului mare vornic de Țara de Jos.
Neamul Țărîi Moldovei de unde dă rază? Din țara Italiei, tot omul să crează.
Fliah întăi, apoi Traian au adus pre acice Pre strămoșii acestor țări de neam cu
ferice. Răsădit-au țărîlor hotarele toate Pre semne ce stau în veci a să vedea
poate. El cu vița cestui neam Țara Rumânească Împlut-au, Ardealul tot și
Moldovenească. Semnele stau de să văd de dînsul făcute, Turnul Severinului să
custe-n vremi multe. Strămoșii Moldoveei adus-au în țară, Pre ghețîi cu sabia
scoțînd din hotară. Stau semnele podului cu praguri căzute Și Turnul Severinul,
de Sevir făcute. Podul preste Dunăre-n Țara Rumânească, De-au trecutu-ș oștile-n
Țara Ungurească. Pre-acela pod au trecut Moldoavei strămoșii, Bătînd război cu
dachii, a sasilor moșii. Cine-i bogat de-avere pre lume-n tot omul, De nu
va-avea-ntru sin lăcuind Domnul, Acela de-avuțîie sațîu nu mai vede, De i-ar da
toată lumea, el tot nu să-ncrede. Și de cît mai mult strînge, mai mult să
lărgește, Și tot deșert să vede-ntr-averea ce-i crește. Deci nime-ntr-avere să
nu să gîndească Că va putea să să-mple, să să odihnească. Iară-ntr-a cărui
suflet Domnul lăcuiește, Acela de nemică nu mai jeluiește. Pentr-aceea tot omul
să nu să lenească Pre Dumnezău în suflet să-ș agonisască. MăRTURISIREA CREDINȚEI
ORTODOXE a svinților părinților noștri Ambrozie al Mediolanului și Augustin al
Hippoului, episcopi. Pe tine, Dumnezăule, te lăudăm, pe tine, Doamne, te
mărturisim, pe tine, Tatăl cel veșnic, tot pămîntul te mărește. Ție toți
îngerii, ție ceriurile și toate puterile, ție heruvimii și serafimii cu glasuri
neîncetate îți strgă: Sfînt, Sfînt, Sfînt, Domnul Dumnezăul Savaot, pline sînt
ceriurile și pămîntul de mărirea slavei tale. Pe tine soborul cel preaslăvit al
apostolilor, pe tine numărul de laudă al prorocilor, pe tine cetele prealuminate
ale mucenicilor te laudă. Pe tine, pe toată fața pămîntului, te mărturisește
sfînta biserică, Tatăl măririi de nepătruns, pe veșnicul, adevăratul și unul
născut Fiu al tău și pe mîngîietorul Sfîntul Duh. Tu, împărat al slavei,
Hristoase, tu ești Fiul fără prihană al Tatălui, tu, care te vei întrupa ca să
izbăvești pe om, nu ai disprețuit pîntecele cel fecioresc. Tu, îndepărtînd
săgeata morții, ai deschis celor credincioși împărăția ceriurilor. Tu de-a
dreapta lui Dumnezău Tatăl stai, în slava Tatălui, ție judecător îți este dat să
vii. De aceea te rugăm ajută pe robii tăi, pe care cu cinstit sînge i-ai
răscumpărat. Fă ca, împreună cu cei sfinți, să împărățească în slava ta veșnică.
Mîntuiește, Doamne, poporul tău și binecuvintează moștenirea ta. Cîrmuiește-i pe
ei și înalță-i pe ei în veci. În toate zilele te blagoslovim și lăudăm numele
tău în veci, amin. Învrednicește-ne, Doamne, în ziua aceasta fără de păcat să ne
păzim. Îndură-te de noi, Doamne. Fie, Doamne, mila ta spre noi, precum am
nădăjduit întru tine. Spre tine, Doamne, am nădăjduit, să nu ne rușinăm în veci,
amin. 

Acest pământ al Moldovii n-au fost așezat de demult de oameni, să fie fost trăit
într-însul cu pace, ce în câteva rânduri au fost și pustiiu. Deci pentru aceia
nu să află letopisețe scrisă de păminteni vechi. Ce de la o vreme, de la
descălecatul lui Dragoș vodă, târziu, s-au apucat Urechi vornicul de au scris
din istoriile a doi istorici leșești. Şi l-au scris până la domniia lui Aron
vodă. Apoi au mai făcut după Ureche vornicul și un Simion dascăl, și un Misail
călugărul, și un Evstratie logofătul, și iar l-au scris cât au scris Ureche
vornicul, până la Aron vodă. Numai aceștiia, poate fi, au fost oameni
neînvățați, de n-au citit bine la istorii, că au defăimat pre moldoveni, scriind
că sânt din tâlhari. Pentru aceasta dară nimenea din scrisorile lor, nici cele
ce ar fi fost adevărate, auzite sau văzute a lor, nu le pot oamenii crede. Iară
pre urma acestora s-au apucat dumnealui Miron Costin, vel logofăt, de au făcut
un letopisățu. Şi cât n-au putut istovi Miron logofătul l-au istovit fiiu-său,
Nicolai Costin, biv vel logofăt, și l-au scris di-nceputul lumii, arătând cine
au trăit pre acest pământ, cu mărturii a istorici streini. Şi l-au scris până la
Dragoș vodă, și de la Dragoș vodă l-au scris di pe izvodul lui Ureche vornicul
până la Aron vodă. însă mult l-au mai înpodobit, mai frumos, și Miron logofătul
și fiiu-său Nicolai Costin Iar mai înnainte nu să mai găsește scris de Miron sau
de fîiu-său Nicolai. Poate fi, de or fi și scrise de Nicolai logofătul, dar or
fi poate fi tăinuite, și până acum la ivală n-au eșit. Iară de la Dabijia vodă
înnainte îndemnatu-s-au și Ion Neculce, biv vel vornic de Țara de Sus, a scrie
întru pomenirea domnilor. Însă până la Duca vodă cel bătrân l-au scris di pe
nește izvoade ce au aflat la unii și alții și din auzitele celor bătrâni boiari;
iară de la Duca vodă cel bătrân înnainte, până unde s-a videa, la domniia lui
Ion vodă Mavrocordat, nici de pre un izvod a nemărui, ce au scris sângur, dintru
a sa știință, cât s-au tâmplat de au fost în viiața sa. Nu i-au mai trebuit
istoric strein să citiască și să scrie, că au fost scrisă în inima sa. Deci vă
poftescu, cetitorilor, pre unde ar fi greșit condeiul mieu, să priimiți, să nu
gândiți că doară pre voia cuiva sau în pizma cuiva, ce, precum s-au tâmplat, cu
adevăr s-au scris. Doar niscaiva văleaturi a anilor de s-or fi greșit, iară
celelalte întru adevăr s-au scris. Mai socotit-au și din letopisățul lui
Evstratie logofătul și a lui Simion dascălului și a lui Misail călugărului nește
cuvinte câteva, de nu li-au lăsat să nu le scrie, ce li-au scris, măcar că
dumnealui Miron logofătul și cu Nicolai fiiu-său nu li-au scris, și-i ocărește.
Şi să cade să-i ocărască, unde face că sânt moldovenii din tâlhari. Bine face
că-i ocărește și zice că sânt basne. Iar pentru Dumbrava Roșiie, cum că au
arat-o Bogdan vodă cu leșii, Miron logofătul au lăsat de n-au scris. Dar aceia
zicu să nu fie basnă. Şi pentru niamul Movileștilor, și cum li s-au numit acest
nume, dintru Ştefan vodă cel Bun, Moghila, iar nu-i basnă. Şi altele multe n-or
fi știut istoricii streini, ca să le pomeniască toate. Decii o samă de istorii
mai alese și noi nu li-am lăsat să nu le scriem. Însă nu li-am scris la rândul
lor, ce s-au pus deoparte, înnaintea domniii Dabijii vodă s-au scris. Ce cine va
vrea să criada, bine va fi, iar cine nu le va crede, iarăși bine va fi; cine cum
îi va fi voia, așa va face. Că mulți istorici streini, de alte țări, nu le știu
toate câte să fac într-alt pământu. Tot mai bine știu cei de locu, decât cei
streini; însă ce să face în viiața lor, iară nu în delungate vremi, iar
istoriile celi vechi mai bine le știu istoricii, că le au scrisă, iară nu
auzite. Deci fraților cetitorilor, cu cât vă veți îndemna a ceti pre acest
letopisățu mai mult, cu atâta veți ști a vă feri de primejdii și veți fi mai
învățați a dare răspunsuri la sfaturi, ori de taină, ori de oștire, ori de
voroave, la domni și la noroade de cinste. O samă de cuvinte ce sânt auzite din
om în om, de oameni vechi și bătrâni, și în letopisățu nu sânt scrise, ce s-au
scris aicea, după domniia lui Stefăniță vodă, înaintea domniii Dabijii vodă.
Decii cine va ceti și le va crede, bine va fi, iară cine nu le va crede, iară va
fii bine; cine precum îi va fi voia asia va face. Dragoș vodă, așa povestescu
oamenii cum că, dacă au descălecat Țara Moldovii, au descălecat târgul
Siretiului. Şi i-au fost scaonul domniii sale acolo. Şi au făcut zamcă, cetate
de pământ, și în zamcă case domnești și lângă zamcă biserică de piiatră. Şi
hramul bisericii iaste Sfânta Troițe, care și până astăzi iaste și să slujaște
sfânta liturghie. Iar doamna lui Dragoș vodă, așa povestescu oamenii acei de
locu, de la târgul Siretiului, cum să fie fost de lege sască. Şi au făcut și ia
o biserică de piatră, săsască, mai depărtișor de la zamcă, spre târgu, căriia
biserici săsești îi sta zidurile și până în zioa de astăzi. Şi așa domnul Dragoș
vodă duminicile și la sărbători mergea la biserica cea creștiniască, care era de
dânsul zidită și doamna iarăși mergea la biserica cea săsască, care era de dânsa
zidită. Mai aflatu-s-au și o biserică de lemnu, făcută iarăș de Dragoș, la
Volovăț, lângă episcopie Rădăuților, pre care biserică o au mutat dintru acel
locu Ştefan vodă cel Bun la mănăstire la Putna. Şi iaste hramul bisericii
Vovedenie. Şi au zidit Ştefan vodă la Volovățu altă biserică, de piatră, vrând
ca să facă evlavia mănăstirii Putnii, ca să să chieme aceia întâi, fiind acea
biserică mai de demult decât alte mănăstiri a lui Alexandru vodă cel Mare.
Ştefan vodă cel Bun, luiind domniia Moldovii, și viind turcii în zilele lui să
triacă în Moldova, la Galați, i-au bătut foarte rău pre turci și au luat și
Cetatea Albă și Chiliia de la turci. Apoi mai pe urmă iar li-au luat turcii
aceste doao cetăți. Şi în câteva rânduri s-au bătut Ştefan vodă cu turcii. Iar
când s-au bătut la Războieni, atuncea s-au așezat turcii cu Ştefan vodă. Şi
li-au dat hotar și olat Bugiacul și au făcut pace. Şi turcii apoi au adus tătarî
din Crâm și i-au așezat în Bugiac, carii stau și până astăzi, precum au așezat
și la Hotin lipcani. Ştefan vodă cel Bun multe războaie au bătut. Şi așia să
aude din oameni vechi și bătrâni, că, câte războai au bătut, atâte mănăstiri cu
biserici au făcut. Ştefan vodă cel Bun, când s-au apucat să facă mănăstirea
Putna, au tras cu arcul Ştefan vodă dintr-un vârvu de munte ce iaste lângă
mănăstire. Şi unde au agiunsu săgiata, acolo au făcut prestolul, în oltariu. Şi
iaste mult locu de unde au tras până în mănăstire. Pus-au și pre trii boerenași
de au tras, pre vătavul de copii și pre doi copii din casă. Decii unde au căzut
săgiata vătavului de copii au făcut poarta, iar unde au căzut săgiata unui copil
din casă au făcut clopotnița. Iar un copil din casă zicu să fie întrecut pe
Ştefan vodă și să-i fie căzut săgiata într-un delușel ce să chiamă Sion, ce
iaste lângă mănăstire. Şi iaste sămnu un stâlpu de piiatră. Şi zic să-i fie
tăiat capul acolo. Dar întru adevăr nu să știe, numai oamenii așia povestescu.
Fost-au și bisericuce de lemnu întru acel delușel și s-au răsipit, fiind de
lemnu. Şi așia au fost făcut mănăstirea de frumoasă, tot cu aur poleită,
zugrăvala mai mult aur decât zugrăvală, și pre dinlăuntru și pre denafară, și
acoperită cu plumbu. Şi zicu călugării să fie fost făcut și sfeșnicile cele mari
și cele mici și policandru și hora tot prisne de argint, și pe urmă să li fie
luat un domnu și să fie făcut alteli de spije, care li-am apucat și noi. Iar
strâcându-să un clopot mare la mănăstire și făcând călugării clopotul a doa
oară, au pus aceste toate ce scriu mai sus în clopot, ca să fie mai mare.
Lăsat-au Ştefan vodă cel Bun la mănăstirea Putna, după moartea lui, arcul lui și
un pahar, ce vorbiia călugării la mănăstire că iaste de iaspis, ce era în chipul
marmurii albe și al farfuriii, ca să fie întru pomenire la sfânta mănăstire. Şi
arcul l-au fost trăgând cu vârtej. Şi la vremea lui Costautin Cantemir vodă,
fiind răscoale, au vinit niște cazaci cu leși, cu moldoveni joimiri, vrând ca să
jecuiască ce ari găsi în mănăstire. Decii fiind un turnu cu bună tăriie, nu
putea să jecuiască. Decii au zis călugărilor să dea turnul, că nu vor lua a
mănăstirii nemică. Iar călugării, necrezind, nu vrea să dea turnul. Iar acei
cazaci cu leși și cu moldoveni îndată au aprinsu mănăstirea; iar călugării,
văzind că aprind mănăstirea, îndată au dat turnul. Atuncea, îndată, având pusei
de apă, acei cazaci, leși și moldoveni au stânsu focul. Decii atuncea au jecuit
tot din turnu ce au fost a boiari și a neguțitori, iar a mănăstirii n-au luat
nemică, fără numai arcul lui Ştefan vodă. Iar paharul au fost până la a triia
domniie a lui Mihai Racoviță vodă. Şi scoțindu-l din turnu un egumen, pre anume
Misail Chisiliță, și vrând să să făliască, au băut la masă cu acel pahar a lui
Ştefan vodă, cu niște slugi boerești, ce era zlotași. Şi, bând mult cu acel
pahar, s-au înbătat. Şi, fiind beți, au stricat un lucru scumpu domnescu și de
minune, ca acela. Ştefan vodă cel Bun, bătându-l turcii la Războieni, au mărsu
să între în Cetatea Niamțului. Şi fiind mumă-sa în cetate nu l-au lăsat să între
și i-au zis că pasirea în cuibul său piiare ce să să ducă în sus, să strângă
oaste, că izbânda va fi a lui. Si așea, pe cuvântul mâne-sa, s-au dus în sus și
au strânsu oaste iară înpăratul turcescu au vinit cu toată puterea lui la
Cetatea Niamțului. Şi au suit pușcile deasupra unui munte pre despre Moldova. Şi
au început a bate Cetatea Niamțului foarte tare. Iar pre aceia vreme era un
niamțu închis în cetate. Si văzind că bat cetatea, au zis păzitorilor să spue
mumei lui Ştefan vodă să-l sloboadă de la închisoare, din temniță, pre dânsul că
el va mântui cetatea de acel greu. Decii, slobozindu-l pre acel niamțu de la
închisoare, s-au și apucat acel niamțu de au îndreptat pușcile din cetate asupra
turcilor, unde sta acolo în munte de avea nevoie cetatea. Şi au și lovit în gura
unii pușci turcești, de au sfărmat-o. Şi au început a bate în corturile
turcilor, cât și boldul de la cortul înpăratului l-au sfărmat. Decii n-au mai
putut sta turcii întru acel vârvu de munte, de unde avea cetatea nevoie, ce
numai și-au căutat a să da în laturi de la acel locu. Iară Ştefan vodă, mergând
de la Cetatea Niamțului în sus spre Moldova, au mărsu pe la Voroneț, unde trăiia
un părinte sihastru, pre anume Daniil. Şi bătând Ştefan vodă în ușia
sihastrului, să-i descuie, au răspunsu sihastrul să aștepte Ştefan vodă afară
până ș-a istovi ruga. Şi după ce ș-au istovit sihastrul ruga, l-au chiemat în
chilie pre Ştefan vodă. Şi s-au ispoveduit Ştefan vodă la dânsul. Şi au întrebat
Ştefan vodă pre sihastru ce va mai face, că nu poate să să mai bată cu turcii;
închina-va țara la turci, au ba? Iar sihastrul au zis să nu o închine, că
războiul iaste a lui. Numai, după ce va izbândi, să facă o mănăstire acolo, în
numele sfântului Gheorghie, să fie hramul bisericii. Decii au și purces Ştefan
vodă în sus pe la Cernăuți și pre la Hotin și au strânsu oastea, feliuri de
feliuri de oameni. Şi au purces în gios. Iar turcii, înțălegând că va să vie
Ştefan vodă cu oaste în gios, au lăsat și ei Cetatea Neamțului de a o mai bate
și au început a fugi spre Dunărea. Iar Ştefan vodă au început a-i goni în urmă
și a-i bate, până i-au trecut de Dunăre. Şi întorcându-să înapoi Ştefan vodă,
s-au apucat de au făcut mănăstirea Voronețul. Şi au pus hramul bisericii Sfântul
Gheorghe. Ştefan vodă cel Bun, când s-au bătut cu Hroit ungurul, precum zicu
unii la Cașen, iar letopisățul scrie că s-au bătut la Scheia pe Siretiu, au fost
căzut calul cu Ştefan vodă în războiu. Iară un Purice aprodul i-au dat calul
lui. Şi nu putea în grabă încăleca Ştefan vodă, fiind om micu. Şi au zis Purice
aprodul: Doamne, eu mă voi face o moviliță, și vino de te sui pe mine si
încalecă. Şi s-au suit pe dânsul Ştefan vodă și au încălecat pre cal. Şi atuncea
au zis Ştefan vodă: „Sărace Purece, de oi scăpa eu și tu, atuncea ți-i schimba
numeli din Purice, Movilă". Şi au dat Dumnezeu și au scăpat amândoi. Şi l-au și
făcut boiar, armaș mare, pre Purece. Şi dintru acel Pureci aprodul s-au tras
niamul Movileștilor, de au agiunsu de au fost și domni dintru acel niam. Dar și
aprozii atuncea nu era din oameni proști, cum sunt acum, ce era tot ficiori de
boiari. Şi portul lor: era înbrăcați cu șarvanale, cu cabanițe. Așea trebuia și
acum să să afle slugi, să slujască stăpânului, și stăpânul să miluiască pre
slugă așea. Când au așezat pace Ştefan vodă cel Bun cu leșii, fiind Ion Tăutul
logofăt mare, l-au trimis sol la leși. Şi au dăruit craiul leșescu Tăutului
aceste sate la margine: Câmpul Lungu rusăscu, Putila, Răstoaceli, Vijnița,
Ispasul, Miliia, Vilavcea, Carapciul, Zamostiia, Vascăuții, Voloca. Toate aceste
li-au dăruit craiul leșescu Tăutului logofătului. Şi au pus hotar apa Cirimușul,
întru o duminică diminiața. Ştefan vodă cel Bun, vrând să margă la biserică
întru o duminică diminiața, la liturghie, în târgu Vasluiu, și eșînd în polimari
la curțile domnești ce era făcute de dânsul, au auzit un glas mare de om
strigând să aducă boii la plug. $i mirându-să ce om iaste acela să are duminica,
și îndată au trimis în toate părțile, ca să găsască pre acel om, să-l aducă la
dânsul. Şi l-au aflat pre om în sus, pre apa Vasluiului, cale de patru ceasuri,
arând la o movilă de să chiiamă acum Movila lui Purcel. Că pe acel om încă îl
chiema Purcel. Şi ducându-l pre acel om la Ştefan vodă, l-au întrebat Ştefan
vodă: el au strigat așia tare, și pentru ce ară duminica? El au zis că au
strigat el să aducă boii la plug, și ară duminica, că iaste om sărac, si
într-alte zile n-au vrut frate-său să-i dea plugul, și acum duminica i-au dat.
Decii Ştefan vodă au luat plugul fratelui celui bogat și l-au dat fratelui celui
săracu, să fie a lui. Ştefan vodă cel Bun și cu fiiul său Bogdan vodă, de multe
ori au avut războaie cu leșii. Şi multe robii au făcut în Țara Leșască, cât au
pus pe leși în plug de au și arat cu dânșii, de au sămânat ghindă, de au făcut
dumbrăvi pentru pomenire, ca să nu să mai acolisască de Moldova: Dumbrava Roșiie
la Botășeni și Dumbrava Roșiie la Cotnari și Dumbrava Roșiie mai gios de Roman.
Şi leșii încă nu tăgăduescu, că scrie și în cronica, în letopisățul lor. Numai
mă mier de Miron logofătul cum au acoperit acest lucru de nu l-au scris. Şi așia
vorbăscu oamenii, că, când au fost arând cu dânșii, cu leșii, i-au fost
înpungând cu strămurările, ca pre boi, să tragă. Iar ei să ruga să nu-i înpungă,
ce să-i bată cu biciușcile; iar când îi bătea cu biciușcile, ei să ruga să-i
înpungă. Când au murit Ştefan vodă cel Bun, au lăsat cuvânt fiiului său, lui
Bogdan vodă, să închine țara la turci, iar nu la alte niamuri, căci niamul
turcilor sânt mai înțălepți și mai puternici, că el nu o va putea ținea țara cu
sabiia, ca dânsul. După ce au luat Bogdan vodă domniia, au și triimis pre Tăutul
logofătul sol la turci, când au închinat țara la turci. Și așea vorbăscu
oamenii, că l-au pus viziriul de au șezut înaintea viziriului pre macat, și n-au
fost având mestei la nădragi; că, trăgându-i cibotile, numai cu colțuni au fost
încălțat. Şi dându-i cahfe, nu știia cum o va bea. Şi au început a închina: Să
trăiască înpăratul și viziriul! Şi închinând, au sorbit felegianul, ca altă
băutură. Când au pus țara întâi domnu pre Petru vodă Rareș, el nu era acasă, ce
să tâmplase cu măjile lui la Galați, la pește. Şi au triimis boiarii și
mitropolitul haine scumpe domnești și carâta domniască cu slujitori, unde l-ari
întâmpina, să-l aducă mai în grabă la scaon, să-l puie domnu. Decii el,
întorcându-să de la Galați, au fost agiunsu la Docolina, de au mas acolo cu zece
cară, câte cu șase boi carul, pline de pește. Şi piste noapte au visat un vis,
precum dialul cel di ceia parte de Bârlad și dialul cel dincoaci era de aur, cu
dumbrăvi cu totul. Şi tot sălta, giuca și să pleca, să închina lui Rareș. Şi
deșteptându-să din somnu diminiața, au spus visul argaților săi, celor ce era la
cară. Iar argații au zis: „Bun vis ai visat, giupâne, că cum om sosi la Iași și
la Suceavă, cum om vinde peștile tot". Şi au și îngiugat carăle diminiața. Şi au
purces Petru vodă înainte carălor. Şi când s-au pogorât în vadul Docolinii, l-au
și întimpinat gloata, și au început a i să închina și a-l înbrăca cu haine
domnești. Iar el s-au zimbit a râde și au zis că„ de mult așteptam eu una ca
aceasta să-mi vie". Şi când au purces de acolo, argații lui au zis: Dar noi ce
om face, doamne, cu carăle cu peștile? Iar el au zis: Să fie carăle cu pește, cu
boi cu tot, a voastre. Şi viniți după mine, să vă fac cărți de scutială, să nu
dați nemică în zilele mele. Petru vodă Rareș, fugând pin târg pin Piiatră, și
gonindu-l pietrenii, l-au fost agiungând un popă. Şi au tras Petru vodă înapoi
în popă cu arcul și l-au lovit cu săgiata în oblâncul șelii. Şi i-au zis:
„Intoarce-te, popo, înapoi, nu-ți lăsa liturghie nesfârșită". Iar după ce au
vinit Petru vodă domnu cu a doa domniie, au scos ochii popii și pietrenilor
acelor ce l-au gonit și li-au făcut și blăstăm, afurisaniie. Petru vodă Rareș,
când era închis în cetatea Ciceului în Țara Unguriască, avea nevoie de nemți și
de unguri. Iar fiind doamna lui sirboaică, de niamul Despoților, fată lui Despot
crai, au scris o carte sirbască la înpăratul turcescu și la viziriul, cu
rugăminte. Şi au slobozit cartea pre o feriastră gios din cetate. Şi au învățat
pre o slugă a lor, sirbu, ce avea, să să ducă cu cartea la Poartă, la viziriul.
Şi mergând sluga aceia la Poartă, a lui Petru vodă, au scris viziriul la unguri
să-l sloboadă pre Petru vodă. Şi după ce l-au slobozit, s-au dus la Poartă. Iară
după ce s-au dus Petru vodă la Poartă, așea vorbăscu oamenii, că au grăit
viziriul înpăratului să-l iarte și să-l puie iar domnu în Moldova. Iar înpăratul
au răspunsu că-i giurat, până nu va trece cu calul preste dânsul, să nu-l lasă.
Decii viziriul au zis că-i „pre lesne a plini măriia ta giurământul". Şi l-au
scos la câmpu și l-au culcat la pământ, învălit într-un harariu, și l-au sărit
înpăratul de trii ori cu calul. Iar alții zicu că au șezut supt un pod, și
înpăratul au trecut de trii ori pe pod. Decii l-au înbrăcat cu caftan, să fie
iarăși domnu în Moldova. Decii cum au slujit mai pre urmă turcilor, scrie
letopisățul. Iliiaș vodă, ficiorul lui Petru vodă, după ce s-au turcit, zic să
fie rămas o fată creștină după moartea lui. Şi au luat-o un grec mare, bogat,
vestit la Poartă, anume Scarlat, carele și sulgeriia înpărătiască o ținea el. Şi
cine s-au născut dintru acea fată, mai gios arată, la rândul său. Alexandru vodă
Lăpușnianul, fiind domnu, au făcut mănăstirea Slatina. Şi așia zicu oamenii că,
trăind un săhastru acolo și fiind un paltin, copaciu mare, unde iaste acmu
prestolul în oltariu, videa acel săhastru spre duminici și spre alte zile mari
multe lumini întru acel paltin la vreme slujbii bisericii. Şi i s-au arătat
Maica Precistă în vis și i-au zis să margă la Alexandru vodă, să-i zică să facă
mănăstirea. Şi mergând săhastrul la Alexandru vodă, s-au îndemnat Alexandru vodă
de săhastru de au făcut mănăstirea Slatina întru acel loc, unde au fost
paltinul. Şi au adus și capul Sfântului Grigorie Bogoslov, de stă până astăzi la
sfânta mănăstire la Slatina, ferecat cu argint și cu pietri scumpe. Începerea
lui Despot vodă cum au fost de au agiunsu de au fost domnu. El n-au fost rudă
lui Despot cel Mare, ce au fost slugă lui Despot. Şi murind Despot, precum zicu
unii, la Veneție, iar alții zicu că au murit la Râm, s-au sfătuit cu cele slugi
să zică că el iaste nepot lui Despot, și să împartă ei averea a lui Despot și
să-i dea lui toate scrisorili, câte au avut Despot cel Mare și puțin din averea
lui, iar ceialaltă avere au înpărțit-o celelalte slugi. Şi așea, mărturisind
cătră venețiiani că-i iaste nepot lui Despot cel Mare, au crezut venețiianii
că-i iaste nepot lui Despot. Şi n-au luat nemică din averili lui Despot
venețiianii, ce toate averili lui Despot cel Mare au înpărțit-o slugile. Iar
Despot, ce au zis că-i iaste nepot, au luat numai scrisorili și hrisovul cel de
la Carol, înpăratul nemțăscu, și cu aceli scrisori au făcut meșterșug de au
agiunsu de au fost domnu, precum scrie letopisățul. De la a doa domnie a lui
Alexandru vodă Lăpușnianul au început domnii a să așeza mai cu temei în scaon în
Iași. Şi când au purces de la Poartă cu a doa domniie, zicu să-l fie învățat
turcii să taie boiarii, să-i slăbască; și pe cuvântul viziriului au tăiat atâta
mulțime de boiari. Şi au triimis și au ales din curteni de țară, pre Racovițăști
și pre Sturzăști și pre Bălșăști și pre alții mulți. Iară pentru Aron vodă așa
să povestește din om în om cum fiind el de niamul lui moldovan de aici din
Moldova si slujind la un mitropolit, anume Nicanor, fiindu-i nepot
mitropolitului, și acel mitropolit fiind ctitor la mănăstirea Agapiia cea veche
din dial și mergea de multe ori mitropolitul acolo la mănăstire de ședea, fiind
ctitor. Iar fiind cu dânsul Aron vodă, de multe ori eșiia fără știrea
unchiu-său, mitropolitului, afară la o mănăstioară de călugărițe, afară din
munte, ce era pre moșiia mănăstirii, ce să chiamă Hilioara. Acolo eșiia la
plimbare. Şi așa eșind Aron vodă într-un rând la primblare la Hilioara și
întorcându-să la mănăstire, numai ce s-au tâlnit cu unchiu-său mitropolitul,
mergând și mitropolitul de la mănăstire la moșiile mănăstirii. Şi tâlnindu-să la
un locu, unde iaste drumul tăiat în piiatră cu ciocanul și văzind Aron vodă pre
unchiu-său, mitropolitul Nicanor, de frică au fugit drept la dial, pre după o
stâncă mare de piiatră. Şi după ce au fugit, nu s-au mai întorsu la unchiu-său
mitropolitul, ce s-au dus în Țara Unguriască și din Țara Unguriască s-au dus la
Țarigrad. Şi apucându-să la oameni mari de au slujit și zăbăvind acolo câtăva
vremie, apoi au eșit și domnu în Moldova. Şi acolo unde s-au întimpinat cu
mitropolitul Nicanor, la drumul acel tăiat în piiatră cu ciocanul, au pus de au
săpat întru o stâncă de piiatră mare, făcând și sămnu de deasupra stâncii unde
au călcat calul cu piciorul, scriind și istorie pre stâncă. Care acum, de
mulțimea anilor, nu să poate ceti să să înțăliagă cum că au fugit pre la acel
locu în Țara Unguriască. Ieremiia vodă au fost pus multă avere la mănăstire la
Suceviță, într-un beciu supt curțile domnești. Iară după moartea lui, vinit-au
doamna cu ginerii iei din Țara Leșască si au luat acea avere toată, de s-au dus
cu dânsa, de au făcut oaste în Țara Leșască, și au vinit in Moldova. Care stau
tainele și până astăzi deșarte, unde au fost acea avere. Când au bătut turcii
pre Gașpar vodă la Țuțora, întorcându-să leșii înnapoi, tăiat-au un tătar pre
Jolcovschii, hatmanul leșescu, lângă Movilău, precum scrie și letopisățul. Numai
tătarul nu l-au știut că iaste Jolcovschii, hatmanul leșescu. Ce, după ce l-au
omorât, au găsit ceasornicul, în sân, de aur cu diiamanturi. Şi aflând tătarul
că au fost hatmanul leșescu, să fie zis tătarul acela că nu trebuiaște să
trăiască omul în lume, dacă nu va avea năroc, și să să fie giunghiiat sângur.
Având Radul vodă o fată din trupul lui, să fie fugit cu o slugă, eșind pre o
feriastră din curțile domnești din cetatea Hârlăului. Şi s-au ascunsu în codru.
Şi au făcut Radul vodă năvod de oameni și au găsit-o la mijlocul codrului, la o
fântână ce să chiiamă Fântâna Cerbului, lângă podul de lut. Decii pre sluga l-au
omorât, i-au tăiat capul, iar pre dânsa au dat-o la călugărie, de au
călugărit-o. Radul vodă făcând nuntă cu fiiul său Alexandru vodă, domnul
muntenescu, au luat pre fata lui Scarlat celui bogat de la Țarigrad. Care să
pomenește într-alt rând mai sus, că au ținut Scarlat fata lui Iliiaș vodă celui
turcit. Şi având fata lui Scarlat albață pre un ochiu, n-au avut viiață bună cu
Alexandru vodă. Şi au trimis Scarlat ferman înpărătescu de ș-au luat fata de
după Alexandru vodă, de au dus-o la Țarigrad, și au dat-o după un grammatic,
anume Mavrocordat. Şi acel Mavrocordat au făcut pre Alexandru Exaporitul, și
Alexandru Exaporitul au făcut pre Nicolai vodă, și Nicolae vodă au făcut pre
Costantin vodă, careli au fost domnu aicea la noi în Moldova, în anii de la
zidirea lumii 7242 <=I734> careli să trage de pre strămoașe-sa niam din domnii
cei vechi moldovenești. Barnovschii vodă mergând cu multă gloată de aicea din
țară la Poartă, cu mulți boiari și mazili și curteni, și cu di ceiialalți mai
proști, și preoți și cu călugări, și mergând pe drum și poposind și șezind la
masă, au început a strănuta Barnovschii vodă des și tare. Iar boiarii carii erau
la masă cu Barnovschii vodă, după obiceai: „Sănătos, doamne, și pe voia
mării-tale!" Iar pre urmă, văzind că tot strănută, un boer să fie zis: „Viermi
doamne". Şi cum i-au zis „viermi, doamne" au și tăcut de strănutat. Când i-au
tăiat capul lui Barnovschii vodă, calul lui a și început a sări, cât n-au mai
putut să-l ție comisul în mână. Şi, scăpându-l din mână, pe loc au căzut de au
murit. Şi văzind turcii, mult s-au mirat și au zis: „Nevinovat au fost acest
om". Şi au cunoscut pre Barnovschii vodă turcii că au fost drept și s-au căit
pentru că l-au tăiat. Şi s-au giurat ca să nu mai taie de acum domnu de Moldova.
Numai letopisățul de aceasta nu scrie nimica. Iară oamenii așia vorbăscu, că au
apucat unii dintru alții. Vasilie vodă, după ce au luat domniia de la Țarigrad,
s-au rugat viziriului să lasă țara de bir trii ani, și al triili anu să dea
birul țărâi o dată, și pre turcii pre carii or avea datorie în țară să-i scoată,
să nu supere oamenii. Şi i-au făcut pre voie viziriul. Şi după ce au vinit el în
țară, la scaonul domniii, contăș cu soboli n-au înbrăcat trii ani, ce numai cu
hulpi. Şi pe zi numai o mierțe de pâine să mânca și doi berbeci și o ialoviță la
curtea domniască. Cheltuială puțin, mai mult de doi galbeni pe zi nu eșiia. Şi
au făcut cărți de sloboziie în toată țara. Şi nemică din țară n-au luat până nu
s-au plinit trii ani. Numai din desetină și din mortasipii, din goștină și din
vamă ce lua, să chivernisiia. Iar până în trii ani s-au umplut țara de oameni.
Şi au scos atuncea pre țară fumărit, câte un leu de casă. Şi au plinit atuncea
tustreli birurile, de li-au trimis la Poartă; si încă au rămas și lui Vasilie
vodă o mie de pungi de bani dobândă. Atuncea au trimis la Poartă pocion, de au
mulțămit împăratului și viziriului și altor turci mari, blane de spinări de
soboli pentru bine ce au făcut de au așteptat țara. Care acest dar n-au fost
nici de un folos țărâi, că au rămas obiceai de dă țara baraiamlâc de atuncea
încoace, în toți anii. De mirat lucru iaste că au fost domnu strein și nu au
fost grabnic la lăcomiie. Tot atuncea, când au vinit Vasilie vodă în scaon, era
niște joimiri moldoveni în Țara Leșască și prăda în multe rânduri țara aceasta a
Moldovii. Decii Vasilie vodă scriia la leși să poroncească oamenilor săi celor
de oaste să nu strice Țara Moldovii. Iară leșii să mântuiia de cătră Vasilie
vodă și zicea că nu sunt leși, ce sunt moldoveni aceia ce pradă. Ce Vasilie
vodă, văzând că-i dau acel răspunsu de la leși, au ales și el puțintei moldoveni
de ai lui și au strigat în lefe oameni de oaste, slujitori, și i-au pornit a
prăda în Țara Leșască. Decii moldovenii cei din Țara Leșască ce strica și prăda
aicea în țară, văzind așea, au vinit toți la Vasilie vodă de s-au închinat. Şi
au început și iei a prăda în Țara Leșască. Apoi leșii, văzindu așia, au început
a scrie cu bănat la Vasilie vodă, iar Vasilie vodă răspunzând: „Ceiia ce prăda
țara mea aceiia pradă și țara voastră". Şi nu au ținut aicea pre mult acea
gâlceava, și s-au așezat cu leșii Vasilii vodă, și pre joimirii aceiia i-au
așezat la margine slujitori. Numai pre doi, ce erau mai căpetenii,
neașezindu-să, i-au omorât. Şi apoi s-au făcut bună pace. La domniia lui Vasilie
vodă rămăsesie o beizadea a Radului vodă, tânăr. Şi au fost avut Radul vodă un
turcu mare priiatin la Poartă. Şi să ruga acel turcu viziriului totdiauna pentru
acel beizadea a Radului vodă să-l facă domnu în Moldova în locul lui Vasilie
vodă. Şi poroncindu viziriul să-l aducă să-l facă domnu, au zis că-i pre tânăr,
dacă l-au văzut viziriul. Şi au zis turcului să mai aștepte vreo doi, trii ani,
și apoi l-a face domnu la Moldova. Şi au trimis pre acel turcu la Moldova
viziriul cu o triabâ, și să vadă și pre Vasilie vodă si țara cum iaste. Iară
Vasilie vodă oblicisă, pentru acel turcu, că-i iaste nepriiatin și-i iaste
stricată domniia despre acel turcu. Si au și răpezit la Galați, și i-au eșit
mulțimea de slujitori înainte și la Bârlad, și la Vasluiu, și la Scânteia, și la
Iași încă și mai mulți slujitori. Şi la drum au poroncit, și i-au eșit mulțime
de pluguri și țară înainte, de-i videa turcul. Şi cum au sosit la gazdă în Iași,
cum i-au trimis Vasilie vodă cinci mii de galbeni de aur. Şi apoi, după ce s-au
înpreonat cu Vasilie vodă, poronca ce au avut acel turcu îndată au plinit. Şi
stând la vorbă cu turcul, Vasilie vodă au spus poveste cum că el știe că i-i
domniia stricată despre dânsul. Şi i-au mai dăruit și atuncea la purces cinci
mii de galbeni de aur. Şi, după ce au purces turcul pe drum, i-au mai trimis și
alte cinci mii de galbeni de aur. Iar când au agiunsu turcul la Țarigrad, i-au
mai dat alte cinci mii de galbeni de aur, carii s-au făcut preste tot doaozăci
de mii de galbeni de aur. Iar după ce au mărsu turcul la viziriul de s-au
înpreunat, întrebându-l viziriul de Vasilie vodă, au început turcul a zice
viziriului: „Bine ai nimerit, măriia ta, de nu ti-ai grăbit să-l mazilești pre
acest domnu harnic și de triabă și putincios; că iaste mulțime de oameni în țara
lui, și de l-ai fi mazilit, s-ar fi făcut mare greșală, că are niște slujitori
mulți și țară cu putere mare, și poate s-ar fi hainit și ar fi vinit și el la o
peire. Şi acmu el știe că vei măriia ta să-l mazilești și să pui domnu pre
ficiorul Radului vodă, și iaste în grije. Decii, de vii socoti măriia ta, să
faci surgun pre feciorul Radului vodă, să audă Vasilie vodă, și atuncea îi va
eși grije. Decii viziriul îndată au poroncit de l-au făcut surgun și s-au
tâmplat de au murit ficiorul Radului vodă în surgunie. Şi s-au mântuit Vasilie
vodă cu doaozăci de mii de galbeni de aur și au rămas în pace. Așea tin turcii
prieteșugul, pentru voia banilor. Vasilie vodă, aproape de mazilie, au greșit
lui Dumnezeu, că i s-au întunecat minte spre lăcomiie, de au stricat mănăstirea
Putna, gândind că va găsi bani, și n-au găsit. Si s-au apucat să o facă de nou
iarăș, precum au fost, și nu i-au agiutat Dumnezeu să o facă. Că au zidit-o
numai din temeliie din pământ până la ferestri, și i-au luat Dumnezeu domniia.
Că s-au sculat Gheorghi Ştefan logofătul cu oaste asupra lui și l-au scos din
domnie. Iar plumbul cu careli au fost acoperită mănăstirea Putna l-au luat
cazacii lui Timuș, a ginerelui lui Vasilie vodă, de l-au dus la cetate la
Suceavă, de au făcut glonțuri de pușcă, să apere cetatea Sucevii despre
Gheorghie Ştefan vodă. Ce știu că au apărat-o bine; că s-au osândit și Timuș
pentru prada și jacurile ce au făcut pe la sfinteli mănăstiri. Şi ș-au pus și el
capul de glonțu, precum scrie letopisățul. Şi pre urmă au gătit mănăstirea Putna
Gheorghie Ştefan vodă, după ce au luat domniia, de iaste zidită precum să vede
acum. După ce s-au dus Vasilie vodă la Poartă, l-au închis turcii în Edicula.
Şi-l pârâia domnul muntenescu și domnul moldovenescu și Racoții, craiul
ungurescu, și sta tare asupra lui, să-l omoară înpărățiia. Şi giuruia trii mii
de pungi de bani. Iar Vasilie vodă îș pierdusă toată nedejde de viiață. Şi ș-au
chiemat toate slugile, câte avea pre lângă dânsul, acolo la Edicula și ș-au
înpărțit toată avere lor. Şi li-au zis, de a peri, să fie averea aceia a lor,
iar de nu va peri, să i-o dea iarăș înapoi. Şi-ș aștepta numai ceasul, să vie
să-l omoară. Iară atuncea viziriul au chemat pre toți pașii ce era la Poarta
înpărătească și au sfătuit cu dânșii și li-au spus cum dăruescu trii mii de
pungi de bani, ca să omoară pre Vasilie vodă. Şi toți au sfătuit să-l omoară.
Numai unul dintre dânșii au zis că mulți bani sânt, dar la o înpărăție o liafă
nu agiungu banii și nu sânt mulți. Şi acest om poate fi iaste trebuitoriu, de
giuruescu iei atâtea pungi de bani să-l omoară; că acest om să cunoaște că-i
harnic. Şi poate să vie o vreme să trebuiască și să slujască înpărățiii mai mult
prețul decât trii mii de pungi de bani, îndzăcit decât giuruescu iei. Şi grăind
acel pașia acel cuvânt, au lăsat toți după cuvântul lui. Şi l-au ertat
înpărățiia pre Vasilie vodă și l-au slobozit din Edicula. Şi după aceia curund
era să-l puie domnu. Iar n-au zăbăvit și au murit. Gheorghie Ştefan vodă, când
era boiariu, murindu-i giupâniasa, au rămas văduvoiu. Şi tâlnind o giupâniasă
săracă, frumoasă, tânără, anume Safta, de niamu Boeștilor, au tâmpinat-o pe
drum, mergând cu rădvanu la Iași. Şi au poprit rădvanul cu sila, și s-au suit
fără de voia iei în rădvan, și au întorsu rădvanul înnapoi, la casa lui. Şi pre
urmă au priimit și ia și s-au cununat cu dânsul, care au agiunsu de au fost și
doamnă. Gheorghii Ştefan vodă, când era logofăt mare, au fost șezând odată în
Divan cu toiagul în gură. Iar Iordachi Cantacozino cel bătrân, vel vistiernic:
Ce zici în fluer, dumneata, logofete? Iar el au răspunsu: „Zic în fluer, să mi
să coboare caprile de la munte, și nu mai vin". El au răspunsu în pildă, și
alții nu s-au priceput. Că el aștepta oștili ungurești să vie de preste munte.
Gheorghie Ştefan vodă, trecând cu oastea unguriască prin Roman, să scoată pre
Vasilie vodă din domniie, iar un bivolar bătrân al lui au eșit înainte dintr-o
cârcimă, fiind bat, în mijlocul târgului, și au început a râde și a bate în
palme și a zice: Dragul badii, Ştefan vodă, mai bine îți șade în domniie decât
în boieriie. Așia să mi te porți! Iar Ştefan vodă l-au întrebat: Ce ți-i voia,
măi? Iar bivolariul au dzis: O bute de vin am neguțat și n-am bani să o
plătescu, să beu pentru sănătatea măriii tali și a oștii măriii tali! Atuncea
Ştefan vodă s-au zâmbit a râde și au zis la șoltuzul: „Pas' să ți-o plătiască".
Şi au mărsu de au băut butea cea de vin toată cu soțiile lui, cu cine au fost,
și au plătit șoltuzul butea cea de vin. Gheorghie Ştefan vodă, după ce au luat
pre doamna lui Vasilii vodă din Suceavă la mâna lui și pre Ştefăniță vodă, pre
fiiul său, l-au însămnat la nas puțintel, și pre doamna au vrut să-și râdă de
dânsa. Ce doamna lui Vasilii vodă l-au probozit și au început a-l blăstăma și
a-l sudui și a-i zice dulău fără de obraz, cum nu să teme de Dumnezeu, că i-au
fost domnu-său stăpân, și i-au mâncat pita. Şi așia i-au dat pace și o au trimis
la Buciulești de au închis-o în curțile lui. Şi i-au luat averea și multă spaimă
i-au făcut. Gheorghie Ştefan vodă, după ce au prinsu pre Toma vornicul
Cantacozino în Suceavă, l-au înbunat până a aduce pre frate-său Iordachi
Cantacozino din Țara Leșască, cu giurământ, de la Cameniță. Şi apoi, prinzind
pre amândoi frații, i-au închis pre amândoi frații înpreună cu doamna lui
Vasilii vodă la Buciulești. Şi acolo multă groază le făcea și umbla noaptea cu
luntre pre apa Bistriții, de-i spăriia că-i vor răsturna în Bistriță. Şi li-au
luat tot ce au avut, și sate, și haine, și odoară, și haine, și bucate, și bani
gata noaozăci de mii de galbeni de aur ungurești. Şi au trimis pre armașul cel
mare, pre Hăbășescul, să-i omoară. Ce Hăbășescul nu s-au grăbit cu moartea. Şi
au scris în doao rânduri Gheorghe Ştefan vodă numai să-i omoare, și tot n-au
vrut să să grăbască să-i omoare. Iar al triile rând, scriind Gheorghii Ştefan
vodă la armașul Hăbășescul numai să-i omoară, și stând cărțile gata pre masa
întru acel ceas au sosit un căpitan din Țara Munteniască anume Ușurelul, cu
cărți de la Constantin vodă Băsărabă domnu nou, poftind cu scrisoare pre
Gheorghie Ştefan vodâ să-i sloboadă pre acei doi boiari, să nu-i omoară. Iar
de-i va omorî, vor strica prieteșugul, și să fie gata de războiu. Si Gheorghie
Ştefan vodă nu știia nemică de moartea lui Matei vodă. Că, cum au murit Matei
vodă, au și rădicat domnu pre Constantin vodă slujitorii și boiarii și țara.
Întru acel ceas au căzut cu rugăminte Constantin postelnicul Cantacozino,
frateli Tomii vornicului și a lui Iordachi visternicului, de au scris Constantin
vodă Băsărabă la Gheorghii Ştefan vodă, precum s-au pomenit mai sus. Şi
căpitanul acela, ce-au vinit cu cărțile, întru o zi și într-o noapte din
București au agiunsu în Iași, i-au pus muntenii nume de atuncea, Ușurelul.
Careli după aceia multă milă au avut de la Cantacozinești. Şi așia, cu această
tâmplare, i-au ertat Gheorghii Ştefan vodă pre acești doi boiari și li-au dat
moșiile înnapoi, iar altă nemică nu li-au dat ce le luasă. Gheorghii Ştefan
vodă, după ce s-au dus în Țara Unguriască, umblat-au pin multe părți de loc, ca
să dea oaste, pe la nemți, pe la leși, pe la Moscu, pe la șvezi. Şi au dăruit
înpăratului moschicescu o cruce ferecată cu aur și cu pietri scumpe de patru
sute de pungi de bani, ca să dea oaste, să vie în Moldova. Şi tot l-au purtat cu
voroave și nu i-au mai dat oaste, până ce i s-au tâmplat de au murit acolo, la
Moscu. Şi pe urmă i-au adus oasăle lui în Moldova, în mănăstirea lui la Cașen,
de l-au îngropat. Iară pre doamna lui Gheorghii Ştefan vodă, pe Safta, ce o
luasă cu sila, precum s-au scris mai sus, o urâsă Gheorghii Ştefan vodă, umblând
prin țări streine, și au trimis-o în țară aicea, până a nu muri el. Şi el ș-au
fost luat o slujnică țiitoare dintru aceli țări streine. Iar doamna Safta au
trăit aicea în țară, cu pace multă vreme și după moartea lui Gheorghii Ştefan
vodă. Fost-au luat Iordachi Cantacozino și Toma frate-său toate moșiile
Ceaureștilor, pentru acea pradă ce li-au făcut Gheorghii Ştefan vodă, cu
dreptate și cu giudecată. Dar mai pre urmă s-au socotit Toma vornicul și cu
frate-său Iordachi visternicul de voia lor și li-au dat iar la niamurile lui
moșiile, la Ceaurești, să le stăpâniască. Iară Răcovițăștii, nu să știie din ce
pricină, au fost luat și iei moșii de-a Ceaureștilor atuncea și nu li-au mai dat
înapoi, care moșii din niamul Racovițăștilor si astăzi le țin de le stăpânescu,
satul Roznovul și alteli. Ghica vodă, de niamul lui fiind arbănaș, copil tânăr
au purces de la casa lui la Țarigrad, să-ș găsască un stăpân să slujască. Şi cu
dânsul s-au mai luat un copil de turcu, iar sărac, din ostrovul Chiprului. Şi
mergând amândoi denpreună la Țarigrad, multe vorbe bune au vorbit: de vor găsi
pită, să să cate unul pre altul. Şi au dzis Ghica vodă: Tu ești turcu, poți să
agiungi să fii om mare, și ce mi-i face pre mine atuncea? Iar turcul au zis
atuncea: „De voi fi eu om mare, te voi face de vii fi mai mare în Chipru,
giudecătoriu". Şi mergând în Țarigrad, s-au despărțit unul de altul, să-ș cate
stăpâni. Decii copilul cel de turcu au nemerit la un agă, ce era de curtea
înpărătiască. Şi au slujit așea din stăpân în stăpân, până au agiunsu de era
pașia. Şi fiind pașia sărac, avea un priiatin musaip înpărătescu. Şi mergea
totdiauna la vorbă la acel musaip înpăratescu. Şi pre aceia vreme să tâmplasă de
era multe zorbale în Țarigrad, de nu să mai putea așeza Poarta. Decii
Chiupruliotu au zis cătră acel priiatin musaip de casa înpărătiască: „De m-ar
pune pre mine viziriu, aș potoli eu zorbaleli aceste". Iar înpăratului i să
supărasă cu zorbaleli, și să miera ce va face, si întreba sfat și pre unul și
pre altul. Şi aflând vremia acel musaip înpărătescu, au spus înpăratului că
iaste un pașia sărac, și el zice să-l pui măriia ta vizir, că a potoli toate
gâlcevile aceste, pre careli îl chiamă Chiupruliotu. Decii înpăratul îndată l-au
adus și l-au pus viziriu. Şi cum l-au pus viziriu, îndată au și pus si au
strigat oastea, și pre de altă parte au început a tăia capetili celor vicleni,
până i-au spăriiat, de au așezat toate zorbaleli. Si au rămas viziriu lăudat la
turci, precum s-au văzut și să vede și până astăzi niamul lui. Iară Ghica vodă,
intrând în Țarigrad, au nemerit la capichihăile moldovenești de au slujit, apoi
au vinit la Moldova cu neguțitorie, apoi la Vasilie vodă, lipindu-să de curte,
fiind și Vasilie vodă tot de un niam, arbănaș. Şi vrând și Dumnezeu, au agiunsu
de au fost capichihaia la Țarigrad și vornic mare aici în Moldova. Decii
tâmplându să atuncea, la vremia lui Gheorghii Ştefan vodă, de au fost la Poartă
cu alți boiari, viziriul, văzându-l, l-au și cunoscut cine iaste. Iar Ghica vodă
nu-l cunoștea pre viziriul. Decii viziriul Chiupruliotu au și chiemat pre
haznatariul lui și i-au zis în taină: Vezi cel boiariu bătrân moldovan ce iaste
la divan? Să-l iei și să-l aduci la odaia ta, până s-a rădica divanul, și apoi
să-l aduci la mine în taină, că-mi trebuiaște. Iar Ghica vodă, după ce îl luasă
dintre ceialalți boiari, să spăriiasă tare, că nu știia poveste ce iaste. Şi
după ce s-au rădicat divanul și l-au dus la viziriul, l-au întrebat viziriul ce
om iaste și de unde iaste, și au zis: Cunoști-mă pre mine, au ba? Iar Ghica vodă
s-au spus de unde iaste de locul lui, iar a cunoaște pre viziriul, nu-l
cunoștea. Atuncea viziriul Chiupruliotu s-au spus și au dzis: Ții minte ce am
vorbit când viniiam amândoi pre cale? Şi au zis: „De ai uitat tu, dar eu n-am
uitat, și iată că te voi face domnu în Moldova; numai să taci mâlcom". Iar Ghica
vodă au și mărsu de i-au sărutat mâna și s-au rugat atuncea pentru stăpânu-său,
să-l lasă să fie domnu, să nu-l maziliască. Iar viziriul au răspunsu: „Acum
deodată îl las să fiie, iar mai pre urmă cuvântul mieu gios nu l-oi lăsa, ce te
voi face pre tine". Şi pre urmă, chiemând la Poartă pre Gheorghii Ştefan vodă,
și nevrând Gheorghii Ştefan vodă să margă, au pus pre Ghica vodă domnu în
Moldova, după cum scrie letopisățul. Așea au fost poveste eșirii acestor doi
oameni, Chiupruliului viziriului și Ghicăi vodă; că unde iaste voia lui Dumnezeu
să biruiescu toate firili omenești. Ştefăniță vodă, ficiorul lui Vasilie vodă,
fiindu domnu tânăr, dezmierdat și inimos, de multe ori eșind cu boerii la
primblări, punea de lua frâiele din capeteli cailor boerilor și le da chiot
cailor, de cădea boerii gios de-ș sfărma capetile, cât să îngrozise boiarii a
mai merge cu dânsul cu cai buni la primblări. Ştefăniță vodă vrând odată să
scoată fumărit pe țară câte șase orți de casă, și înnainte vremie era obiceai de
da numai câte un leu de casă, iar Toma vornicul și cu Iordachi, frate-său,
Cantacozineștii nu-l lăsa să-l scoată mai mult decât un leu și-i zicea să nu
facă obiceai nou, că nu-i bine. Iar Ştefăniță vodă îndată s-au mâniiat și au
scos hamgeriul și s-au răpezit să dea într-înșii, și ei au fugit din casă afară.
Măcar că acei boiari era greci, dar să punea tare pentru țară și pentru obiceai
nou să nu să facă, că obiceaele cele noao fac răsipă țărâlor și peirea domnilor.
Auzind aceste fapte răle Vasilie vodă, tată-său, la Țarigrad, nu-i părea bine,
și-i scrie de multe ori să să lasă. Şi de nu ar fi murit, era numai să-l scoată
din domniie pre fiiu-său, să vie el domnu în Moldova, că cunoștea că nu va
procopsi fiiul său în domnie, Ştefăniță vodă. Era un boiar anume Neculai Milescu
spătariul, de la Vaslui de moșiia lui, pre învățat și cărturar, și știia multe
limbi: elinește, slovenește, grecește și turcește. Şi era mândru și bogat, și
umbla cu povodnici înnainte, domnești, cu buzdugane și cu paloșie, cu soltare
tot sirmă la cai. Şi lui Ştefăniță vodă îi era pre drag, și-l ținea pre bine și
tot la masă îl punea, și să giuca în cărți cu dânsul, și la sfaturi, că era
atuncea grammatic la dânsu. Iar când au fost o dată, nu s-au săturat de bine și
de cinste ce avea la Ştefăniță vodă, ce au șezut și au scris niște cărți viclene
și li-au pus într-un bățu sfredelit și li-au trimis la Constantin vodă cel
bătrân Băsărabă, în Țara Leșască, ca să să rădice de acolo cu oști, să vie să
scoată pre Ştefăniță vodă din domniie. Iar Constantin vodă n-au vrut să să apuce
de acele lucruri ce-i scriia, ce s-au sculat și au trimis bățul acel sfredelit
cu cărți cu tot înnapoi la Ştefăniță vodă, de li-au dat. Decii Ştefăniță vodă,
cum au văzut bățul cu cărțile, s-au pre mâniiat și l-au și adus pre acel Nicolai
Milescul înnaintea lui, în casa cea mică, și au pus pre călău de i-au tăiat
nasul. Scoțând Ştefăniță vodă în grabă hamgeriul lui din brâu, au dat de i-au
tăiat călău nasul. Şi n-au vrut să-l lasă pe călău să-i taie nasul cu cuțitul
lui călău, ce cu hamgeriul lui Ştefăniță vodă i-au tăiat nasul. După aceia,
Nicolai Cârnul au fugit în Țara Nemțască și au găsit acolo un doftor, de-i tot
sloboziia sângeli din obraz și-l boțiia la nas, și așia din zi în zi sângele să
închiega, de i-au crescut nasul la locu, de s-au tămăduit. Iar când au vinit
aicea în țară, la domniia lui Iliiaș vodă, numai de abiia s-au fost cunoscând
nasul că-i tăiat. Numai tot n-au șezut în țară mult, de rușine, ce s-au dus la
Moscu, la mareli înpărat, la Alexii Mihailovici, la tatul marelui Petru înpărat,
carele au vinit la noi aicea în Moldova. Şi pentru învățătura lui au fost
terziman înpăratului și învăța și pre fiiul înpăratului, pre Petru Alexievici,
carte. Şi era la mare cinste și bogăție. Şi l-au trimis înpăratul Alexii
Mihailovici sol la marili înpărat al chitailor, de au zăbăvit la Chitai vreo
doi, trii ani. Şi au avut acolo multă cinste și dar de la mareli înpărat al
chitailor, și multe lucruri de mirat au văzut la acea înpărăție a chitailor. Şi
i-au dăruit un blid, plin de pietri scumpe și un diiamant ca un ou de porumbu.
Şi întorcându-să pe drum înnapoi, s-au tâmplat de au murit înpăratul Moscului,
pre nume Alexii Mihailovici, iar senatorii de la Moscu i-au eșit întru
întimpinare și i-au luat aceli daruri și tot ce au avut și l-au făcut surgun la
Sibir. Şi au șezut câțiva ani surgun la Sibir. Iară mai pre urmă, rădicându-să
Petru înpărat, fiiul lui Alexii Mihailovici, carele au vinit aicea în țară, în
Moldova, de s-au bătut cu turcii la Prut, la Stănilești din gios de Huși, în
ținutul Fălciiului, agiuns-au Cârnul din Sibir cu cărți la dânsul, la înpăratul
Petru Alexievici de i-au făcut știre de toate ce au făcut și cum iaste surgun.
Atuncea Petru Alexievici înpărat îndată au chiemat senatorii și au întrebat
zicând: Unde iaste dascălul mieu, cel ce m-au învățat carte? Acum, curund, să-l
aduceți. Şi îndată au răpezit de olac și l-au adus la Petru Alexievici,
înpăratul Moscului, în stoliță. Şi l-au întrebat ce au văzut și ce au pățit și
i-au plătit lucrurile toate acele de la senatori ce-i luasă, până la un cap de
ață, și diiamantul cel mare. Şi înpăratul, după ce l-au văzut, s-au mirat și
l-au dat în haznaoa cea înpărătiască, iar Cârnului i-au dat optzăci de pungi de
bani. Şi l-au luat iară în dragoste și în milă și l-au pus iar sfetnic. Şi când
au ras barbeli, înpăratul, a moscalilor, atuncea când ș-au schimbat portul,
atuncea sângur înpăratul i-au ras barba, cu mâna lui. Şi au trăit Cârnul până la
a doa domniie a lui Mihai vodă Racoviță, și atuncea au murit. Care mare cinste
i-au făcut înpăratul la moartea lui și mare părere de rău au avut după dânsul,
că era trebuitoriu la aceli vremi. Rămas-au acelui Cârnu ficiori și nepoți, și
au agiunsu unii de au fost polcovnici spre slujba oștirii. Că să însurasă el
acolo, de luasă moscavcă. Şi s-au mai dus după dânsul de aicea din Moldova trii
nepoți de frate, de să așezasie și ei pe lâugă unchiu-său. Şi aceiia avea milă
de la înpărăție, și acolo au murit Ştefăniță vodă zicu unii că pentru vrăjmășiia
lui si supărarea ce făcea boiarilor, atuncea la Tighinea, la Bender când s-au
bolnăvit, să fie murit de otravă. Dar adevărul nu să știe că letopisățul nu
scrie nemică de acest lucru. Duca vodă cel bătrân, fiindu de oameni de gios de
niamul lui de la Rumele, din Țara Grecească, după ce au luat domniia aicea în
țară, în Moldova, au vinit stăpânul lui spahiul, cu ferman împărătescu la Duca
Vodă de i-au cerșut dajde după obiceai, ce au spahii de ieu de la oamenii săi,
pre izvod, de la împărăție. Și după ce au vinit spahiul l-au cinstit Duca vodă
puindu-l și la masă. Iar turcul, spahiul, șezând la masă cu Duca vodă, au fost
zicănd lui vodă: efendi, blem la Rumeli. Iar Duca vodă au fost zicănd să margă
turcul: pas tu, dar eu nu voi merge. Și i-au dat și haine și i-au dat și bani ce
i să făcea și mai mult decât i să făcea. Duca Vodă avea un frate mai bătrân
decât dânsul și-l pusesie vameș mare, și numele lui era Cârstea. Și așa era de
fudul, că când mergea prin târg nu vrea să-ș ia șlicul denaintea nemărui. Iar
neguțitorii și alți oameni din cei mai proști, văzându-l că nu-ș ia șlicul
denaintea nemărui, au început și iei a nu-ș lua șliceli înaintea lui. Apoi el
s-au dus și s-au jeluit Ducăi Vodă, frățâne-său, că nu-l cinstescu neguțitorii
să-ș ia șliceli înaintea lui. Apoi Duca vodă l-au întrebat: el ia-ș șlicul
înnaintea lor? Iar el au zis că nu-ș ia. Iar Duca vodă i-au zis: Pas pe uliță
și-ți ia tu șlicul și apoi, dacă nu-ș vor luoa ei șlicile, vin de-mi spune mie,
că știu eu ce oi face. Decii el au și purces pre uliță, cum îi poruncisă frate
său, Duca Vodă, și au început a-ș luoa șlicul. Iar neguțitorii s-au și sculat în
picioare, si au început a-ș luoa șlicile și a să închina. Şi apoi au mersu la
Duca vodă și i-au spus că luându-ș șlicul el, îș eu și neguțitorii șlicile
înnaintea lui. Atuncea Duca vodă au zis că dacă va cinsti el pre alții, îl vor
cinsti și pre dânsul alții, măcarî că iaste frate de domnu. Letopisețul Țării
Moldovei de la Dabija vodă până la a doua domnie a lui Constantin Mavrocordat.
După moartea lui Ştefăniță vodă, ficiorul lui Vasilie vodă, în anul 7170
<=1662>, au trimis boiarii la Poartă pre Chirița Drace, cu rugăminte de la
boiari și de la țară, pre cine or vrea iei să le dea domnu de țară. Şi li-au
eșit răspunsul de la înpărățiie să marga boiarii toți la Poartă și acolo, pre
cine or alege ei, pre voia lor vor face. După aceia mers-au toți boiarii la
Țarigrad, după porunca viziriului. Şi cu dânșii era și Evstratie Dabije
vornicul. Şi dintre cei boiari mulți carii trăgea nedejdea domniii, numai Toma
vornicul și cu frate-său vistiiarnicul Iordachi, Cantacozineștii cei bătrâni,
s-au agiunsu cu nepotu-său, cu cupariul Rusăt cel bătrân. Având cupariul trecere
și cinste la Poartă, au isprăvit lucrul de domnie pentru Dabije vornicul. Şi
eșind boiarii înnaintea viziriului, să ținea di cela să-i aliagă de domniie. Iar
Dabije vornicul nemică nu știia, nici în gând nu-i era. Ce cum întrară boiarii
în casă la viziriul, fiind lucrul tocmit și așezat de cupariul, și întrebă
viziriul care iaste Dabije. Şi arătându-l boiarii, l-au și înbrăcat cu caftan de
domniie. Iar alți boiari ce trăgea nedejde domniii au rămas numai cu nedejde.
Vinit-au Dabijea vodă în scaonul domnescu în Iasi tuturor cu bucurie de bună
părere pentru domnu bun de boiariu de țară. Şi era tuturor cu bine. Şi nu era
nici un boiariu în prepus sau în minciuni la acest domnu, nici țara nu era
înpresurată cu dările pre aceia vreme. Acest domnu avea obicei, când șidea la
masă și videa niscaiva oameni săraci dvorind pin ogradă, învăța de lua câte
doao, trii blide de bucate din masa lui și pâine și vin și le trimitea acelor
oameni acolo în ogradă, de mânca acei oameni. Şi zicea cătră boiari: „De mult or
fi dvorind ei și or fi flămânzi, neavând de cheltuială". Şi făcea divanuri dese,
ca să nu zăbăvască oamenii mult, dacă or vini la Iași pentru nevoile lor. Şi
multe divanuri făcea și din amiazăzi în desară. Care aceli divanuri den amiazăzi
în desară nu cădea toate pre de laudă. Așijderea el bea vin mai mult din oală
roșiie decât din pahar de cristal, dzicând că-i mai dulce vinul din oală decât
din pahar. Şi el era de locul lui din ținutul Putnii, și știindu elu încă din
boiarie că au oamenii săraci dobândă bună din vie, din toate cele rele au
scornit și el acestu obiceiu rău de vii: de pogon câte un leu să dea; care să
trage și până astădzi. Având un hiiastru al său, anume Lupașco, făcut de
Dabijoaia cu Buhuș, căce Dabijoae au avut și alți bărbați mai nainte, pân-a o
lua Dabije, făcut-au mare nuntă în curțile domnești cu acel hiiastru al său, cu
Lupașco, care acel Lupașco au agiunsu mai pi urmă și spătar mare în Țara
Munteniască și au luat o fată a lui Iordache visternicul Cantacozino. Şi
încuscrindu-să Dabije vodă cu Iordachie, l-au pus spătaru mare, și n-au pestit
vreme multa ș-au murit Iordachie spătarul, care cu multă pofală și cu mare jele
dispre toți pemintenii l-au îngropat în Bărnovschii; că, măcar că era grec, omu
strein, dar era om bun, să punea tare pentru peminteni la domnie. Intr-aciia
vreme tâmplatu-s-au de ave oștire Turcul cu Niamțul. Şi au vinit poroncă la
Dabijea vodă, de s-au gătit de oaste, de au mărsu la Uivaru, în Țara Nemțască,
și au trecut Dunărea pre la Rușava, înpreună cu Grigorie, ficiorul Ghicăi vodă,
domnul Țării Muntenești. Şi înpreunându-să cu viziriul, au bătut cetate Uivariul
ș-au dobândit-o de la nemți, și s-au întorsu înapoi cu multă dobândă moldovenii
și muntenii, aducând cară încărcate de haine și de multe lucruri. Iară la anul
după această oștire, iar au vinit poroncă de la Poartă la Dabijea vodă și la
Gligorie vodă, de s-au gătit de oștire, de au mărsu în Țara Nemțască, la Leva,
împreună cu ostili turcești, cu viziriul. Au lăsat viziriului la Leva pe un
sarascheru cu oastea turcească și pre un soltan cu triidzăci de mii de tătari și
cu domnii acestoru țări la cetate la Leva, s-o dobândiiască. Iată viziriul să
dusesă la altă cetate, mai înlăuntru, și l-au bătut pe viziriul nemții de la
acea cetate. Şi după ce l-au bătut pe viziriul nemții, s-au dat viziriul cu
oastea sa în laturi ș-au răpedzit cum mai degrabă să margă și oștile care lăsasă
la Leva, să margă la vizirul, să-i dea agiutoriu. Ce n-au apucat să margă la
viziriul, că i-au și lovit nemții și pe cea oaste de la Leva, de i-au bătut
nemții și i-au răsipit. Că li să și supărasă turcilor a mai oști, fiindu vreme
de toamnă, pre la Simedru, și trăgându și nedejde că doară i-or slobodzi să
margă pe la casâli lor. Şi Dabije vodă și cu Gligorii vodă sfătuisă să fugă în
Țara Leșască. Şi cum au lovit nemțâi acolo la Leva, fugându oastea înnapoi spre
Dunărea, ei au și trecut Dunărea cu ostile lor, fără știre viziriului, ș-au
vinit prin Țara Munteniască. Iară Stamatie, ce era postelnicu mare la Dabije
vodă, au dzis Dabijăi vodă: „Să nu fugi, măriea ta, ci să te întorci înnapoi la
viziriul, că apoi poate să vie din urmă poroncă la țară să te prindză, ci să
lași pi Gligorie vodă să facă el ce știe". Dece Dabije vodă s-au întorsu și ș-au
tocmit lucrul dispre viziriul. Gligorie vodă, neștiindu nimic di întorsul
Dabijăi vodă, ș-au pornit doamna cu toată casa lui di au trecut în Țara
Unguriască, iar el au vinit prin Țara Moldovii, ca să afle pe Dabije vodă în
țară. Şi au mărsu pan' la Suceavă si neaflându-l pe Dabije vodă, i s-au răzlețit
și oastea sa, ce ave de dânsul și au rămas numai cu 50 de oameni. Şi temându-să
să nu sară țara după dânsul să-l prindză, au purces noapte di la târgul Sucevii
spre Botășeni și di acolo au lovit la Prut la Bogdăneștii. Şi di acolo au luat
asupra Nistrului ș-au trecut tocma la Movilău. Şi cându au trecut dimeniața pe o
negură pe lângă Botășeni, i s-au rătăcit un cămăraș a lui, anume Iștoc c-o
păreche di disagi de galbeni, și cădzindu pre mâna Jorăi, ce iera atunci vornicu
în Botășeni, au luat banii și l-au triimis pre Iștoc la Dabije vodă și cu banii.
Numai, pân-a-l triimite, au dispecetluit banii Jora ș-au luat câțiva galbeni
ș-au dat samă către Dabijea vodă că așea, despecetluiți, i-au găsit. Gligorie
vodă n-au zăbăvit mult în Țara Leșască ș-au trecut pren Țara Unguriască, de ș-au
luat doamna, ș-au trecut cu toată casa lui la Beciu, la împăratul nemțescu, ș-au
zăbăvit acolo câțiva ani, la Beci. Dece pi acie vreme, audzindu stolnicul
Costantin Cantacozono, fratile lui Şerban vodă, îndată s-au dus și el din Țara
Munteniască la Beciu, de au făcut jalobă la împăratul nemțăscu pi Gligorie vodă,
precum, cându era Gligorie vodă domnu în Țara Munteniască, au închis pi
tată-său, pe Costantin postelnicul, la mănăstire la Snagov și i-au făcut acolo
multe cazne, și i-au luat mulți bani, și l-au și omorât. Şi el n-au fost vinovat
lui Gligorie vodă cu nemic. Iară Gligorie vodă tăgădue, dzicând că-l năpăstuește
înainte divanului împărătescu. Iar Costantin stolnicul s-au agiunsu cu o slugă a
lui Gligorie vodă, anume Ionașco Cap di ghindă, și l-au scos martur înainte
divanului împărătescu, de au mărturisit cum că l-au omorât stăpânu-său, Gligorie
vodă, fără nice o vină, pe Costantin postelnicul. Dece Gligorie vodă, dac-au
vădzut că mărturisește așea sluga lui, n-au avut ce mai răspunde, că s-apucasă
pe cap înainte divanului că e lui năpaste, ș-au rămas vinovat ș-au cădzut
la-nchisoare și-n mare grijă. Sfătuindu-l un prietin să să facă catolic, că
într-alt chip n-a pute scăpa de morte. Şi așea priimind, ș-au dat și un copil la
împăratul, de l-au botedzat și i-au pus și nume copilului Leopold, pe numele
împăratului. Căutatu-ș-au vreme ș-au fugit de la Beci la Vineție, și așe i s-au
trăgănat vremea, de au zăbăvit în străinătate 7 ani, pân' ș-au făcut pace la
turci. Şi s-au dus pri taină iar la Țarigrad, și ședea în Țarigrad pri taină, di
nu-l știe nime. Iară boiarii muntenești rădicasă cap un domnu în locul lui
Gligorie vodă pe un om prostu, anume Antonie, și-i da nafacâ lui pe dzi di
cheltuială câte 10 potronici. Iar viziriul au trimis de au chemat pre acel domnu
la Poartă, cu boiarii dinpreună, dzicând să le înnoiască domnie. Şi-ndată s-au
rădicat pi poronca viziriului cu Antonie vodă și-au mărsu la Poartă, neștiindu
nemic de vinirea lui Gligorie vodă, că-l ținea viziriul tăinuit. Dece
împreunându-să boiarii cu viziriul, rugatu-s-au viziriului să le puie un domnu
dintre dânșâi, pi care ș-ar alege iei, că acel domnu ce-l rădicasă ei iaste un
om prea prostu. Atunce i-au întrebat vizirul pe boiari pintru Gligorie vodă,
unde să află și, de i-ar scrie, oare n-ar vini? Iar muntenii îlu suduia, că-i
omu rău și nici a mai vini de unde îi dus. Dzisu-le-au viziriul: „Alegeți-vă un
domnu dintre voi, pe cine v-a place, și viniți mâne diminiață să vi-l fac". Iar
Gligorie vodă, după perdeaoa viziriului, asculta toate. Ducându-să boiarii la
gazdă, sfătuitu-s-au ș-au ales dintre dânșii pi un frate mai mare a lui Şerban
vodă, anume Drăghiciu. Şi cum au purces cu dânsul a dooa dzi la Poartă să
îmbrace caftan, ș-au întrat în casă la viziriul. Iară viziriul au și scos pi
Gligorie vodă și l-au îmbrăcat cu caftan. Iară boiarii muntenești, dacă l-au
vădzut, numai ce au încremenit. Şi i-au dat pi toți de grumadzi pi mâna lui
Gligorie vodă. Numai ce au scăpat Şerban vodă dintre dânșii, că, vrând și el să
între în casă la viziriul, după cielalți, un prietin i-au spus în taină că-i
Gligorie vodă în casă la viziriul. Şi el n-au mai apucat să spue celoralalții
frați, și-ndată au fugit și s-au ascunsu. Iar pe Drăghiciu Cantacozono și pe
frate-său Mihaiu și pe frate-său Costantin, care îl pârâsă pe Gligorie vodă la
Beci, și pe frate-său Mateiu și pe Iordachi, i-au luat pe aceștea pre toți de
grumadzii, i-au dus în Țara Munteniască. Dece pe Drăghiciu l-au omorât, iară pe
cielalți i-au închis înu curțile domneștii la simeni. Ş-au răpedzit Gligorie
vodă oamenii săi înainte cu schimi aga, de au prinsu pe giupâneasa lui Şerban și
pe celelalte a celoralalți boiari, de li-au închis la simeni. Şi după ce au
mărsu în Bucureștii, Gligorie vodă îi tot bătea și-i căznie pe acei boiari și pe
giupânesă. Care lăsăm acmu povestea lui Gligorie vodă, de omu scrie mai înainte,
cându i-a vini rândul. Şi-ncepem iar a Dabijăi-vodă, la rându nostru. Dabijea
vodă, aice în țară domnindu cu pace și cu domnie aședzată, cu țară întemeiată,
era om bun și blându, fără nice o răutate. Şi neplinindu bine 4 ani a domnie
lui, fiindu și om bătrân, au plătit și el datorie cea de opștie, de-au murit. Şi
l-au dus cu toată boierimea, cu mare cinste, de l-au îngropat în mănăstirea lui,
în Bârnova, carii iaste de dânsulu isprăvită, iară din temeiul ei au fost-o
început-o Barnovischie vodă și n-au apucat s-o isprăvască, c-au perit la Poartă,
cum să pomenește mai sus. Duca vodă era de moșie din Țara Greceiască, dela
Rumelea, și, viindu aici în țară de copil, au slujit la Vasilie vodă în casă și
la alți domni, pân-au agiunsu la boierie mare. Şi s-au și-nsurat aicea în țară,
de au luat o fată a doamnii Dabijoaia, anume Nastasie, ce iera făcută cu Buhuș,
ș-au agiunsu de au fost și visternicu mare în dzilele Dabijăi vodă. Ce, după ce
au murit Dabijea vodă, au mărsu doamna Dabijoaia în Țarigrad, cu Duca
visternicul, ginere-său, avându pe Cupăreștii cei bătrâni în Țarigrad, purtători
de trebile domniii, la viziriul și la alte căpetenii a Porțâi împărătești.
Scris-au și Toma vornicul Cantacozono la nepoțâi lui, la Cupărești, ca să fie
nevoitori pentru Duca visternicul. Şi așea i-au sprăvit de l-au îmbrăcat cu
caftan de domnie în Țara Moldovei, în locul Dabijăi vodă. Dece viindu în scaonul
domniei, în Iași, le iera tuturor cu bine, fiindu și el din boiarii țărâi
domnit, cât nu să plângea nime nice de o strâmbătate. Dar numai giumătate de an
au domnit, și i-au și vinit mazâlie, pentru poveste unei cărți ce au scris iel
la hanul tătărăscu. Dzic că atunce să cerca acel hanu să s-închine la înpărățâia
Moscului și să lipsască de supt împărăție Turcului. Şi-nțelegându la împărăție
de poveste aceasta, n-au credzut, ce au scris viziriul la Duca vodă aice în
țară, să cate numai să adeverească acestu lucru, să-i facă știre . Şi viziriul,
din Țarigrad, au purces la oaste. Duca vodă, vrând să ispitiască pre hanul, să
afle adevăriul pe poronca viziriului, au scris și el la hanul, cum și el iaste
robu și plecat supt puterea hanului, și altele multe ca acestea. Şi mărgând omul
Ducăi vodă pre la Văzâia, la trecătoarea Niprului, l-au prinsu pășea de Văzâia;
și fiindu pășea neprietin Ducăi vodă, i-au și triimăsu cărțile la Țarigrad, la
camaicanul. Şi camaicanul, neștiindu povestea, îndată au arătat cărțile
împărăției. Şi împărăție au triimis de l-au mazilit. Şi era sâ-ș puie și capul.
Atunce în grab-au pus înpăratul pe Iliiaș vodă, ficioriul lui Alexandru vodă,
domnu. Numai nărocul Ducăi vodă ce au fost, de nu ș-au pus capul, că camaicanul
au triimis acelea cărți a Ducăi vodă la oaste, la viziriul, de li-au vădzut.
Dece viziriul au scris la împărăție cum că Duca vodă cu poronca lui au scris la
hanul ca să ispitiască, și nu-i vinovat. Şi așea au scăpat Duca vodă cu dzile,
de n-au perit. Iară mazâl tot au rămas, că apucasă împărăție de pusesă pre
Ilieșu domnu. Şi au domnit Duca vodă numai șesă luni într-această domnie întâiu.
Şi când i-au vinit mazâlie, era ieșit Duca vodă la primblare cu toată casa și
boiarii lui pe Prut în sus, la Berehoiești, de-ș lua sama oiloru ce ave din
boiarie. Şi acolo, fără nedejde, i-au vinit mazâlie, și de acolo luându-l aga
împărătescu, cu toată casa lui, de l-au dus la Țarigrad. La ace vreme ce au
vinit cărțile Ducăi vodă la Poartă, carele scrisesă Duca vodă la hanul și le
prinsesă pășea de Vuzâia, precum arată mai sus, s-au tulburat tare împărăție,
ș-au întrebat împăratul ce domni să află aice la Țarigrad mazâli. Şi
tâmplându-să de murisă Alexandru vodă, tatul lui lliiaș vodă, rămâindu sărac și
la mare lipsă și cu datorii multe, de pre cum iaste obiceiul domnilor mazâli, de
rămân săraci după ce să mazâlescu, din blăstămul cel mult a oamenilor. Mergea și
Ilieș vodă dup-oasale tătâne-său la îngropare, cu multă grijă și frică de
datornicii tătâne-su, să nu-l prindză, să-l închidză. Şi tâmplându-să într-acel
ceas de l-au tâmpinat, cu oasele ducându-le la gropniță, un om împărătescu și
tâmplându-să la acea întrebare a împăratului de domnii mazâli de Moldova, iar
acel omu împărătescu, cine-or hi fostu, au dat samă c-au vădzut acmu pe Iliiași
mărgându după oasăle tătâne-său. Şi așea îndată au răpedzit împăratul un ceauș,
de l-au luat de la îngroparea tătâne-său și l-au dus la saraiu, de l-au îmbrăcat
cu caftan de domnie, de l-au pus domnu în Moldova în locul Ducăi vodă, precum să
pomenește mai sus. Iară pân-a-l îmbrăca cu caftanul, foarte rău să spăriiasă, că
nu știe la ce-l duce și la ce. Ce mila dumnedzăiască iaste mare, de bucură pe om
cându nu gândește. Şi după ce au vinit lliiaș vodă domnu în țară, pre acie vreme
era pace. Şi acestu domnu era bun țărâi și boiarilor, îi ave în cinste. Numai,
fiindu născut, crescut în Țarigrad, nu știe limba țărâi, ce grăia cu tălmăciți
la divan. Şi multe giudețe a lui, fiindu cu tălmaci, nu să giudeca bine, și
câteva ispisoace au ieșit pe urmă rele. Așijdere pe o samă de boiari ce era de
casa Ducăi vodă i-au pus câțiva bani de au dat împrumutare, și pe care boiarii
îi aflasă c-au fostu sfetnici la rădicarea țărâi asupra tătâne-său, lui
Alexandru vodă, încă nu le prea căuta cu bine. Tâmplatu-s-au pre acea vreme de
au vinit și un ficioru a lui Batiște visternicul cu domnie din Țarigrad. Şi
afându pe un orheian, anume Bosâie, care au ucis pe tată-său, Batiște
visternicul, l-au fost închis în vartă, fără știrea domniei. Iară după ce au
vădzut alții că l-au închisu, pe afar-au început a strâga și a gâlcevi, ce poate
să fie acest lucru. Dece domnie, înțelegând, îndată au poroncit de l-au
slobodzit și poroncindu să nu să tiiamă nime de nemic, că acele lucruri toate
li-au ertat. Şi-ncă au ținut și pe ficiorul lui Batiște rrău. Şi țara era
împresurată cu dările, că să făcea cheltuele mari la visterie, și era și darnic:
bacșizuri da mari, că era om bun. Şi așea să pomenește că, după ce s-au mazâlit
și au trecut Dunărea, n-au fost avându de cheltuială, s-au fostu îndatorindu la
boerenași de bani, de au fostu cheltuind pe drum. Şi puțin n-au plinit 3 ani cu
domnie și s-au mazâlit. Şi fiindu Duca vodă domnu mazâl la Poartă, au eșit domnu
al doilea rându la velet 7177 <=1669>. Viindu Duca vodă cu a dooa domniie în
țară arătă-să la hire mai aspru decât cum era cu domniia dintâiu. Şi și începu a
zâdi mănăstirea Cetățuia, că era țara plină de oameni și cu hrană și agonisită
bine. Iară în al triilea anu a domniei lui, la vleato 7l80 <=1672>,
rădicatu-s-au Hânceștii cu toți orheianii și lăpușnenii cu oaste asupra lui,
pentru urâciunea grecilor ce adusesă prea mulți de la Țarigrad. Şi mai ales
pentru Cupărești, ce iera aice în țară. Dece viind Hâncul și cu Durac sărdariul
aice în Eși, cu toate oștili, strâga să prindză pe greci, să-i omoară. Fugit-au
toată boiarimea care încotro au putut. Iară Duca vodă, vădzindu că s-au rădicat
atâta asupra lui, au ieșit din curtea domnească cu toată casa lui ș-au purces în
gios pre iaz. Iară Hânceștii au întrat în curte și pin casăli boiarești și
neguțitorești, pen târgu, strâgându și jăcuind. Şi prindzindu pre greci, pre
câți i-au găsit, pe toți i-au omorât. Duca vodă au trecut deodată peste Dunăre,
și cu o samă de boiari, iară o samă trecusă în Țara Munteniiască. Şi
isprăvindu-și Duca vodă de la Poartă, și ș-au luat tătari câți i-au trebuit, de
i-au triimis cu Alexandru Buhuș, ce iera pe acie vreme sărdariu, de au lovit pin
oastea Hânceștilor la Iepureni și i-au bătut pe Hâncești și i-au împrăștiiat.
Iară tătarii, după ce au bătut pe Hâncești, pe mulți oameni au robit
dintr-acelea ținuturi și pe mulți din căpetenii, căpitani, hotânogii,
prindzindu-i, i-au spândzurat; și pe unii i-au înțepat Duca vodă, după ce s-au
întorsu de piste Dunăre. Iarna era mare atunce. Hânceștii atunce nu știm, n-au
vrut au n-au îndrăznitu să facă vrun râu domnului. Ce pentru doi, trii vinovați
au perit mulți nevinovații, și s-au potolit toții. Numai numele Hânceștilor au
rămas în pomenirea oamenilor de atunce pân-astădzi. Iară dup-aceștea zarve, cât
s-au făcut vară, s-au gătit împărăție Turcului și au purces cu oști să vie
asupra Țărâi Leșeștii, să dobândiiască vestita cetate Camenița. Şi au triimis
poroncă la Duca vodă să-i triimiță chip și starea cetățâi Camenițăi, să vadză ce
loc și ce tărie aru ave. Duca vodă au triimis pe un nemiș din ținutul Hotinului,
anume Gligorie Cornescul, ce iera foarte meșter de scrisori și de săpături la
pietre și la alte lucruri, de au făcut chip cetățâi Camenițăi de chiară, cu
toate tocmelele iei dinluntru și denafară. Şi o au triimis la împărăție de o au
vădzut, și mult s-au mirat de mărirea ei, ce iera din sângură starea locului, cu
apă și cu stânci de piiatră împregiuriu minunat locu. Şi mai mult aceasta au
îndemnat pe împărăție de au vinit la Cameniță. Viziriu era atunce Chiprăliotu.
Şi nu-i era cu voie să-i vie împărăție la Cameniță, ș-au scris și la Duca vodă,
cât aru putea să puie pedică, arătându că-i prea tare Camenița și n-a putea-o
lua. Dar nemic n-au putut isprăvi. Numai ce s-au pornit împărăție, la Obluțițea
sosindu, au găsit podul gata peste Dunărea și au și trecut cu ostile sale.
Leșii, neștiindu nimic, nice avându veste, nu să gătisă nimic de oaste. Duca
vodă gătindu conace și poduri peste toate pâreile cu multă grijă, să nu-i afle
împărățiia vro pricină, să-șu puie capul. Vinit-au și Gligorie vodă cu oastea
sa, după poronca împărățâei, de era de agiutor împreună cu Duca vodă.
Intr-acestu anu făcutu-s-au și o minune mare, arătare la Hotin, într-o
mănăstioară mică ce iaste supt cetate. Au lăcrămat icoana Maicii Precistei, cât
să răntuna lacrămile pe chipul icoanii, de le vide toți oamenii. Şi pica într-o
tepsie ce iera pusă supt icoană, de iera de mirare a prăvi arătare și sămnu ca
acela, carele au fostu adevărat sămnu de peirea a mulți creștini în Țara Leșască
și începătura durerii și stricării țărâi noastre. Că de-atunce din an în anu tot
rău și amar de creștini și pustiire au rămas locurile pre acolo. Trecut-au
împărățâia Dunărea, și de acolo purceasă pe Prut cu multă oaste și cu multe
tunuri grele și mari. Şi la un tun punea câte 80 de bivoli. Unele era și mai
mici; feluri de feluri de harmate. Şi sosându la Țuțora, au șădzut cu toată
oastea de au odihnit 8 dzile. Țara era bejănită numai din șlahul oștii, iar în
laturi sta toți cineși pe la casăli lor; n-ave nime nice o nevoie, nice la
mărsu, nice la întorsu. Vinit-au în primblare împărăție de la Țuțora în Eși și
s-au scoborât pe la Nicoriță în Căcaina și s-au suit pin târgul boilor ș-au
descălecat în câmpu, supt saivan, de la dial de târgul boilor. Şi Duca vodă
mergea cu toții boiarii pri gios pe lângă împărăție. Şi s-au tinsu câteva bucăți
de atlazuri și de tăfții pe înbe părțile de uliță, pe unde mergea înpărăție.
Iară dac-au discălecat împăratul supt saivan, Duca vodă i-au închinat multe
daruri: câțiva cai turcești cu podoabe scumpe și leghin cu ibric de argint și
alte lucruri scumpe. Şi d-ice iar s-au întorsu înpăratul la urdie la Țuțora. Şi
iar după acie au mai vinit împăratul în prinblare și s-au suit în diial la
mănăstire la Cetățuia, de au vădzut-o și prăvind locul în toate părțile. Şi iar
s-au întorsu la urdiie la Țuțora. Dzic atunce să fie strigat și hogea în
clopotniță la Sfete Neculaiu, ș-au stătut beserica pecetluită pân-la vinirea cu
domnia lui Antonie vodă. Dece boiarii atuncea, aflându vreme, au jăluit pe Duca
vodă la împărăție foarte tare, mai cu deadinsu Ursachi cel bătrânu. Şi era
atunce să-l mazileiască la Țuțora. Numai viziriul au grăit înpăratului că nu-i
bine să-l mazileiască pi cale, ca să nu facă smintială pentru cele ce trebuescu
să grijască: conace, poduri și de alte ce trebuescu pentru triiaba împărăției
pân' la Nistru. Şi așea l-au îngăduit înpăratul, pecum au dzis viziriul, pân' la
Nistru; nu l-au mazilit acolo. Purces-au împărăție de la Țuțora pe Prut în sus,
fîindu boiarii orânduiți de-a purta grije ce era traba: pane, ordzu, iarbă,
lemne, țăruși, ialoviță, berbeci, unt, miere și de alte multe ce trebuia la
conace. Acestu înpărat era călăreți bun și vânător. Mergea tot pe câmpu cu
puțintei oameni de curte lui pân' la conac. Şi într-acestu anu era mare bișug în
țară de toate, și duce oamenii la urdie de vinde fără nice o grije: ialoviță,
miere, unt, poame de tot felul, cini de ce ave, de s-împlusă oamenii de bani.
Cându au sosit la Nistru, era podul gata piste Nistru, din gios de Hotin, la un
sat anume Vârnovița. Şi trecându împărăție, iară Duca vodă sta la capul podului,
di cie parte de Nistru, aștepta pentru slujba să-l îmbrace cu caftan. Iar
înpăratul, avându pi dânsul măraz și gându să-l maziliiască, cum au trecut, au
și făcut sămnu de luară pe Duca vodă, de l-au dus de l-au închis la baș ceauș.
Atunce s-au vădzut că-i mazâl. Şi i-au scris, tot ce au avut, la înpărăție, și
din pâra iui Ursachi l-au bătut împărăție. Ş-au cheltuit mulți bani, și era să
și piară. Numai, nărocul lui, s-au tâmplat o blană de hulpe de Moscu neagră prea
bună și scumpă. Ş-aceia i-au scos capul, că, ducând-o la vizirul, viziriul au
arătat-o împăratului, care s-au mirat și-npăratul de acea blană. Şi atuncea au
găsit vreme viziriul, fiindu-i prietin, de au grăit: de n-a hi apucat a peri, să
fie mila împărățâiei să-l erte. Şi atunce înpăratul l-au ertat de cap și l-au
dat pe mâna unui agă, de l-au adus prin Iașii, de l-au rădicat cu tot ce au avut
și l-au dus la Țarigrad. În loc de milă și cinste ce aștepta să aibă, ei l-au
mazâlit. Ieșit-au răspunsu boiarilor: pe cine vor alege dintre dânșii să margă
să-l îmbrace cu caftan di domnie. Sfătuit-au cu toții ș-au ales dintre dânșii pe
Petriceico cluceriul. Şi l-au dus la cortul viziriului, neavându el nice un
cuget al său să iasă la domnie, l-au îmbrăcat cu caftan de domniie. Apoi și
Petriceico vodă, ce l-au ales boiarii, vide-viți la câtă stângere și robie au
dus țara cu faptele lui, cum omu scrie pe rându mai gios. Leșii, neavându grije,
de vinirea turcului la Camenița așea fără veste, nice oaste au gătit împrotiva
turcului, nice Camenița au întărit-o cu neșticavai oștii, să să sprejâniiască de
turcii, că pe acea vreme ave gâlcevi cu sfedzii, nice țara lor nu să bejenisâ
pen pălănci, neștiindu nemic. Craiu leșescu era atunce Mihail Vișnoveschie, și
hatman Sobețichie, care pe urmă au fostu și craiu. Sta sateli pe marginea Țărâi
Leșești pline de oameni, și le spunea moldovenii: Fugiți, fugiți, că vin turcii
în țara voastră! Ei nu crede, sta pe loc. Turcii, cum au trecut Nistrul, cum au
început a prăda ș-a robi ș-a da foc, cât au putut agiunge pin Țara Leșască, făr'
nice o grijă de leși. În Cameniță era numai vro 6000 de drăgani, de paza
porților, și târgoveții. Şi cum au agiunsu turcii supt Cameniță, trei, patru
dzile, s-au bătut din pușci, și s-au și închinat cei din cetate Camenițăi,
adeverindu-le turcii milă, dacă să vor închina. Şi deschidzind porțile, au
întrat turcii ș-au făcut dovâ în limba lor și veselie mare de izbândă, c-au luat
cetate ca acie vestită, Camenița, așe prea lesne, făr' nice o scădere de oști și
vărsări de sânge. Așea da din tunuri, cât să cutremura locul. Şi au ieșit toții
lăcuitorii Camenițăi pe porți afară, cu tot ce au avut. Şi i-au aședzat pe toții
pe denafară, pe lângă cetate, să lăcuiască. Iară Volodiovschie, starostele de
Cameniță, dac-au vădzut că s-închină cetate, el au întrat în erbărie de au dat
foc, de au arsu și el cu iarba, socotindu mai bine să-ș facă moarte cu mânule
sale decât să încapă în mânule păgânilor, rob. Deci turcii, întărindu cetate cu
pușci și cu zahara și cu oaste, au aședzat și pași și prădându cât au putut
agiunge oștili turcești în sus prin Țara Leșască, au purces împărăție în gios,
iar pe acel șlah, ce au vinit, ș-au trecut Dunărea la Oblușiți cu mult plen de
robi și de duium. Iară pe Petriceico vodă l-au lăsat cu oastea sa, cu
moldovenii, în Hotin, ca să fie di paza țării ș-a șlahului Camenițăi, ca să nu
închidă leșii drumul neguțitorilor, să nu flămânzască oastea din Cameniță.
Trimis-au viziriul la Petriceico vodă, când era împărăție la Nistru, să aleagă
un boiaru care-i mai de treabă să-lu triimată la cortu lui, că-i trebuiaște.
Ales-au Petriceico vodă din toții boiarii țării mai di triiabă la vorovi pe
Miron Costin, care au fost mai pre urmă și logofăt mare. Şi mărgând Miron la
cortul viziriului, pusu-l-au viziriul de au șădzut înaintea lui. Şi i-au dzis
vizirul să-i spuie dreptu: pare-le lor bine c-au luat împărăție Camenița, au ba?
Iar Miron au răspunsu că să teme a spune drept. Vizirul s-au zâmbit a râde și
i-au dzis să grăiască, să nu să tiiamă. Atunce Miron au dzis că „Sintem noi
moldovenii bucuroși să să lățască împărățîia în toate părțili cât de mult, iar
peste țara noastră nu ne pare bine să să lățască". Atunce viziriul iară au râs
și i-au dzis: „Drept ai grăit", ș-apoi l-au întrebat cum socotește: lăsa-o-va
oastea turcească la Hotin cu Petriceico vodă să fie de paza țărâi ș-a Camenițăi
pân-în primăvară și n-a ave vro primejde de leși? Iară Miron au răspunsu că nu-i
bine să lasă oastea turcească, că este vreme de iarnă, și să șadză oastea de
iarnă la un loc n-a pute-o birui țara de fân și de grăunță și de alte bucate,
că-i țara săracă, ș-a flămândzi. S-o răschire prin sate, satile îs rari, și or
lovi poghiiazuri din ceia parte, astădzi într-un sat, mâne într-altul, și pân-în
primăvară a peri oastea înpărătească toată, și pentru oastea turcească oru
strâca poghiazurile și țara. Numai oastea turcească să să duc-în gios. Numai să
le de voie împărăție să scrie moldovenii la leși, cu rugăminte și cu înbunături,
fiindu tot de o lege. Or crede leșii, s-or lăsa de n-or face stricăciune
Moldovei, și or chivernisi și cetate di bucate pân-înu primăvară. Şi așea au
lăsat vizirul după sfatul lui Miron, iar unii din boiarii, după ce li l-au spus
Miron sfatul, dzice că-i mai bine să lasă turcii, că poate pe dânșii să-i prade
leșii țara. Iară Miron dzice că n-or prăda-o, iar de or și prăda-o, nemic n-a
hi, decât să le ia inecerii muiarile și copiii și să rămâe și așădzători, să nu
să mai ducă. Stătu domnul Petriceico vodă la vleato 7180 <=1672>. Şi dacă s-au
aședzat domnu, au rămas cu oastea sa la Hotin, pentru grije podului ș-a
Camenițăi, pân-în postul Crăciunului. Apoi au vinit la Iași în scaon. Iară de
primăvară au vinit împărăție pân' la Oblusiță ș-au triimis pe Husăin pășea cu
oștii la Hotin. Mărs-au și Petriceico vodă, cu oastea și cu toții boiarii săi,
și domnul muntenescu Gligorie vodă, iarăș cu oastea sa, la Hotin, iar la Tuțora
au stătut caplan pășea cu oastea turcească. Atunce leșii gătindu-și oastea, au
vinit asupra turcilor, la Hotin, Sobețichii, hatmanul coronii, care pe urmă au
fost și craiu, și cu Sinavischii, hatmanul Polonii, cu frumoasă oaste. Iar
Mihail, craiul leșescu, era cu toată puterea sa la Leovi. Turcii, vădzindu că
vine oastea asupra lor, făcut-au șanțuri pe lângă cetate Hotinuiui ș-au întrat
în șanțuri, iar moldovenii și cu muntenii, osăbiți într-alte șanțuri,
încungiurați. Ce ei, ca ciia cu nevoe, s-au sfătuit iei în de iei, Grigorii vodă
cu Petriceaico vodă, să să închine la leși, să stea cu toții să bată pre turci,
ca să nu să apuce a să așeza în cetatea Hotinulu pașia, precum să așezasă în
Cameniță. Că așezindu-să în Hotin pașia, de acii în Moldova, n-are di ce mai
domni domnii. Şi agiungându-să cu leșii, ei îi chiema să vie mai curund, că ei
încă vor ținea cu dânșii asupra turcilor. Decii leșii au priimit cu bucurie și
îndată s-au pornit asupra Hotinuiui. Husain pașia, ce era sarascheriu, cu alți
pași ce era în Hotin, înțâlegând că vine oaste leșască asupra lor, să sfătuia
cum ari tocmi oastea acolo în șanțuri pedestrimea și cum ari tocmi călarimea
afară din șanțuri, să să bată cu leșii. Au chiemat și pre domni, pre Grigorie
vodă și pe Petriceaico vodă, la sfaturi, sâ vază cum ari socoti și iei. Decii
Grigorii vodă și cu Petriceaico vodă ruga Dumnezeu și aștepta să vază cum mai
degrabă izbânda leșilor asupra turcilor, ca să nu să poată așeza turcii în
Hotin. Dzis-au pașia acestor domni, după ce au vinit la dânsul: Marele și
puternicul înpărat ne-au trimis cu oaste la această cetaate, la Hotin, cu
puterea sa cea nebiruită, să ținem locul și cetatea aceasta și să purtăm de
grije, și de aret să fim cetății Cameniții, care iaste de curund luată din
nărocită primblarea înpăratului, nostru, ce s-au primblat până aicea ca să fie
raialii Țărâi Moldovii, ce iaste supt ascultarea înpărățiii. Să fim de aret de
apărare despre leși, aflându-să nepriiatini înpărățiii despre această margine.
Acmu cum socotiți să tocmim oastea, pedestrimea și călarimea, să putem lua
izbânda nepriiatinilor celor ce vin acmu asupra noastră cu oști? Iară Grigorii
vodă au răspunsu pașii și au dzis: Eu de aceasta nu pociu sfătui într-alt chip,
fără numai oastea puternicului înpărat, fiindu deprinsă la loc largu călărește a
da războiu, foarte iaste tare și cu nedejde de izbândă fără de nici o smintială,
iar din șanțuri iaste cu grije a să lupta cu nepriiatinii cei denafară. Că de
multe ori să prilejaște, cei denafară încungiură pre cei dinlăuntru și-i țin
închiși și-i flămânzăscu, și pre urmă de nevoie să închină și cad în mânule
vrăjmașilor săi, fără de nici un războiu. Ce eu socotescu să eșim de aicea cu
oastea, să lăsăm cetatea Hotinuiui și să ne pogorâm în gios pre Prut, unde vom
alege loc largu și bun de bătălie. Şi de vom videa că nu putem sta înprotiva
nepriiatinilor, vii trimite, măriia ta, de a vini și caplan pașia cu oaste de la
Țuțora și-i vom bate. Iară sarascheriu pașia, dacă au auzit pre Grigorie vodă
dzicându-i să lasă cetatea, să iasă la loc largu cu ostile, s-au mâniiat pre
tare pre Grigorii vodă, cât au scos hamgeriul să-l lovască, să-l omoară, și au
răcnit de i-au dzis că pentru cetatea aceasta l-au triimis pre dânsul înpăratul.
Iar Grigorii vodă cu Petriceaico vodă s-au îngrozit și de sârgu au eșit de supt
cort afară. Şi cum s-au dus la otacul lor, îndată au trimis la leși să vie mai
curund, să nu zâbăvască. Vinit-au oastea leșască aproape de Hotin tăbărându-să
ș-au tocmit oastea pre orânduiala lor de războiu. Eșit-au și turcii, oaste
aliasă, călărimea din șanțuri, și Petriceaico vodă cu moldovenii, și Grigorii
vodă cu muntenii. Şi începând războiu, mergea turcii cu năvală asupra polcurilor
leșești, iar leșii încet pășind sprejeniia năvala turcilor până au vinit aproape
de șanțurile turcilor. Şi stând leșii vitejaște, s-au și închinat Petriceaico
vodă și cu Grigorii vodă înpreună cu ostile lor la leși și s-au amestecat cu
leșii și au și început cu toții asupra turcilor a-i tăia. Decii călărimea
turcilor, văzind așia, n-au mai avut vreme să facă năvală asupra leșilor, ce
numai le-au căutat de au întrat în șanțuri la ceia pedestrime a lor, ca să să
apere; iar stiagurile husărești, pășind înainte, au întrat în șanțurile
turcești, și după dânșii ceialaltă oaste. Şi au și început a-i tăia pre turci,
cât n-au mai putut să să mai îndrepte turcii. Şi au și purces în răsipă. Unii au
apucat pre pod, ce era preste Nistru supt cetatea Hotinului, alții pin Nistru
da, de să înneca, alții pre supt cetatea de stâncă da, de să zdrobiia. Şi podul
încă s-au rumptu de năvala turcilor la mijlocul Nistrului, de s-au înnecat
mulțime de turci. Numai câți au apucat cu pașia înnainte de-au trecut asupra
Cameniții, atâtea au hălăduit. Perit-au optsprăzece mii de turci. Umplutu-s-au
leșii și moldovenii și muntenii de cai turcești, și de haine, și de arme, și de
bani, și de alte lucruri bune. După ce au făcut leșii această izbândă,
chiemat-au pre acești domni de s-au sfătuit să purcează în gios, să triacă
Dunărea în Țara Turcească. Şi au orânduit pre moldoveni și pre munteni să margă
înnainte pre Prut să le fie de straje și să strângă oști zaharea. Şi cu acea
socoteală au purces domnii în gios pre Prut, iar leșii, așteptând să le mai vie
oaste pre urmă, au luat de Hotin pre supt codru asupra Toporăuților întru
întimpinarea ceiialalte oști ce viniia despre Sneatin, ca să să înpreune cu
toată oastea la un locu, să purcează în gios, precum le era sfatul. Decii domnii
au trecut Prutul pre la Zaluciia în ceasta parte, și de acolo s-au despărțit.
Petriceico vodă au mărsu la satul lui la Tătărășeni și de la Tătărășeni au luat
pre supt codru asupra Iubăneștilor, întru întimpinarea leșilor; iar Grigorie
vodă au luat în gios, că nu avea într-alt chip cum face, că-i era doamna și
coconii în Țarigrad, în mâna turcilor. Decii hatmanii leșești, văzindu-l pre
Grigorii vodă că au luat în gios, și calea nu-i era într-acolo, au triimis un
domnu să-l întrebe pre Grigorie vodă di ce merge pre acolo, că calea oștii nu-i
într-acolo. Iară Grigorii vodă au dat samă cătră acel domnu că merge să dea
știre țării să nu fugă, nici să să bejeniască, și să orânduiască conace pentru
triaba oștii. Că într-alt chip n-are pre unde merge, că să vor spăriia oamenii
și să vor bejeni, și nemică nu vor găsi hrană de triaba oștii. Şi acest răspunsu
au luat acel domnu leșescu și s-au întorsu înnapoi la hatmani. Grigorii vodă,
după ce au purces acel domnu leșescu înnapoi la hatmani cu acel răspunsu,
scris-au o carte la hatmanii leșești, și au triimis-o pre de altă parte, să-l
iarte și să priimască de la dânsul acea slujbă cu izbândă ce au făcut. Că atâta
au putut, iar mai mult nu poate, fiindu-i doamna și copiii în Țarigrad, în mâna
păgânilor. Şi au purces cum mai degrabă în gios Grigorii vodă de au trecut
Dunărea pre la Galați. Şi au triimis de au dat știre viziriului, la Obluciță, că
și el au scăpat cum au putut și vine la poala înpărățiii. Decii viziriul, dacă
au auzit că vine Grigorie vodă, s-au mierat, știindu-l că s-au închinat la leși,
având viziriul veste de la Husain pașia că s-au închinat la leși. Nu credea
viziriul că vine și tot trimitea ni pre unul, ni pre altul înnaintea lui, să vie
mai curund. Sosind Grigorii vodă la Obluciță, au mărsu la viziriul, și l-au
întrebat cum au fost lucrul lui Husain pașia sarascheriul la cetatea Hotinului
de au prăpădit oastea. Atuncea având cale Grigorie vodă cuvintelor sale, au spus
viziriului cum au sfătuit pre Husain pașia să iasă din șanțu cu oastea
înpăratului, pentru căci că oastea înpăratului iaste deprinsă a da războiri
nepriiatinilor la largu, iar nu la strâmtoare. Şi Husain pașia s-au mâniiat și
au scos hamgeriul să-l omoară, și i-au făcut de au întrat în șanțuri și pre
moldoveni și pre munteni. Şi viind oastea leșască i-au încungiutat din toate
părțile, și numai pașia au scăpat pre pod preste Nistru, iar pre dânșii pre toți
i-au cuprinsu leșii. Ce pre urmă el au făcut cum au putut și ș-au adus capul la
poala înpărățiii. Decii viziriul, dacă au auzit așia, au dzis că „bine ai fost
sfătuind, și nu ti-au ascultat". De care lucru așia ș-au tocmit lucrul, că au
adus și marturi Grigorii vodă înnaintea viziriului, de au arătat. Decii viziriul
au triimis de au tăiat capul lui Husain pașia. Şi pre Grigorie vodă, de bucurie
mare ce avea viziriul că au vinit de s-au închinat de la leși la dânsul, i-au
dat iară domniia în Țara Munteniască, să fie domnu. Că înțălegând că iaste hain,
pusesie domnu pre Duca vodă în locul lui, fiind Duca vodă mazil la Țarigrad, și
luasă și pre doamna lui Grigorii vodă cu coconii la saraiul înpărătescu, să-i
turcească. Decii viziriul îndată au răpezit la Țarigrad de au slobozit pre
doamna lui Grigorii vodă și pre coconi. Şi au poprit și pre Duca vodă să nu
margă în Țara Munteniască. Decii Grigorii vodă s-au rugat viziriului să-l lasă
să margă pre la Țarigrad, să-ș vază casa și copiii, că i să și supărasă cu
oastea. Şi mergând la Țarigrad, apucatu-l-au muntenii cu multe pâri, mai vârtos
Postelniceștii, fiind și cu a Ducăi vodă îndemnătură, temându-să să nu-i
smintiască domniia ce-i didesie. Şi Postelniceștii fusesie eșiți de la
închisoarea lui Grigorii vodă mai dennainte vreme. Că, după ce au vinit Duca
vodă mazil de la Moldova în Țarigrad, și Şerban logofătul, careli pre urmă au
fost și domnu, au scăpat, de nu l-au fost prinsu la mână să-l ia, precum au fost
prinsu pre ceiialalți frați a lui, precum să pomenește mai sus, la ceialaltă
poveste a lui, au fost isprăvit Şerban logofătul, cu mijlocul Ducăi vodă, de au
fost mărsu un capegi bașia de au luat pre toți frații lui Şerban și niamul lui
din închisoarea lui Grigorii vodă din București. Şi mergând Grigorii vodă la
Țarigrad, s-au tâmplat și iei acolo și ș-au aflat vreme a-l pârî, feliuri de
feliuri pâri pentru cazne și răutăți ce le-au făcut. Ce Grigorii vodă era un om
harnic și tare, și sămățu, și gata la răspunsu și la toate socotelile, și să
pârâia față la față înnaintea divanului înpărătescu cu Postelniceștii, cu
Şaitaniceștii, cărora le zicu și Cantacozineștii. Şi mai vârtos giupânesele lor
îl pârâia înnaintea divanului înpărătescu, că li-au fost puindu pe giupânesie de
au fost cărând var și piiatră, înpreună cu țiganii cei de dârvală, la curțile
domnești. Ce Grigorie vodă au mijlocit cu priiatinii lui și iară i-au dovedit și
i-au pus iară pre toți la poprială. Şi Şerban logofătul iară prinsesie de veste
și să ascunsesie, ca și întâi. Ce ceaușii înpărătești l-au găsit ascunsu în casă
la Duca vodă, în pod, și de acolo l-au luat și l-au făcut surgun la Crit. Şi
mult mustra Grigorie vodă și să ciortiia cu Duca vodă, ce să pune pentru niște
oameni răi ca aceiia. Şi Grigorii vodă să gătiia să purceadă cu mare vâlfă de al
triilea rând în Țara Munteniască cu domniia. Numai Dumnezeu iaste mult milostiv,
iar apoi de sârgu întoarce mila sa. Că îndată s-au războlit Grigorii vodă și au
murit. Nărocul Cantacozineștilor! Dzicu unii să să fie agiunsu Cantacozineștii
cu un doftor și să-l fie otrăvit. Şi apoi, murind Grigorie vodă, au purces Duca
vodă cu domniia în Țara Munteniască. Şi mai cu vreme, după ce au mărsu Duca vodă
în Țara Munteniască, au stătut cu mare cheltuială de au scos și pre Şerban vodă
din surgunie de la Crit și l-au adus în Țara Munteniască și l-au făcut logofăt
mare. De aicea înnainte lăsăm pentru Țara Munteniască să scrie muntenii, și noi
iară ne întoarcem la urmă, să scriem pentru țara noastră. Petriceico vodă era om
bun și slabu, prost, n-au cutezat să facă ca Grigorie vodă, să margă la turci,
și de la Tătărășeni s-au dus la Iubănești, așteptând pre leși să să scoboare în
gios și gândind că să vor mai strânge moldoveni, să să înmulțască oastea, să
strângă zaharea, ca să fie de triaba oștii leșești. Iară boiarii moldoveni carii
era cu dânsul, văzind că Grigorii vodă s-au despărțit și s-au dus la turci,
sfătuitu-s-au și iei în de iei și s-au agiunsu și cu toate capetile, căpitanii
slujitorilor, să ție la un cuvânt. Şi s-au dus cu toții la Petriceico vodă și au
început a se ruga lui Petriceico vodă să-i lasă pe acasă, să-ș ia fimeile și
copiii, să-i dea în laturi, să nu-i ia tătarâi, și iarăș or vini întru
întimpinarea lui Petriciieico vodă. Ce Petriceico vodă, neștiind că și
slujitorii sunt cu dânșii la un cuvânt, oarecum cu simeție le grăiia, și nu-i
credea și nu vrea să-i sloboază, zicând că și oaste leșască vine multă. Iară
Miron logofătul au răspunsu: „Ori să fie voia măriii tale, ori să nu fie, noi nu
ne vom lăsa casăli să le ia tătarâi". Şi s-au închinat și i-au dzis: „Să fii
măriia ta sănătos", și au eșit afară. Şi așea toți boiarii și căpitanii au
purces, cela după cela, pre rând, a să închina și a eși afară. Şi cum au eșit
afară, au început a încăleca pre cai și au purces cu toții în gios. Iară
Petriceico vodă au rămas numai sângur, numai cu Hăbășescul hatmanul și cu casa
lui. Şi au început a plânge și a blăstăma pe Miron și pe alții și a dzice la ce
l-au adus, și au trecut codrul întru întimpinarea leșilor de la Iubănești spre
Cernăuți. Iară boiarii, după ce au purces și au mărsu la Căcăceni, s-au sfătuit
și au scris cărți la boiarii cei de Țara de Gios, la Gavriliță și la Buhuș și la
alții, precum iei și cu toată oastea s-au despărțit de Petriceico vodă și vin în
gios la dânșii. Ce să facă știre viziriului, să poftiască domnu dintre dânșii,
să-ș pue pre cine vor socoti. Şi, fără zăbavă, și ei îș vor alege domnu și vor
merge cu toții la viziriul. Şi au dat cărțile la Gheorghiță Mitre, să le ducă la
boiarii carii sunt pomeniți mai sus. Decii când au mărsu Gheorghiță, au găsit
pre toți boiarii în Galați și pe Dumitrașco vodă Cantacozino pus domnu de la
împărățiie. Şi cum au văzut pre Gheorghiță Mitre că au vinit cu cărțile, l-au și
chiemat, de i-au spus de toate, și s-au bucurat și l-au boierit, l-au pus
postelnic al doilea. Ş-au și păzit de au scris, de au făcut știre viziriului,
cum că toții boiarii și toată slujitorime și țara s-au lăsat de Petriceico vodă
ș-au vinit și ș-au adus capeteli suptu mila înpărăției. Audzindu vizirul, fiind
la Obluciță, de lucrurili ce s-au făcut la Hotin și cum s-au hainit Petriceico
vodă, de s-au închinat la leși, acolo, în grabă, nice un domnu sau ficior de
domnu mazâl nu era, nimi. Numai ce s-au aflat Dumitrașco vodă, care era ca
capichihaia lui Petriceico vodă și fusesă mai înainte vreme și visternic mare în
Țara Munteniască, la Gligore vodă. Şi era grec țărigrădiian de felul lui, niiam
de-npărat creștinescu di Cantacozoneștii, și știe rândul acestor țări. Şi
neaflându-să nime atunce, cum să pomenește mai sus, l-au pus pe dânsul vizirulu
domnu în Moldova în locul lui Petriceico vodă. Şi luându caftan de domnie, au
mărsu în târgu în Galați. Şi s-au strânsu toată boiarimea la dânsul și oastea,
ca puii di potrinichi, după cum s-au scris mai sus. Ş-au orânduit vizirul și un
pașă cu câtăva oaste turcească și un soltan cu 20000 de tătari, ca să duc-în
scaon în Eșii și să să bată și cu acei leși ce or vini asupra lui. Dece leșii,
dacă s-au tâlnit cu Petriceico vodă spre Cernăuții, au purces în gios tot
depreună, apoi s-au despărțit, ș-au trecut obuzul leșesc în gios, pân' lângă
Movila Răbâii. Dumitrașco vodă, din Galații au pornit pe acel pașe cu turcii și
pe soltanul cu 20000 de tătari și cu oastea moldovenească și cu o samă de boiari
moldoveni, anume Alixandru Buhuș hatmanul și cu Costantin Cantemir, sărdarul,
care au fostu pe urmă și domnu, și cu Ştefan Cerchezul comisul și cu Mitre și cu
frate-său Ghiorghiță și alțâi mulți, ș-au purces în tâmpinarea leșilor. Şi era
în obuzul leșescu cap hatmanul Sinavschii. Şi după ce s-au tâlnit acolo la
Răbâia, le-au dat războiu pre tare, și s-au bătut toată dzua. Iară când au fostu
noapte, au făcut leșii mulțime de focuri, un om câte 5, 6 focuri. Dece pășea au
chemat pe Buhuș și pe Cantimir și i-au triimis să ia limbă. Şi cându au mărsu,
au găsit numai locul și focurile, iar obuzul leșescu să-ntorsesă înapoi, că
fusesă de toții șesă, șepte mii de leși. Dece spuindu Buhuș pașei, s-au bucurat,
ș-au mai mărsu o samă după dânșii, pân-au trecut din Eși leșii. Şi turcii și cu
tătarii s-au întorsu înapoi, că era în postul Crăciunului, vreme de iarnă. Şi
leșii s-au tot dus în țara lor, și Petriceico vodă încă s-au dus cu dânșii, și
hatmanul Hăbășescul împreună cu dânsul. Numai ce au lăsat o samă de nemții în
Cetate Neamțului și-n Sucevi, care s-au tâmplat de au ședzut acei nemții
într-acele cetăți mai bini de un an. Şi era acele cetății pline de odoare și de
haine a toată țara, boiareștii și neguțitoreștii, după cumu-i obiceiul la vreme
de răscoale, de-ș pun oamenii cine ce are mai bun. Iar în Hotin, după ce au
bătut leșii pe turci, n-au mai lăsat nici oaste; l-au lăsat pustiiu. Dumitrașco
vodă, după ce au vădzut că s-au curățit de leși, rădicatu-s-au cu toată
boiarimea și s-au dus în scaon, în Eșii, și s-au aședzat la scaon. Dece
Dumitrașco vodă temându-să de leși să nu sloboadză nescariva poghiiazuri
cu-ndemnarea lui Petriceico vodă, să-l ia, scris-au la vizirul de au făcut știre
de toate de acestea cum s-au tâmplat. Dece vizirul au poroncit să ernedze tătari
în țară pentru să apere și pe dânsul și raiaoa. Iar mai multu au fostu
socotiiala turcilor pentru ca să slăbască raiaoa să nu să poată haini lesne.
Dzic să fie dzis viziriul lui Dumitrașco vodă, cându l-au pus domnu, la
Oblușițe: De s-or apuca boiarii să facă zapis la mâna viziriului, cum că n-or
vini poghiiazuri să strâce țara și domnie va trăi cu pace în Iași, or rădica să
nu ernedză tătarii în țară. Dece o samă de boiarii s-au fost apucându să facă
zapis, dar Miron logofătul dzicu să nu fie priimit la acel sfat, dzicându că
s-au făcut multă vrajbă cu leșii și știindu și pe Petriceico vodă că-i dus cu
dânșii, nu să vor putea răbda să nu să sloboadză poghiiaz, să strâce țara, și pe
urmă a cade greu în capetele lor; iar ase, de or erna în țară, mai bine a hi, că
or apăra și țara de pogheazuri, că și în Țara Leșască văz că erneadză joimiri și
nu mai iaste nimic. Şi așea au socotit și n-au vrut să facă zapis și au lăsat de
au ernat tătarâi în țară. Dar aceste voroave nu-s nemic, fără cât Dumitrașco
vodă, fîindu grec tălpiz și fricos, cu piele de iepure la spate, și neavându
nice o milă de țară, punea pricini asupra boiarilor ș-a lui Miron, că sfătuescu
și-i bine să ernedze tătari și ei n-au priimit să facă zapis. Dar lui îi era voe
și silie spre acela lucru, că să temea să șadză în Iași, să nu vie nescarivai
poghiiazuri să-l ia din Eși. Dece întrat-au tătarii în țară, ca lupii într-o
turmă de oi, de s-au aședzat la iarnatic pin sate, pe oameni, din Prut până în
Nistru și mai sus, până în apa Jijiei, nemărui nefiindu nice o milă de săraca de
țară, cum aru hi fostu țara fără domnu. Așe iera jac într-însa, cum aru hi fostu
ei, săracii, pricina rautățâi, cum aru fi ei, săracii, sfătuit să vie leșii cu
oastea la Hotin. Cum s-au îndurat a da țara în pradă, fără nice o nevoie! Numai
pentru frica ce blăstămățască și chivernisala lui au socotit, de au ernat
tătarâi în țară pân-în primăvară! Joimirii în Țara Leșască, ce mănâncă
gospodarii casai mănâncă și ei, și au frică di strânsoare de rohmistrii lor, de
nu pot face oamenilor răutăți. Iară tătarâi sunt lupi apucători, pradă, robăscu,
bat și căznescu pe creștini, neavându grije, nice strânsoare de mârzacii lor. Şi
tătarâi nu mânca, ca joimirii, ce mânca gospodarii, ce mânca tot carne de vacă
și de oai, de nu-i pute să-i biruiască cu hrana, pe dânșii și pe caii lor. Că un
sac de ordzu da pe dzi unui cal, și cât nu pute să mănânce un cal într-o dzii îl
deșerta din traiste și-l strângea deuseghi; și dac-îl și fârșe bietul om ordzul
din groapă, iar tătarul îl face pe om de cumpăra ordzul cela ce strângea iei de
pen traiste. Mâncat-au tot, și pâne, și dobitoc, ș-au jăcuit tot pân' la un cap
de ața. Pe mulți au și robit, cu furiș, femei, fete, copii. Rămas-au biețâi
oameni numai cu sufleteli, bătuți și strunciunați, cum era mai rău și mai amar,
cum nu să poate nice a scrie, nice a să povesti caznele și ucisurili lor ce au
avut de tătari. Dece viindu primăvara, s-au rădicat tătarâi din țară. Iară
nemțâi tot șădea pen cetății, în Neamțu și-n Suceavă, și jăcuia ce pute
prinpregiurul cetăților pentru mâncare. Şi moldovenii sta cu oastea
prinpregiurul cetăților, ca să scoată, și nu-i pute, și sta penpregiurul
cetăților și totdeauna avea cu dinsâi bătaie. Şi boiarimea di pinpregiur era
bejeniți de răul lor. Purces-au al doili anu viziriul cu oastea în Țara Leșască,
pe Nistru, pe di cie parte, tot strâcându și ardzindu pin Podolie cetățile și
târgurile cu balemezurile, și hanul cu tătarâi robindu toată Podolie în sus,
pân-au agiunsu la Zăravna. Iară aice au orânduit pe caplan pășea, cu oaste
turcească și cu moldovanii, de au stătut prinpregiurul cetății Sucevii câtva
vreme, și nu pute scoate pe nemții, până au flămândzit și s-au închinat de bună
voie și viindu-le și poroncă de la leși să iasă. Iară cei din Cetate Niamțului,
neavându bucate, n-au zăbăvit mult, ce au ieșit legând tabără de au mărsu la
Sucevi, la ceialalți nemții. Era atunce Alexandru Buhuș hatman, și cum i-au
tâmpinat hatmanul Buhuș la Podișoari, aproape de târgul Sucevii și dându-le
năvală vitejește acolo cu slujitorii săi, au ruptu tabăra nemților în doa.
Atunce au ucis calul de supt hatmanul Buhuș, și cădzusă hatmanul într-un răzor,
cu fața în sus, de nu să pute îndată să să scoali. Şi nemții năvălie să-l apuce,
iar un căpitan moldovan, anume Decusară, au grăbit cu calul asupră-le, și s-au
apucat hatmanul de coada calului lui Decusară, și țiindu-să bine, l-au scos din
năvala nemților. Dece hatmanul, încălecându și pi alt cal, le-au mai dat năvală
în câteva rânduri, și mulți din nemții au perit, iară pe unii i-au prinsu vii,
iar o samă s-au tot apărat, pân-au întrat în Suceavă la ceialalții. Trimis-au
nemțâi cei vii, ce i-au prinsu în războiu, și capeteli celor morții în Iași la
Dumitrașco vodă, și Dumitrașco vodă i-au trimis la înpărăție. Şi șăde pregiur
cetate oaste, și nu-i putea scoate; și doi ani tot au ținut nemțâi cetate
Sucevii, nu i-au putut scoate. Tâmplatu-s-au de au murit și craiul leșescu
Vișinoveschie. Şi era multă amestecătură între leși, că nu-ș pute alege craiu.
Şi din sus cu sfedzii nu era bine aședzați, din gios îi băte turcii și cu
tătarâi, precum s-au pomenit mai sus. Dece leșii au agiunsu la toată
creștinătate, câți sint în Ievropa, și la niiamțu, și la Moscu, și la venețiian,
și la papa. Toate crăiile câte sint creștineștii au scris cărți la înpăratul și
la viziriul turcescu să dea pace leșilor, să nu să mai atingă de dânșii, că apoi
iei, cu toțâi, s-or scula asupra lor. Dece vizirul atunce era la Jăravina, și
era hanul pe de altă parte și alți pași pe alte locuri, de tot strâca zidurile
cetăților și ardea și prăda. Dece atunce la Jăravna, cum au vinit acelea cărți
de la creștinătate, au și stătut viziriul cu leșii la pace, că acolo la Jăravina
era strânsă și oastea leșască. Şi așe s-au aședzat: să dea toată Podolie olat
Camenițâi, din Nistru de la Buceci, pe la Satanova și pân' la Nejiboje, și pe la
Lăticiova, cat cuprinde Podolie toată și Ocraina, și să iasă și nemțâi de pen
cetății din Moldova, și poghiiazuri în Moldova să nu mai facă, și Camenița să
aibă pace de poghiiazuri. Şi să coronească și pe hatmanul Sobețichi, să le fie
craiul, căce hatmanul Sobețichi ave prieteșug bun cu hanul. Ş-au stătut hanul la
mijloc cătră viziriul, de au aședzat să-l puie pe dânsul leșii craiu, și așe,
aședzindu-să de înbe părțile, s-au întorsu viziriul înnapoi pe Nistru, pe la
Tighinea, de s-au dus la Poartă. Scris-au atunce viziriul la Dumitrașco vodă,
eșind nemții din cetățile Țărâi Moldovei, să triimiță să le strâce toate, ca
altă dată să nu mai vie oștii să între într-însăle. Așe se vorovește, că mai
mult sfatul și-ndemnătura lui Dumitrașco vodă au fostu decât voia viziriului.
Trimis-au Dumitrașco vodă pe Panaitachii ușerul Morona c-un agă turcu, pentru să
strâce cetățile, și cu alții boiari. Şi atunce, eșind nemțâi din Suceavă, au
întrat acel Panaite, tălmaciu agăi, și cu acel agă ș-au spart săcreile și
lădzile unora și altora, care au fostu pusă acolo, și multe lucruri scumpe și
odoară au luatu, de s-au înplut de avere. Iară mai pe urmă i-au rămas ficiorul
de murie de foame, a lui Panaitachie. Dece atunce au strâcat cetatea Sucevii ș-a
Neamțului ș-a Hotinului. Pe hatmanul Buhuș îlu ținea la mare cinste Dumitrașco
vodă pentru vitejiile ce făcusă acolo la cetăți. Când au vinit de la oaste la
Iași, făcutu-i-au mare cinste și alaiu cu toți slujitorii curtei, cu dobe, cu
surle, ca unui hatman ce iera vestit, de slujâia domnului cu dreptate și țărâi.
Făcut-au acestu domnu Dumitrașco vodă un obiceiu rău și spurcat în țară, care
n-au mai fost până atunce, de au dat hârtii, de scriu fețele oamenilor de la mic
pân' la mare, care au rămas pomană lui, de n-o mai lasă nice un domnu să să uite
acea pedeapsă a săracilor. S-au scornit o ciumă mare în toată țara în dzilele
acestui domnu la vleato 7183 <=1675>, de la luna lui iuni, ș-au ținut pân' la
ghenar. Ş-au murit mulți oameni, cât nu-i pute îngropa și-i arunca prin gropi,
de-i năruia. Iară Dumitrașco vodă, vădzindu atâta omor, au eșit în diial la
Gălata cu boiarii, și acolo șede. Şi atunce s-au tâmplat un pase, anume caplan,
fiindu la Țuțora cu oaste, petrecându haznalele ce mergea la Cameniță, i-au
vinit farman de la Poartă să mazilescă pe Dumitrașco vodă. Dece caplan pășea cum
i-au sosit farmanul, au și triimis la Dumitrașco vodă, de l-au chemat la Țuțora,
și i-au arătat fărmanul cel de mazilie. Şi de acolo nu l-au mai lăsat să să mai
întoarcă la Iași, ce l-au și pornit în gios la Țarigrad. Numai ce au triimis la
Iași, de ș-au luat agârlâcul, că doamna lui era la Țarigrad. Iar în locul lui au
pus domnu pe Antonie vodă Rusăt. Dac-au mazilit caplan pășea pe Dumitrașco vodă
la Țuțora, au vinit domnu Antoniie vodă Rusat, iară grec țarigrădiian, rudă cu
Dumitrașco vodă. Acesta, dac-au vinit în scaunul domniei, fiindu bun și
milostiv, s-au apucat a face lucruri dumnedzărești, beserici, să rămâie pomană.
Au dires clopotnița la Sfetei Neculaiu, o au șindilit peste tot și au făcut zidu
înpregiur și au zugrăvitu pristolul, cum să vede, și au adus și apă pe oale,
pân-în zidul aceștii beserici, cărei pe urmă cu vreme s-au astupat, netocmind-o
nime. Zidit-au și la mănăstirea Sfetei Savei zidulu înpregiur, ce n-au apucat
sâ-l istovască. Alu doilea anu a domniii lui au vinit poroncă de au mărsu la
oaste cu vizirul la Ceahrin. Mărs-au și Duca vodă, domnul muntenescu, și bătându
cetatea Ceahrinului câteva săptămâni, și viind oastea moschiciiască cu un
cneadzu, anume Ramadan, au bătut pre turcii, și mulții turcii s-au înecat în apa
Tesmenul. La Antonie vodă era hatman Gavriliță. Iară dac-au mărsu oaste la
Ceahrin, fiindu știind Halii pășea pe Buhuș hatmanul, carele au mărsu cu o
zahara la Cameniță, și Buhuș hatmanul făcea pod peste Nistru, și viind oastea
leșască, ținea calea să nu lasă zaharaoa să o treacă la Cameniță. Şi s-au făcut
un războiți mare, unde sta Buhuș vitejește. Acel pașe întrebându pre Anton vodă
unde iaste Buhuș hatmanul, iar Antonie vodă au dat samă că au bolnăvit și n-au
putut vini în oaste. Şi au făcut pre Antoniie vodă de au triimis, cum mai de
sârgu, de l-au adus pre Buhuș tocma acolo la Ceahrin. Şi mărgându Buhuș, cu
slujitorii ce ave, pre câmpu pustiiu, au dat preste niște cazaci ce ținea
șleavul turcilor la niște stânci de piiatră, și nime nu le putea strâca nemică.
Iară lovindu-i Buhuș, i-au luat pe toții de grumadzi, pân-apuca iei să între în
stâncă. Şi mărgându la adunare, au închinat la pașe, pentru care slujbă au
dobândit cinste și nume bun de la pase. Şi îndat-au poroncit pașa lui Antoniie
vodă de l-au pus hatman, și să nu afle că-l mai schimbă din hătmănie. Dece
pentru Buhuș era și Duca vodă, domnul muntenescu, îndemnător la pase ca să puie
hatman. Dar și hărnicie lui îlu arăta la stăpâni, cum și atunci n-au mărsu cu
mâniile goale la pase. Iară la anul dup-aceasta au mărsu turcii cu oaste și cu
domnii acestor țărâi la Ceahrin și au dobândit Cehrinul cu vicleșugul lui
Ramadan. Dzic să fie cădzut în robie un ficior a lui Ramadan, dintr-un poghiiaz
ce au mărsu spre Crâm, mai înainte de oștirea turcilor la Ceahrin, și l-au fost
turcit. Şi înțelegându el că iaste tată-său cu oștili moschicești acolo la
Ceahrin, au spus turcilor să-l ducă și pre dânsul acolo, că, dacă-l va ști
tată-său, el va închina cetate. Dece mărgându turcii a doa oară cu oști la
Ceahrin, au dus pre ficiorul lui Ramadan, și au scris la tată-său să silescă
să-l scoată din robie. Şi agiungându turcii și cu bani la Ramadan, el au făcut
vicleșug, scoțindu-și ficioriul din robie. Au înbătat cu holercă pre cazacii cei
din cetate și, dormind beții, au dat știre turcilor, și au întrat turcii, în
cetate și au prinsu pre toții cazacii și au arsu cetate pân-în pământ, că era de
lemnu și de pământ. Iară Ramadanoschi s-au făcut a fugi și tâmpinându-să cu
oastea moschicească ce vinie asupra turcilor la Ceahrin, dac-au înțeles c-au
luat turcii Cehrinul, s-au întorsu înapoi în deșert. Pe urmă, înțelegându de
vicleșugul lui Ramadanovschii, l-au prinsu înpăratul moschicescu ș-au topit
banii ce au luat de la turci și i-au turnat în gura lui Ramadanovschii. Şi așea
ș-au luat plata după fapta lui. Iară la Poarta înpărățâei turcești pe aciia
vreme înbla Dumitrașco vodă Cantacozono să mazâlescă pre Anton vodă, și Şerban
Cantacozono logofătul înbla pentru domnie Țării Munteneștii, să mazâlescă pre
Duca vodă, domnul muntenescu. Că pe Şerban logofătul îlu lăsasă Duca vodă
camaican în București și ispravnic, să facă curțile domneștii acolo în
Bucureștii. Şi dac-au gătit curțile, el n-au mai așteptat pe Duca vodă să vie de
la Ceahrin, că atunce au găsit vreme bună de fugă, și s-au dus cu toată casa lui
și cu tot neamul lui Cantacozoneștii. C-ave mulți și mari neprieteni la Duca
vodă, de sta în tot ceasul să-i mănânce capul, pe toți Cupăreștii și pe alții
boiari de Țara Munteniască, tovarăși cu Cupăreștii. Şi sta tot de pâră. În doo
rânduri l-aduseră Duca vodă, pe gurile lor, la București, să-i taie capul. Numai
să pune doamna și cu frateli doamnei, Lupașco spătarul, fiindu-i cumnat lui
Şerâban, de-i scote capul. Iar pe urmă, tâmplându-să de au murit Lupașco
spătarul, au vădzut Şerban că n-are cine să mai pune pentru dânsul; numai ce au
căutat de au fugit. Dece Duca vodă, dac-au înțăles de la Cehrin c-au fugit
Şerban logofătul la Udriiu și cu tot neamul lui, s-au mâhnit. Chemat-au pe
Costantin stolnicul, fratele lui Şerban logofătul, și pe nepotul său, Costantin
Brâncovanul postelnicul, de le au giurat Duca vodă cum că n-a ave nici o nevoie,
să s-întoarcă iar înnapoi. Că stolnicul Costantin îl crede Duca vodă, că-i era
cumnat, și s-apuca c-a-ntoarce pe frate-său de la Udriiu înnapoi. Şi așe au
amăgit și ei pe Duca vodă, de i-au triimis și pe dânșii de la oaste tocma la
Udriiu, la ceialalți. Dece Şerban vodă, după ce au vădzut și pe frate-său scăpat
de la Duca vodă, n-au căutat să să mai întoarcă înapoi, ce, avându prieteni la
Poarta înpărățâiei, au făcut cum au putut, cu cheltuială, ș-au eșit domnu în
Țara Muntenească. Însă pe Duca vodă nu l-au putut mazâli, ce au mazilit pe
Antonie vodă. Ş-au vinit Duca vodă din scaonul muntenescu aice în Moldova, în
locul lui Antonie vodă. Întorcându-să Antonie vodă de la Ceahrin, au vinit pân'
la Soroca. Şi-l pârâsă o samă de boiari pe Antonie vodă, și Antonie vodă
cheltuisă o sută de pungi de bani și mai bine atunce la vizirul. Şi știe că ș-au
tocmit lucrul. Ş-au mărsu de ș-au luat dzua bună de la vizirul ș-au înbrăcat
caftan să margă la Iași cu domnie. Iar Buhuș și alții boiari cărei îl pârâsă,
dac-au vădzut c-au înbrăcat caftan de la vizirul, au început a-și prinde caii,
să fugă cărei încotro or putea. Mărs-au Antonie vodă și la chihaiaoa, să-ș ia
dzua bună. Atunce au și nemerit un agă de la înpărăție cu mazâlie. Şi acolea, de
la chihaioa vizirului, i-au luat caftanul din spate și l-au pus în here și l-au
dus la înpărăție la Udriiu. Ş-au pus camaican, până a socoti înpărăție să pue
domnu. Atunce audzind boiari ceia ce iera să fugă s-au bucurat ș-au dat laudă
lui Dumnedzău. Iar pe Duca vodă atunce nu l-au mazilit. Ş-au mărsu de la Ceahrin
la București și în București au triimis de l-au mazilit. Au vinit cu mazilie
Costantin Brâncovanul postelnicul în București, cu cealma în cap, fără de veste,
de nemic nu știe Duca vodă, înpreună cu schimi aga, să-l ducă în Țara Moldovei,
și-n locul lui să fie Şerban logofătul. Înblat-au Brâncovanul postelnicul,
nepotul lui Şerban vodă, ca să prindză pe toții neprietenii lui Şerban vodă,
să-i ție la-nchisoare, pân-a vini Şerban vodă cu domnie, pân-a vini de la
Țarigrad. Dece pe Cupărești, fiind greci, nu i-au putut lua de la mâna Ducăi
vodă. Iar pe boiarii muntenești cărei era dușmani lui Şerban vodă, Staico
paharnicul și cu alțâi, dac-au prinsu de veste, au făcut cum au putut ș-au fugit
ș-aceia în Moldova. Iar pe Hrizea și pe alții mulții boiarii muntenești au
prinsu-i și, după ce au vinit Şerban vodă, pe toți i-au omorât cu grele și
cumplite morți. Iar Duca vodă au purces la scaonul său în Moldova, în postul
Crăciunului. La vremea lui Antonie vodă, după ce s-au întorsu de la Jăravina
vizirul și cu hanul, coronit-au leșii pe Sobețichie craiu. Şi după ce l-au
coronit, stătut-au cu toată recipospolita de au ales pe un domnu mare leșescu,
de l-au triimis sol la Poartă pintru întemeiarea și așădzământul păcei, ce au
fostu făcut la Jaravina. Ş-au trecut pen târgu pen Iași cu mare pofală, și i-au
eșit Antonie vodă înainte și i-au făcut mare cinste și pofală. Ş-au făcut multă
zăbavă la Țarigrad. Târdziu s-au întorsu la țara lui. Antonie vodă, măcar că era
grec și strein, țărigrădean, dar era mai bun domnu decât un pementiian, că nice
un obiceiu rău în țară în dzilile lui n-au făcut, ce încă și câte au găsit de
alții rele, multe au lăsat. Numai la toții domnii să află câte un musaip om rău.
Ase și la Antonie vodă era o rud-a lui, anume Alixandru Ramandei, postelnic
mare, grec simățu, mându, nebun, lacom. Trece peste toții, nu cunoștea pre nime,
având trecere și cinste de la Antonie vodă. Dar încă și, pecum văd acmu,
musaipei la domnu, nu numai streini, ce și de ai noștri moldoveni, cărei au
cinste și sint aproapi la domni, au întrecut cu dzece părți cu răutate și
neomenie pe Ramandiiu; că Ramândiiu nice un obiceiu rău n-au îndemnat pe domnu
să facă, nice au făcut. Iar aceștie de pe acmu, câte ciume și răutății toate
le-au scornit și le-au făcut, precum le-ți videa la rândul lor înainte, că s-au
însămnat tot anume la ce domnu s-au făcut și cine au fostu musaipii. Fost-au și
ficiorii lui Antoniie vodă dezmerdații. Fără frică înbla prin țară, cu mulți
ficiori de mazâli, nebuni, strânși cu dânșâi, de făcea multe giocuri și bețâi și
nebunii prin târguri și prin sate boiarești, de lua femeile și fetile oamenilor
cu de sâla, de-ș râdea de dânsăle, ce nu numai a oameni proștii, ce și a oameni
de frunte. Ce, deși oblicie Antonie vodă, încă nu le dzice nemic și nu-i certa
cu cuvântul, ca un părinte ce le era. Şi pentr-acie poate în osândă mai pe urmă
Antonie vodă au cădzut. C-au mărsu boiarii la Poartă de l-au pârât pre tare la
Poartă, cu multe năpăști, în loc de bine ce au făcut Antonie vodă țărâi, de n-au
scos nice un obiceiu rău. Cu acestu fel de mulțămită boiarii i-au mulțămit, că
l-au închis turcii, și l-au bătut, și l-au căznit cu fel de fel de cazne. Pân'
și tulpanuri supțiri îl făce de înghiție, ș-apoi le trăgea înapoi, de-i scote
mațăle pe gură. Şi l-au făcut de au dat 1000 de pungi de bani și mai bine. Şi
după ce l-au slobodzitu-l turcii să margă la casă-ș, și apropiindu-să de casă-ș,
numai ce-au vădzut că-i arde și casa; și puțintele odoară ce-i mai scăpasă,
mistuite în casă, au arsu și acelea. Vedeți păcatul și osânda la ce aduce pe om
la vreme de bătrânețe: sărăcie și caznă! Cât au mai trăit, cu milostenie îș
ținea viiața lui, și ficiorii lui, la mare lipsă, să hrănie cu păscărie în
Țarigradu. Dar și boiarii ceia ce l-au pârât, încă nemic nu s-au mai ales de
casăle lor. Lui Alixandru Buhuș hatmanul nemic nu i s-au ales de casa lui și de
ficiorii lui, care să văd și pân-astădzi. Așijdere și Miron Costin logofătul,
cându au pus Costantin Cantemir vodă de i-au tăiat capul în Roman, ce-i povestea
scrisă înainte la rându, dzicea și strâga în gura mare că nu-i vinovat cu nemic
lui Cantemir vodă și pere pe nedreptate; numai osânda lui Antonie vodă îl
gonește, și pentr-aceia piere, că l-au pârât pe strâmbătate. Şi alțâi mulții ca
acesta. Dece bine ar fi, fraților, să nu vă îndesați a pârî domnii, că-s stăpâni
și pomăzanici a lui Dumnedzău. Măcar de v-ar și poronci domnul atunce, care-i
stăpânitor, încă din cele drepte să le mai înpuținați, iar năpăști să nu puneți,
că osânda nu să iartă, nici trece. Pe mulți amu vădzut îndesându-să, pentru
cinste să dobândească, de pârăscu domni și să laudă între dânșii, că să tem
domnii de dânșii, că știu bine a pârî. Iar pe urmă de cest fel de hărnicii nice
pe unul n-am vădzut viindu la precopsală. Vinit-au Duca vodă cu domnie în Țara
Moldovei din Țara Muntenească cu a trie domnie la vleato 7187 <=1679>. Ş-au
intrat în Iași în șesă dzile a lui dechemvrie, la Sfetei Neculaiu. Vinit-au și
câțiva boiari muntenești aice în țară cu Duca vodă, de frica lui Şerban vodă,
pecum s-au scris mai sus. Atuncea era greu în țară pentru zăhărele și meziluri
la drumul Camenițăi și cheltuială cu schimbatul pașilor din Camenițâ. Din Iașii
pân-în Cameniți era pustiiu încă din iernatul tătarâlor din dzilele lui
Dumitrașco vodă. Şi aședzând slujitori în Tabără și în Ştefăneștii, Antonie vodă
ținea mezilul din Ştefăneștii pân-în Cameniță. Iar pe urmă au aședzat oameni în
Hotin și-n Pererita. Viniia poghiiazuri din Țara Leșască la drumul Camenițăi, de
lovie pe turcii și pe neguțitorii ce mergea la Cameniță, și făce multe pagube și
strâcăciuni. Iară dacă s-au întorsu solul de la Poartă, cel leșescu ce trecusă
la Antonie vodă, au ales loc Camenițăi ș-au hotărât toată Podolie să fie olat
Camenițăi: din Nistru de la Buceci pân-în Ocraina și cu Ocraina cu tot pân-în
Cehrin și pân-în Vozie în gios au rămas tot supt ascultarea turcilor. Ş-au ieșit
mulțime de ruși dinluntru, din Țara Leșască, de s-au aședzat în olatul
Camenițăi, de s-au făcut sate și raia, de-au pus subași pen sate dup-obiceiul
lor. Şi înbla turcii la leși și leșii la turci fără nice o grijă. Atunce și-n
Moldova s-au aședzat slujitori pe la mezâluri și pe la margine și a să face și
slobodzâi pe la Cernăuți și pe la Hotin. Iară în al doilea anu au tăiat Duca
vodă pe trei boiari, anumi pe Vasilie Gheuca, vel visternic și pe Ghiorghie
Bogdan vel jicnicer și pe Lupul sulgeriul, cărei au fostu făcut cărți hicleni,
cu iscăliturile lui Dumitrașco vodă, la orheeni și la lăpușneni. Să să rădice cu
oastea, să margă să prindză pe Duca vodă, cu toată casa lui, și pre o samă de
boiari a lui, și cu izvod de ce morți să-i omoare pe toți, și triimițindu carte
acie cu Lupul sulgerul, ca cumva vrea hi de la singur Dumitrașco vodă, la
căpitanii de la acelea ținuturi. Iar un căpitan, anume Decusară, dac-au înțeles
ce scrie într-acea carte, s-au făcut a triimite poronca la alții căpitani, iar
pe de altă parte au și vinit cum mai de sârgu la Iași, de au mărsu la Buhuș
hatmanul de l-au întrebat, cu a lui știre iaste? Ce Buhuș, neștiindu nemic de
acestea, îndată au mărsu la curte de au spus Ducăi vodă. Şi Duca vodă au triimis
pe Gheorghiță Ciudin sărdarul de au prinsu pe Lupul sulgerul cu acea carte
vicleană. Iar Ghieuca și Bogdan nu știe nemic. Ce cum l-au adus pe Lupul
sulgerul la Duca vodă, l-au întrebat Duca vodă pe Lupul sulgerul cu-a cui
învățătură au făcut acestea. Iar el au spus că l-au triimis Gheuca și Bogdan. Şi
îndată Duca vodă au triimis niște bulubași cu simeni de i-au luat de pre la
gazdele lor și i-au închisu-i. Şi a doa dzi i-au scos la divan, între toată
boiarimea, și ei nemic n-au mai putut să tăgăduiască faptele lor, și au spus
drept că ei sint vinovații. Deci Duca vodă mult i-au mustrat. Şi au orânduit pe
Toader Flondor vel armaș de le-au tăiat capetele a tustrii, dzua amiadzădzi la
fântâna denainte porțâi domneștii. Şi în locul Gheucăi au pus visternic mare pe
Toderașco Cantacozono, ficiorul lui Iordachi celui bătrân. Fost-au giupâneasa
Gheucăi vară primare cu doamna Ducăi vodă, Nastasie, dar nemic nu i-au putut
folosi. Iară după ce s-au plinit 2 ani de domnie Ducăi vodă, au mărsu la
Țarigrad, la înpărăție, avându pâră cu Ştefan vodă, ficior Radului vodă, pentru
logodna ce făcusă cu fiică-sa Catrina; că fiindu ficiorul Radului vodă grozav la
față, punea princină și nu vre să i-o dea. Dece au rămas ficiorul Radului vodă
pe Duca vodă de la divanul împărătescu. Atuncea au cheltuit Duca vodă mulți bani
la Poartă, aproape de o mie de pungi de bani. Şi i-au dat turcii și hătmănie
Ocrainei, caftan și șlic și buzdugan și un tui. Şi din Țarigrad au purces
dempreună cu ficiorul Radului vodă, ginere-său, cu 3 tuiuri și cu buzdugan, de-l
duce înainte lui, cu mare alai întrându în Iași. Îndatăși s-au apucat de au
făcut mare și frumoasă nuntă. Triimis-au în toată țara de au poftit pe toată
boiarimea și mazâlimea de la mic pân' la mare, și de alte căpitenii, ce nu cu
poroncă și cu poftă. Şi după ce s-au strânsu cu toțâi la Iași, făcutu-le-au
oboroace, tuturor de la domnie, de le da de toate ce le trebuie, de nu cheltuia
nime, nemic. Așijdere mai adus-au opt soli: 2 din Țara Muntenească și 2 din Țara
Ungurească și 2 din Țara Leșască și 2 din Țara Căzăcească cea mare de piste
Nipru, de au adus solii multe daruri și frumoasă, de au închinat Ducăi vodă.
S-au veselit 2 săptămâni cu feluri de feluri de muzâci și de giocuri și pelivani
și de pușcii. Şi giuca 2 danțuri pen ogradă și pe ulițe, cu toți boiarii și
giupânese înpodobiți și toți neguțitorii și tot târgul. Şi un vornic mare purta
un cap de danțu și alt vornicu mare alt capu de danțu, înbrăcați cu șarvanale
domneștii. Numai mirili și mireasa, fiindu ficiori de domnu, nu giuca în danțu
pe afară, numai ce giuca boiarii. Cât nu era nuntă, și era minune. Şi după ce au
nuntit, au mulțămit solilor și i-au dăruit bine, și s-au dus la țărâle lor. Pe
urmă s-au gătit ș-au purces la Ocraina, la Nemirova. Şi s-au strânsu toată
căzăcimea acolo la Duca vodă, la Nemirova. Ş-au ales din capete dintre dânșii
ș-au pus giudecători și polcovnici și sotnici și le-au pus și-n locul lui
nemesnic, în loc de hatman, să le poarte de grije lor, anume Ene Gredinevici,
omu slujit, știindu limbă căzăcească, de neamul lui grec. Ş-au făcut și curți
lângă Nemirova, în marginea Buhului, ș-au făcut și alte curții în marginea
Nistrului, la Țicanovca, înpotriva Sorocii. Şi de-colo s-au întorsu de toamnă la
Iași. Şi stăpânie Duca vodă și Ocraina și Țara Moldovei, domnu cu trii tuiuri.
Şi acolo, cându au fostu la Ocraina, multă cinste au făcut căzăciloru. Dup-aceia
mărs-au în prinblare la un sat a lui, ce iaste în ținutul Neamțului, anume
Prăjăștii, avându și curți acolo, cu toată casa lui, cu ginerei și cu ficiorei
lui și cu toată boiarimea și curte lui. Ş-au zăbăvitu acolo vro 2-3 săptămâni,
înblându pe la vânaturi și pe la alte sate a lui. Chematu-l-au în cinste și un
boer, anume Costantin postelnicul Ciobanul, la un sat a lui, anume la Silește,
de l-au cinstit 2 dzile. Şi așe iar s-au întorsu la Iașii la scaon. Duca vodă,
vrându să scoată banii ce cheltuisă la Poartă pentru hătmănie Ocraenei și avându
și casă grea, cu mare cheltuială, și nu cheltuia ca un domnu, după putința
țărâi, și vrea să cheltuiască ca un craiu, și vădzind și vicleșugul boiarilor
celor ce i-au tăetu-i, de cum era rău de fel, încă mai rău s-au făcut și mai
groaznic asupra boiarimei și asupra țărâi. Scos-au niște hârtii pe țară, mari
câte de 6, de 8 ughi, și câte n-au înbrăcat pe fețe, le-au dat năpăștii pin
sate. Şi după ce au dat tablele în visterie, au aruncat orânduele pe hârtii, de
un galbăn 16 galbeni. Care luasă hârtie de șesă galbeni îi făce mai bine de o
sută. Şi dacă nu găsie cu ce plini de la om, lua a altue pentr-acela. Şi pe unde
era pustiiu, făce pe zlotași de plătie de la casăle lor. Şi-i băte pe zlotași cu
buzduganul, de au omorât vro doi, trei. Deci vădzind că mor de buzdugan, au
făcut un bățu în optu muchii, de băte pe boeri și pe zlotași cu bățul. Şi-i
punea pe boiari dăjdi și-nprumute peste putința lor, câtu nu să mai putea plăti
că era boul 2 galbeni și vaca l ughiu, și nu istovie zlotașii tot, nice cu
odoarăli ce le zălojâia pe la neguțitori. Ce iera pline închisorile de boiari și
grosurile de cei săraci, ce-i băte și-i căznie cu capeteli pen garduri, și
leșinați de foame, și bărbați și femei. Şi murie prin grosuri. Şi giupânesă
sărace încă le lega la pușci și le închidea la simeni pentru bani. Pentr-acea
vrăjmășie și groază ce-i înplusă inema diiavolul de lăcomie ce ave, urât-au
toții pre Duca vodă. Şi să ruga toți lui Dumnedzău să-i mântuiască de mânule
lui, și-l blăstăma de la mic pân' la mare, de audzie slugeli lui cu orecheli.
Atunce fugit-au mulți boiari și mazâli de groaza lui pentr-alte țări, de ș-au
pustiit casăle. Tudosâe Dubău vel spătar au fugit într-o noapte din târgu din
Iași în Țara Leșască. Așijdere și Savin Zmucilă vel medelnicer și cu frate-său
Ghiorghiță postelnicul. Şi i-au agiunsu gonașii, lepcanii, în Codrul Herței, și
s-au bătut cu dânșăi, și nu le-au pututu strica nemică. Şi Motoc și alțâi mulți.
Iar la anul, la vleato 7191 <=1683>, gătitu-s-au vizirul de oaste, să margă
asupra nemților. Vint-au poroncă și la Duca vodă să margă în oaste. Făcut-au
mare gătire de oaste, c-au adus și câteva polcuri de cazaci de la Ocraina, și
călărășime, și lefecii, și curteni, și hânsari. Şi pe țară au orânduit oameni de
oaste, și boerii, și mazâlii, câte cu 10, 12 slugi. Ş-au pus și pe un Brahă
căpitan de au făcut un stiag de oameni tot din vătajâi boiarilor ș-a
giupânesilor celor săraci. Ş-au purces cu toată oastea sa de aice din Iași în 10
dzili a lui aprilu. Boiarii și țara, toți erau bucuroși să purceadză Duca vodă
în oaste, să hălăduiască de vrăjmășie lui. Și-l blăstăma toți să nu să mai
întoarcă de unde mergea. Că și atunce, la purces, multă strânsoare făcea pentru
rămășița banilor birului, să istovască boierii. Şi nu pute istovi, că bani nu
era necăiuri, vândzare în vite nu era. Ce și pre cale, pân-la Focșeni, mărgându
cu oastea, tot zapceituri era. Mergea încet și făce oturace, câte 5, 6 dzile și
mai mult, la un loc pentru tătari. Trecându hanul cu tătărimea pre la Fălciiu,
atunce multe jacuri au făcut pen țară, slobodzindu-să tătarâi prin sate și pre
la casăle boiarești, pân-au trecut în Țara Muntenească, mărgându la oaste. Şi
dacă s-au strecurat tătărâmea di prin țară, ș-apoi au trecut și Duca vodă pe la
Focșeni, cu toată oastea lui. N-ar hi făcut tătarâi atâta stricăciune în țară
trecând, de-ar hi dat Duca vodă pocion deplin pecum cerea. Numai Duca vodă n-au
vrut să-i dea. Rămas-au caimacani în Iași Neculaiu Răcoviță logofătul și Pălade
spătarul și Toderașco visternicul, cărei, la purcesul Ducăi vodă, s-au sfătuit
cu o samă de boiari de cee ce au mărsu cu domniia în oaste ca, de s-ar mai
întoarce Duca vodă, ei să nu vie cu dânsul, că nice ei nu-l vor aștepta în Eși,
ce să vor duce să-ș prindză capeteli printr-alte țări, că nu-l mai pot sătura.
Mărgând Duca vodă cu oastea prin Țara Muntenească, au trecut peste munte și au
mărsu alături cu Țara Ungurească pre la Sibii, pre la Lugoj, pre la Timișvar,
pre la Sarvaș, pre la Solnnoc, ce iaste la apa ce să chiiamă Tisa, și de acolo
la Dunăre, la cetate Buda. Au trecut Dunărea pe pod din gios de Buda. Într-un
câmpu au agiunsu pe Şerban vodă cu oastea, și au vinit Şerban vodă de s-au
adunat cu Duca vodă, iar vizirul cu oastea și tătărâmea era înainte la
Stonbeligrad. Viziriul Kara Mustafa pășea atunce cu aceia gătire mergea, anume,
să dobândească cetate Enâcul, ce iaste în marginea Țării Nemțești, cu îndemnarea
lui Tiuchil grof și altor domni ungurești, ce îndemnasă pe viziriul să margă.
Dece nemțâi, avându veste de vinirea oștilor turcești la Enâc, au grijit cetate
cu oaste și cu bucate. Sosindu vizirul cu oastea la Enâc, au prinsu limbă, care
au spus că cetate Enecul iaste grijită foarte bine și cu tărie mare; nu o va
pute dobândi. Iar cetate Beciul iaste fără de nice o grijă: nice oastea, nice
bucate nu au sosit, numai cei de locu în cetate. De va merge, prea lesne o va
dobândi. Luându această veste, viziriul nemic lângă Enec n-au zăbăvit, ce au și
purces cu oastea în sus, pre lângă Dunăre, la Beci și au tăbărât lângă Beci.
Şi-n 5 dzile a lui iulie au început a bate din tunuri. Înpăratul nemțescu era cu
oști atunce într-altă parte, de să bătea cu alții megiiași ai săi, iar în Beci
era numai un ghinărar, anume Sterimbeg, cu 25000 de nemți. Şi au zăbăvitu turcii
pregiur cetate Beciului din 5 dzile a lui iulie până în 2 dzile a lui
septemvrie. Şi nepărăsit da din tunuri, cum și din cetate să apăra bărbătește.
Şi era în mare strânsoare cei din cetate, cât era în cumpănă de peire,
neviindu-le agiutoru nice de o parte, pân' ce au vinit Sobiețchi, craiul
leșescu, cu oaste și au bătut pe turci și au mântuit cetate Beciului de năvala
turcilor. Şi întorcându-să vizirul fără de nice o izbândă, l-au zugrumat în
Beligrad și i-au dus capul la înpărățâie. Că el s-apucasă că va aduce cheile
cetățâi la înpărăție, a Ianâcului, apoi și a Beciului, iar Dumnedzău nu i-au
agiutat după simeție lui. Ce au rămas Țara Nemțască prădată și arsă, cât numai
pământul au rămas pe urma lor. Dacă s-au întorsu oastea turcească de la Beci, au
vinit la Buda, și pogorând și oastea leșască pe Dunărea în gios la Hostrohon.
Iar turcii s-au simețit și s-au întorsu înapoi ș-au lovit pe leși, și leșii,
fîindu netocmiți, nu i-au putut sprejâni ș-au îndreptat înapoi a fugi. Atunce au
perit ficiorul hatmanului Polnâia și alțâi mulți, și aproape era să piiară și
craiul Sobețichi. Numai nărocirea lui a fostu că l-au tunpinat niște polcuri de
husari, de l-au mai rătuit, pân-au agiunsu și pedestrimea, nemții. Dece iar i-au
înfrânt pe turci ș-au rămas izbânda la creștini, iar cu mare scădere oștii
leșești. Şi pân-a vini peirea vizirului și zăbăvind la Buda, nice pre domni
acestor țărâi nu vre vizirul să-i lasă să vie înainte. Pârâtu-s-au atunce Duca
vodă cu Şerban vodă la vizirul pentru o somă de bani, ce au rămas la Duca vodă,
a Țarai Munteneștii, cându au fostu domnu în Țara Munteniască. Şi l-au rămas
Şerban vodă pe Duca vodă să plătească toți banii la visterie înpărătească. Dece
luându-și dzuoa bună Duca vodă atunce de la vizirul, să vie în țară au lăsat
zălog la vizirul pentr-acei bani pe Apostol Catargiul vel comis și pe Tănase de
Soroca, pân-a triimite banii. Şi Duca vodă au purces în gios, de au vinit la
ținutul Putnei, la sat la Domneștii, iară doamna cu casa lui au lăsat-o în
Focșeni. Că fugisă doamna din Eși mai-nainte de leși, la Brăila și i-au eșit
Ducăi vodă înainte la Focșeni. Vizirul încă, dac-au purces Duca vodă, încă i-au
vinit sconcenie, precum scrie mai sus, de au perit iar boiarii care era zălog,
atunce, perind vizirul, atunce au fugit. Ce n-au vinit la Duca vodă, ce s-au dus
în Țara Ungurească, că le-au fostu casăle acolo, cu alții boiari ce pribegisâ
din Moldova. De la Domneștii Duca vodă scrie la camaicani, la Neculai Răcoviță
vel logofăt și la Toderașco vel visternic și la altă boerime, să iasă din Hangu
din bejenie, să margă la dânsu la Domnești, să nu să tiamă de leși, că leșii
sunt niște tâlhari. Iar boiarii, cum i-au văzut cartea, îndată au făcut pătășci
și au fugit pe potică în Țara Unguriască, în Giurgevu, cu toate casăle lor, ca
să nu mai dea într-ochi cu Duca vodă. Iară când ș-au luat zioa bună Duca vodă și
cu Şerban vodă de la veziriul, și i-au înbrăcat veziriul cu caftane, au fost
zicând Şerban vodă, Ducăi vodă: Ia, că în Țara Moldovii să aude că au eșit leși.
Blem pe la mine, că îți iaste și doamna la Brăila, și-i șidea câtăva vreme
acolo, și te voi griji de conace, și până vii videa cum a mai fi. Şi de acolo te
vii putea chivernisi și vei merge cu temei. Iar el n-au vrut să facă așia, pecum
îi zicea Şerban vodă, și au trecut Dunărea în ceasta parte, de au vinit drept
pin Țara Unguriască, de au mărsu pe la Apafi Mihai, craiul ungurescu, la
Biliigrad. Şi i-au făcut craiul masă frumoasă Ducăi vodă, și l-au cinstit tare,
și au giucat amândoi și cu toți boiarii. Şi craiul ungurescu încă îi spunea
Ducăi vodă să nu vie în Țara Moldovii, că au vinit în țară alt domnu de la leși,
ce să aștepte acolo la dânsul, și-i va da de toate ce i-a trebui, sau, de a
vrea, să-i dea câteva mii de cătane, să-l pitriacă până la scaon. Şi el nici
așia n-au priimit. Şi purcegându de acolo și agiungându la Cotele, lângă Brașov,
o samă de boiari a Ducăi vodă, cărora le era giupânesele în Țara Munteniască cu
doamna și era la un sfat cu ceiialalți boiari din Moldova, cu caimacamii,
sfătuia pe Duca vodă să triacă de la Brașov, în Țara Munteniască, gândind că-ș
vor apuca giupânesele și să vor închina la leși cu ceiialalți boiari, ce era
caimacami. Iară Miron logofătul și cu Buhuș hatmanul și cu Costantin postelnicul
Ciobanul, fiind mai aproape de casa Ducăi vodă, n-au priimit acel sfat să triacă
de la Brașov în Țara Munteniască, zicându: Dacă n-am mărsu pin Țara Munteniască,
cându ne înbie Şerban vodă, iar de aice ce să căutăm? Ce mai bine iaste să
mergem drept pe Oituz, și dacă om videa că n-om putea merge la Iași de răul
leșilor, noi om lua pe Trotuș în gios și om merge la Focșani. Şi pe acel sfat au
purces și au eșitu pe Oituz. Decii oastea Ducăi vodă, fiindu supărată de la
Sviatii Gheorghie pân' la Sviatii Nicolai, s-au și răsipit, carii încătro au
putut pre la casăle lor. Şi au rămasu numai doao stiaguri de lipcani și puținei
siimeni. Decii la Iași n-au avut cu cine merge și au luat în gios de s-au dus la
Domnești. Boiarii carii sfătuia pe Duca vodă de la Brașov să marga pin Țara
Munteniască, dacă au văzut că nu li s-ascultă sfatul lor, ei s-au răzlețit de
Duca vodă, de la Brașov, și s-au coborât în Țara Munteniască, de ș-au găsit
giupânesele acolo, după cum le era sfatul cu ceiialalți boiari, când au purces
din Iași la oaste, ca să părăsască pre Duca vodă, să nu-l mai vază în ochi.
Anume Gavriliță Costachi vel vornic și Ion Racoviță vel paharnic și Gheorghiță
tretii logofăt și alții s-au dus în Țara Munteniască, pecum mai sus s-au scris.
Viindu veste în Țara Leșască precum craiul Sobețchii și cu nemții au bătut pe
turci la Beciu, au și început a să slobozi poghiiazuri în Podoliia, în raiaoa
turcească, a tăia și a robi pre turci. Decii turcii, câți au putut prinde de
veste au fugit și s-au închis în cetate în Cameniță, iar prostimea, satele, s-au
răsipit carii încătro au putut. Şi au început a să slobozi tâlhărit și în
Moldova și Brăneștii de la Cernăuți, și au început oamenii de la câmpu a să
bejeni spre munte. Atuncea boiarii caimacami îș făcea spaimă, mai mult ei decât
alții. Iș găsiră vreme de au spăriiat pre doamna Ducăi vodă, de au fugit în gios
la Brăila. Şi au fugit și boiarii la munte, să nu mai dea ochi cu Duca vodă,
să-și mai dea sama de atâta mulțime de rămășiță ce le era asupra, precum mai sus
s-au scris. Atuncea și oamenii carii erau închiși câte de un an și mai bine pe
la târguri și grosuri s-au slobozit și au dat laudă lui Dumnezeu. Rădicatu-s-au
Petriceaico vodă din Țara Leșască, cu boiarii carii era pribegi cu dânsul, și au
vinit cu oaste în Moldova. Şi s-au coborât Petriceaico vodă la Suceavă cu
Demidețchii și cu Conețchii și cu puținte oaste căzăcească, să ia Moldova, să
margă să bată Bugeacul, fiindu tătarâi duși în oaste la Beciu. Şi de la Suceavă
s-au coborât Petriceaico vodă la Iași și au triimis pe Savin medelniceriul
Zmucilă, carele pe urmă au fost și ban, și pre alții prin bejenii, de scotea
oamenii la oaste, pe moldoveni, pe unii de voie, pe alții de nevoie. Şi s-au dus
înpreună cu cazacii și cu Conețchii în Bugeac, iar Petriceaico vodă au rămas în
Iași. Decii tot tăia și ardea în Bugeacu, tătarcele cele burduhoasă le spinteca
și punea copiii pin pari, și sloboziia robii de pin obezi, și-i lua cu bucatele
cele tătărăști, și aducea duiumuri multe, cât nu mai putea să le ia sama. Că nu
avea cine să le stea înpotrivă. Şi așea au umblat câtăva vreme, arzindu și
stricându Bugeacul. Duca vodă, dacă s-au așezat în Domneștii, au triimis pe
Buhuș hatmanul de au bătut pre niște adunători ce era cu Vasilie Hăbășescul. Să
strânsese multe căpitenii și oameni de la țară la Movileni, în malul Siretiului,
despre Tecuci. Şi era și aceiia mergători la Bugeac. Şi i-au răsipit, cât nu
s-au putut apuca de nemică. Petriceaico vodă, dacă au sosit în Iași, îndată au
slobozit poghiiaz cazacii și leșii, cu Demidețchii și cu Costantin Turculeț
polcovnicul și cu Bainschii sărdariul, să margă să lovască pre Duca vodă la
Domneștii. Şi purcegându poghiiazul din Iași, au mersu pre Siretiu în gios, și
luundu mazili și căpitani și slujitori și pre cine afla prin țară, să se
înglotiască cât de mulți. Duca vodă, înțăiegându că vine poghiiaz pe Siretiu,
s-au sfătuit cu boiarii cum vor face. Buhuș hatmanul sfătuia să să coboare Duca
vodă din Domnești la Focșani, la margine, că iaste mai fără de grije, și să vor
găsi și slujitori în lefe, dacă ar trebui, că în Domneștii iaste cu grije.
Doamna Ducăi vodă încă vinisă de la Brăila în Focșani. Iar Miron logofătul au
sfătuit să nu să clintiască nicăiri din Domneștii, că aceiia ce vin sunt niște
tâlhari. Ce putere au ei să vie asupra măriii tali? Să nu dăm locul, că pământul
acesta iaste frământat cu sângele moșilor și a strămoșilor noștri! Şi cu acest
sfat înșelătoriu nu s-au clătit Duca vodă din Domnești, ce au făcut căutare
slujitorilor siimenilor, și s-au aflat numai șeasedzăci de siimeni. Şi i-au
băgat în curte, că până atuncea era denafară. Era și lipcani, optzăci de oameni,
la doao steaguri. Aceasta au fost luni, în zioa de agiunul de Crăciun. Şi au
trimis Duca vodă doisprăzeci lipcani cu Muharecico, căpitanul lor, în sus spre
Răcăciuni, de straje. Şi a doa zi era să margă și hatmanul, în zioa de Crăciun,
cu ceiialalți lipcani întru întâmpinarea poghiiazului. Iar sosindu poghiiazul la
Răcăciuni întru acea seară, au prinsu pre lipcani acolo, în Răcăciuni, și i-au
tăiat pre toți. Numai unul au scăpat și, viind noaptea să dea știre, au dat
piste niște oameni la Copăcești, pe apa Trotușului. Şi dându-i un om să-l ducă
la Domneștii, el l-au dus pintr-o dumbravă, rătăcindu-l până la zio. Şi când au
sosit lipcanul drept Domneștii pin dumbravă, atuncea și poghiiazul au fost
agiungându la curte în Domneștii fără de veste. Şi încungiurându curtea, era să
între pe poartă un rohmistru ce vine înnainte. Ce întâmplându-să în poartă un
bulubașe, anume Cerchezu, au văzut că sunt leși și au dat cu pușca și au lovit
pre acel rohmistru, de nu s-au mai clătit. Şi au apucatu poarta de o au închis
siimenii cu mare greu, că năvălisă leșii la poartă să între. Duca vodă atuncea
șezusă la masă. Lipcanii, luund banii de lefe, era toți la gazda rohmistrului,
de le înpărțiia lefele. Au plecat fuga cine încătro au putut să scape; caii lor
era pre la gazde prin sat; n-au apucat să să încălăreze. Miron logofătul șidea
cu Duca vodă la masă și cu Costantin postelnicul, iar Buhuș hatmanul era la o
casă departe de curte, mai în gios. Şi dacă au auzit gâlciava la curte, numai cu
Dediul sărdariul și cu vreo cinci, șese lipcani, ce scăpasă călări, au purces
spre curte. Ce timpinându-să cu cazacii și cu leșii, n-au putut răzbi spre
curte, știindu că în curte era slujitori siimeni și curtea lui vodă și să vor
apăra. Ce ș-au întorsu giupâniasa de au fugit în luncă cu sanie, iar el
hărățindu-să oarece au dat dos, oarece sprejenindu-să și leșii cu moldovenii a-i
goni. Şi nemică nu li-au stricat, că nice gonașii nu pre îndrăzniia. Au triimis
hatmanul în Focșani la doamna pre Manolachi sulgeriul, să dea bani să facă oaste
de acolo, din Focșani, și să vie la dânsul, să margă să să bată cu leșii, să
poată face vreo izbândă. Şi dacă au mărsu Manolachi la doamna, n-au pus să
strâge în lefi nescai slujitori, ce au și-ncălecat Ştefan vodă, ginerele Ducăi
vodă, cu niște siimeni și cu slugii de pe la boiarii ce iera cu doamna.
Şi-ntr-acea noapte au vinit la hatmanul în Zăbrăuți, la Şoldești. Iară hatmanul,
dacă l-au vădzut pe ginerele Ducăi vodă, numai ce s-au ciudit pentru ce au
vinit. Că el vrea să margă, cu gloata ce iera, să de războiu cum aru hi putut,
iar cela vrea fii stătut în laturi, și lângă dânsu vrea rămânea ceia ce vinisă
hatmanului într-agiutor. Purces-au cu toțâi din Zăbrăuți și au mărsu de noapte
în Cornul Dumbrăvii, dreptu Domneștii. Ce n-au vrut să lovască noapte,
temându-să să nu răpue oamenii ce au socotit să aștepte pân-în dzuo, să vadză
cine sînt. Iar nendrăznindu-le să va întoarce și va strânge oaste, știindu că în
curte era 60 de simeni și boerinașii de curte și altă gloată. Să vor apăra
câteva dzile, că și bucate și hrană de cai și iarbă de pușcă de agiunsu ave. Şi
dacă s-au făcut dzuă, s-au apropiet prin arini, lângă sat, pe din gios de curte,
într-o râpă, și au eșit de au prinsu limbă pe un celednic leiav. Şi acela au
spus câte stiiaguri sint de cazaci și câte-s de leși și de moldoveni, de toții
ca 500 de oameni. Leșii sta denainte curțâi țiindu caii de frâu, că ave grije de
Buhuș, să nu vie cu tatarâi să-i lovască. Hatmanul Buhuș, vădzindu-i că stau
stoliții, au scos pre Dedul sărdarul cu vro 20 slujitori ai lor, de au mărsu
spre oastea leșilor, ca doar aru încălica și s-ar slobodzi asupra lor. Şi
atunce, depărtându-să de lângă curte, să de năvală și hatmanul cu ai săi, să
apuce dinspre curte și, eșindu și cei din curte, să vor bate cu leșii. Că
ceialaltă gloată de țară, ce era luată cu de-sila în poghiiaz, era toții gata de
fugă, cât ar videa pre hatmanul. Ce mărgându Dedul sărdarul pân-aproapi de
dânșii, au încălecat numai trei inși den gloata leșilor și le-au eșit înainte,
întrebându-i ce cată. Dedul sărdariul au răspunsu în limba turcească, iar ei au
dzis: „Vă știm noi cine sunteți; mai bine să viniți să fimu tot de unii". Şi
s-au întorsu înapoi la ai săi, iar temeiul lor, a leșilor, sta neclătit înainte
curții. Hatmanul încă s-au dat în giosu spre gârle, triimețindu sâ-i mai vie
agiutor, și dece să vie asupra leșilor anume, că siimenii din curte vor sta
pentru domnu. Iar ei, cum s-au clătit hatmanul de acolea, au și deschis portița,
de s-au închinat la poghiiaz un bulubaș, anume Dedul, nice de o nevoie, nice de
o strânsoari, numai de vicleni ce era. Şi întrând leșii și cazacii și
moldovenii, au luat pre Duca vodă și pe alții boiari, pre toții dezbrăcându-i
i-au lăsat cu peile goale. Şi s-au întorsu poghiiazul cu dobândă ș-au dus pe
Duca vodă în Ţara Leșască, și acolo au murit. Şi cându-l duce pe drum, îl pusesă
într-o sanie cu doi cai, unul albu și unul murgu, și cu hamuri de teiu, ca vai
de dânsul. Ocări și sudălmi de audzie cu urechile. Ş-agiungându la Suceavă, la
un sat, au poftit puțintel lapte să mănânce. Iar femeia, gazda, i-au răspunsu că
„n-avem lapte să-ți dăm, c-au mâncat Duca vodă vaceli din țară, de-l va mânca
vermii iadului cei neadormiți". Că nu știe femeia acie că iaste singur el Duca
vodă. Iar Duca vodă, dacă au audzit că iaste așea, îndat-au început a suspina și
a plânge cu amar. Ca el să ținea și vorovie în casa lui, de să ispite să fie
craiu în Ţara Ungureiască, și un ficior a lui în Ţara Moldovei domnu, și altul
în Ţara Munteniiască, și ginere-său hatman în Ocraina. Că el își ținea lucrul
prea sus. Curte lui, masa lui, cheltuiala lui, ca un craiu ținea. Şi când eșie
afar-în nărod, tot posomorât căuta, ca să ia oamenii de frică. Că el apucasă
învățătură de la Vasilie vodă, fiind cămăraș mare la Vasilie vodă. Era om nu
prea nalt și gros, burduhos și bătrân. Numai îș cernea barba. Pe atâta să
cunoștea că n-are acătare minte sau frica lui Dumnedzău. Şi ce gândie iel să
facă și la ce să ispitie, și la ce l-au adus păcatul și osânda de la Dumnedzău!
Şi așe l-au dus pe Duca vodă în Ţara Leșască, de au murit acolo. Așe s-au
agonisit de lăcomie banilor, ce ave. Era un boieru, anume Ursachi, bogat
într-această țară a noastră, de cându vinie birul de la înpărăție, de multe ori,
cându era în grab', îl încărca de la casa lui și-l pornie la Poartă, și mai pe
urmă iș lua de la țară. Şi nu l-au putut să-l rebde Duca vodă pe acel boeru,
precum sintu mulți pentr-alte țări boerii bogați. Ce den domnie al doa au
început a să acolisi de dânsul ș-a-l prădare, și neputând răbda Ursachi pe Duca
vodă, l-au pârât la Poartă, pecum mai sus s-au pomenit. Iar mai pe urmă acmu,
știind Duca vodă pe Ursachi c-au avut gâlcevi c-un neguțitor mare din Ţara
Leșască, anume Bălăban, și giudecată acolo în Ţara Leșască, multă, pentru niște
bude, trămăs-au Duca vodă la acel Bălăban, de au vinit în țară de au pârât pe
Ursachi. Şi i-au făcut strâmbătate lui Ursachi, că l-au dat rămas să de lui
Bălăban vro patru, cinci sute de pungi. Şi așea i-au luat tot și l-au închis în
temniță cu tâlharii. Şi-l scote în toate dzileli de-l băte la talpe, pîn' i s-au
zgârcit vinele ș-au rămas olog pân' la moarte lui. Şi la moarte lui, din ce
bogăție multă, n-ave cu ce-l griji. Au vândut un sat la Bacău, anume
Fântâneleli, de l-au grijit. Așe au făcut Duca vodă lui Ursachi; și pe urmă i-au
plătit Dumnedzău și Ducăi vodă. Fost-au și trii semne mari în dzileli Ducăi
vodă, când au purces la Beci. Că s-au arătat o stea pe cer cu coadă, de s-au
vădzut multe dzile. Mânca și lupul oameni. Fost-au și cutremur prea mare.
Cădzut-au atunce și turnul cel mare din cetate Sucevei, ce-i dzice turnul
Nebuisăi. Iară doamna Nastasiia a Ducăi vodă, după ce-au luat leșii pe Duca
vodă, ia au rămas deodată în Ţara Muntenească. Ş-au înblat mult pentru Duca
vodă, ca să răscumpere de la leși. Şi-l neguțasă cu leșii drept 70 de pungi de
bani, să de leșilor și să-l lasă. Şi triimițind banii pin Ţara Ungurească, i-au
poprit ungurii cu-ndemnarea lui Şerban vodă, temându-să c-a ieși și l-a sminti
din domnie. Duca vodă atunce era în Leov slobod și oblicind c-au poprit ungurii
banii, l-au lovit cataroia, de voia ra, ș-au murit în loc. Iară doamna Ducăi
vodă, vădzind așea, s-au dus cu toată casa ei la Ţarigrad. Așe au început a o
apuca datornicei, unii de o parte, alțâi de alta, cu feluri de feluri de
priceni, ș-a o îngrozi, ș-a o închide, ș-a o jăcui, care cum pute, agiungând-o
osânda creștinilor. Care mai pe urmă au vinit și mai la mare osândă și ocară,
c-au amăgit-o un grec, de s-au măritat după dânsul. Având ia doi ficiori și
patru fete, n-au socotit cinste iei, că era mai mult bătrână decât tânără. Şi
după ce au mărsu dup-acel grec, au amăgit-o de-au dat bani și odoară câte au mai
avut, de-au dat turcilor de l-au pus beiu la Mana. Şi au mai șădzut vro
săptămână cu dânsa, pân' ș-au făcut cheful, și s-au dus la Mana, dzicând c-a
duce-o și pe dinsa. Şi așea vro doi, trei ani au șădzut acolo și n-au mai
triimis la dânsa să o ia, pân' s-au hainit și el de la turci. Iar ia, la
bătrânețe, au rămas și săracă, și ocărâtă de voroava oamenilor, și cu o casă
plină de copii. Așe au plătit și Dumnedzău Ducăi vodă, pecum au făcut și el
altora. Petriceico vodă, după ce-au înțeles c-au bătut pe turci la Beci, s-au
scoborât cu moldovenii pribegi și cu puțintei leși în târgu în Suceavă ș-au
început a strânge pe boeri, pe unii de nevoe, alții vinie de bunăvoe. Şi de
acolo s-a scoborât la Iașii ș-au triimis poghiiaz de au luat și pe Duca vodă.
Ş-au triimis și moldoveni în Bugiac, cu puțintei cazaci cu Conețichie, a prăda
ș-a strâca, de pe cum le-i obiceiul moldovenilor, gata la jacuri, după cum s-au
pomenit mai sus la domnie Ducăi vodă. Decii în scurtă vreme au nemerit și
tătarâi de la Beci la Bugeag și, vădzind de atâta stricăciune ce le-au făcut
moldovenii și cazacii, datu-le-au mare războiu moldovenilor și cazacilor. Dece
moldovenii, cum sunt gata la jac și gata și la fugă, în scurtă vreme au început
a să răsâpi în fugă, de au perit ca vai de dânșii, și în Prut s-au înecat. Iar
cazacii, cu tabăra legată au trecut peste Nistru. Decii tătarii au prădat ș-au
tăiat în țară cât le-au fostu voe. Iar Petriceico vodă, vădzind că n-are cu cine
să stea, s-au întorsu din Iași iar la Suceavă, și-nțelegând c-au pus turcii
domnu pe Dumitrașco vodă Cantacozino, luat-au și el miere și vin, vaci, boi,
turme de oi, ce-au putut apuca, și s-au dus în Ţara Leșască. Ş-au stăpânit și
el, de la leși, de la noiemvri pân'la făurar. Bogat bine și folos au rămas țărâi
și de la Petriceico vodă, pradă și foamete mare! Şi s-au dus și din boeri cu
dânsul: Miron Costin vel logofăt și Apostol Catargiul vel comis și Drăguțescul
sărdariul și Savin Zmucilă medelnicer și frate-său Ghiorghiță și alții.
înțelegând turcii de ce să lucreadză în Moldova, cum au luat pe Duca vodă leșii,
au pus domnu pe Dumitrașco Cantacozino. Şi viind la Galații, răpedzit-au cărți
în toate părțile, să-ș vie cineș la locurile sale, că de la puternica înpărăție
sunt toții ertați, oricine ce greșală ar hi făcut. Dece cine de pe unde au fost
ș-au audzit, de pen Ţara Ungurească și din Ţara Muntenească, toți au vinit, fără
cât numai Buhuș au rămas în Ţara Munteniască. Şi cei din Ţara Leșască n-au
vinit, au mai zăbăvit ș-au vinit la domnie lui Cantemir vodă. Dece viind domnie
în Iași, ș-așădzindu-să în scaon, era mare foamete, că fusesă țara toată
bejănită și nu putusă oamenii ara și nu să fâcusă pâne. Era oamenii tot leșinați
și morți pe drumuri și pe uliți, cât să mânca om pe om. Poghiiazuri din Ţara
Leșască totdeuna să slobodzie de strâca și prăda. Tâlhăret mult era. De la
Cotnar în sus era țara pustie. Peste Prut păzâia joimirii drumul Camenițăi, de
jăcuia. Tătarii face mare gâlcevi pentru prada lor. Ce viind fărman la hanul de
la Poartă, s-au aședzat. Pâne aduce oamenii de pen Ţara Ungurească și de la
tătari, câte puțintea. În Iași era mare, mare nevoe. Că trece pași la Cameniță
cu haznale și cu zaharale, și nu era harnici să grijască de bucate și de cai. Şi
îmbla turcii sânguri pe la gazdele boerilor de le lua caii. Atuncea domnul
muntenesc Şerban vodă au încărcat pâne de a lui, arată cu plugurile lui, câteva
sute de cară, de-au dus-o la Cameniță, având poroncă de la turci. Oamenii în
târgu în Iași arde curțili boiarilor și ogrădzile și-a altora, de au arsu târgul
mai giumătate, că nu era cine să aducă lemne. Vițeii era scumpi, mierea era
scumpă, găineli mai nu era în țară. Găina câte un leu, oul câte un potronic, oca
de untu câte doi orți bătuți și un zlot, oca de brândză câte doi potronici.
Banii eșisă mulți în țară, dar bucate nu era. Iară când au fostu în al doile anu
a domniei, început-au a vini mulțime de taberi de cară tătărăști cu mălaiu de
vândut în Iașii. Dece Dumitrașco vodă pus-au de au făcut mierța mare ș-au pus de
au strâgat crainecul să nu cumpere nime pân-în trei dzili, că-l va înțepa care
va cumpăra. Şi așe au ruptu prețu mirțăi câte un leu bătut, și peste doo, trei
săptămâni s-au scoborât mierța și-la zlot. Dece au început săracii oameni a să
sătura. Numai era greu, că murie, că era hămnisiți. Chemat-au Dumitrașco vodă de
câteva ori, să vie în țară, pe Buhuș hatmanul, fiind om harnic la oștire și
trebuitor la aceia vreme. Dar el, vădzind vremili neaședzate în Moldova și fiind
și bolnav, n-au vrut să vie. Care i s-au tâmplat așia și moarte acolo, în sat în
Ruși. Iar Dumitrașco vodă, vădzind că nu va să vie, au căutat în pizmă ș-au ales
un boiaru care era mai sărac și mai prost, anume Zosen Bașotă. Măcar că era de
niiam vechiu, dar nu era harnic de aceia boerie la celi vremi, nice iel n-ave
aceia nedejde, nice în gând nu gândie. Așea fără veste din târgu l-au luat și
l-au dus la curte de l-au înbrăcat cu caftan, de l-au pus hatman. Dumitrașco
vodă era un om bătrân, grec țărigrădean de neamul lui, de Cantacozoneștii. Şi
mai nainte vreme fusesă visternic mare și-n Ţara Muntenească, la Gligori vodă.
Şi era om nestătător la voroavi, tălpiz, amăgitor, geambaș de cei de la Fener
din Ţarigrad. Şi dup-acestea, după toate, era bătrân și curvar. Doamna lui era
la Ţarigrad, iar el aice își luasă o fată a unei rachieriță de pe Podul Vechiu,
anume Arhipoaia, care o chema Anița, țiitoare, de o purta în vedeală între toată
boerimea, de-o ținea în brați, de-o săruta. Şi o purta cu sălbi de galbeni și cu
haine de șahmarand, cu șlic de sobol și cu multe odoară înpodobită. Şi era
tânără și frumoasă și plină de suleiman, ca o fată de rachieriță. Şi o triimite
cu carata domnească, cu siimeni și cu vornici și cu comiși dzuoa amiadzidzea
mari pe uleți, la feridiu și pe la mănăstiri și pe la vii, în prinblări. Şi face
și pe boiari de-ș triimite giupânesăle cu dânsa. Şi după ce vinie de la
primblări, triimite giupânesilor daruri, canavețe, bilacoase, căce i-au făcut
cinstea de-au mărsu cu dânsa în primblare. Şi după ce s-au mazilit, au luat-o cu
dânsul ș-au dus-o în Ţarigrad cu dânsul ș-au măritat-o dup-o slugă a lui, dup-un
grec. Căutați, frați, iubiți cetitori, de videți ce iaste omenie și curvie
grecească! Că el, de bătrân, dinți în gură n-ave. Dimineața îi înclie, de-i
punea în gură, iar sara îi desclie cu încrop și-i punea pe masă. Carne în toate
posturile cu turcii denpreună mânca. Oh! oh! oh! Săracă țară a Moldovei, ce
nărocire de stăpâni c-aceștia ai avut! Ce sorți de viiață ț-au cădzut! Cum au
mai rămas om trăitor în tine, de mare mirare iaste, cu atâtea spurcăciuni de
obiceiuri ce să trag pân-astădzi în tine, Moldovă! Şi din vreme în vreme tot
s-au mai adoas spurcateli de obiceiuri, carii mai înainte s-or pomeni cineș la
rândul lor. Tâmplatu-s-au de-au găsit câțiva mii de galbeni acolo, în mănăstire
în Rașca, puși de titori pentru treaba mănăstirei. Şi i-au luat toți și nemic
n-au lăsat mănăstirei de schivernisală, sau să tocmască ceva, fiind mănăstirea
săracă. Așijderea ficiorii lui Chiriiac Sturzii vornicului, Ion și cu Sandul,
care acel Ion au agiunsu mai pe urmă și vornic mare la alți domni, acești boiari
pârâia pe o maștehă a lor la Dumitrașco vodă, zicându cum că ar fi rămas mulți
bani de la tatul lor Chiriiac Sturzea, și lor nu va maștera lor să le facă
parte. Decii Dumitrașco vodă, cu meșterșugurili lui, au aflat unde era banii și
au trimis și i-au luat toți, și nemică nu li-au dat acestor boiari, nici lor,
nici maștihăi lor. Şi după ce s-au mazilit Dumitrașco vodă, s-au dus mașteha
acestor boiari, vorniceasa lui Chiriiac Sturzii, la Ţarigrad, de au zăbăvit
giumătate de an și ș-au aprinsu rogojini în cap, de l-au pârât la împăratul pe
Dumitrașco vodă. Şi nemică n-au putut face, să isprăvască ceva. Şi au mâncat
banii toți Dumitrașco vodă. Iară boiarilor celor mari le arăta dragoste și
cinste, că nici pre mult n-au domnit a doa domnie, nici vremile nu-i slujiia. Ce
nu avea într-alt chip cum face, ce numai îi căuta să le arate dragoste, că nu-i
da mâna într-alt chip să facă. Şerban vodă, fiindu domnu în Ţara Munteniască,
era veri primari cu Dumitrașco vodă di pe Cantacozinești, și avea vrajbă și
pizmă între dânșii încă di pe cându era tineri, di pe la Grigori vodă, și să tot
pârâia la Poartă unul pe altul. Atuncea au chiemat Şerban vodă pe Buhuș hatmanul
și l-au învățat să margă la Focșani și să să agiungă cu boiarii moldovenești și
să le dzică să fugă la dânsul în Ţara Munteniască, că el le va purta de grije.
Să nu șază în Moldova, că Dumitrașco vodă au făcut ferman să-i taie pre toți
boiarii din Moldova, dzicându că boiarii au adus pre leși de au luat pe Duca
vodă și au prădat Bugiacul, și ținea acel ferman ascunsu gata. Decii Buhuș
hatmanul, pe poronca lui Şerban vodă, s-au dus la Focșani și au spus lui
Gavriliță vornicul. Decii Gavriliță vornicul, cum au înțăles, s-au și rădicat cu
ficiorii lui și cu alții boiari din Ţara de Gios, cu câțiva, și au fugit în Ţara
Munteniască, la Şerban vodă. Iar Şerban vodă, după ce i-au văzut că au vinit la
dânsul, tare s-au bucurat și au și răpezit la Poartă harzuri de la boiari, cu
pâra asupra lui Dumitrașco vodă. Și cu silința și cheltuiala lui Şerban vodă au
isprăvit să margă boiarii la Obluciță, la Suliiman pașia, fiind sarascheriu
acolo, să le ia sama cu Dumitrașco vodă, să-i giudece. Decii Şerban vodă, avându
prieteșug cu Suliiman pașia și avându nedejde pe dânsul, au chiemat pre boiari
de au sfătuit pe cine vor rădica domnu dintre dânșii, după ce or isprăvi. Şi au
socotit cu toții pre Costantin Cantemir cliuceriul, fiind om bătrân, ca de
șaptezăci de ani, și om prost, mai de gios, că nice carte nu știia, socotind
boiarii că l-or purta precum le va fi voia lor. Şi de va fi și rău, încă nu va
trăi mult, că era bătrân. Că alții mai de cinste și mai de niam nu priimiia să
fie domnu. Şi au giurat Costantin Cantemir cliuceriul lui Şerban vodă că din
cuvântul lui nu va eși; ce-i va poronci, pe voie i-a face de toate. Şi i-au dzis
Şerban vodă lui Cantemir să nu fie protivnic creștinilor, că el încă nu iaste.
Căci Şerban vodă avea bună nedejde că va dezbate toată creștinătatea din
Ţarigrad încoaci de supt mâna turcilor. Că pe aceia vreme să bătea sultan Mehmet
cu nemții, cu Leopold, înpăratul nemțăscu, și-l tot bătea Niamțul pe Turcu și
luasă mult loc Niamțul de la Turcu. Şi să agiunsese Şerban vodă și cu nemții, și
cu Moscul, și cu leșii. Şi moscalii încă bătusă la acea vreme cetatea Azacul și
era sa margă și la Crâm. Şi gândul și gătirea lu Şerban vodă era să fie el
înpărat în Ţarigrad. Și cu acel mijloc siliia să facă pe Cantemir domnu în
Moldova, coborându-să și leșii să să înpreune, să să facă tot unii asupra
turcilor. Şi iarăș au mai giurat Cantemir lui Şerban vodă, pentru doi boiari
greci ce era în Moldova trăitori, frați, pre anume Iordachi și Manolachi, fiind
de niamul lor acești doi boiari Rusătești, cum a merge Cantemir cu domnie, să-i
și prinză să-i omoare. Şi mai ave acești doi boiari încă trii frați la Ţarigrad,
pre anume Lăscărachi și Mihălachi și Scarlatachi, cinci ficiori a cupariului
celui bătrân, tot de un niam di pe maică cu Şerban vodă. Numai să apucasă de să
învrăjbisă de la vreme Ducăi vodă, cându era domnu Duca vodă în Ţara
Munteniască. Așijderea au mai giurat Cantemir și lui Gavriliță: luund domniia
Cantemir, să nu să atingă sabiia lui de dânsu sau de vreun ficior a lui, pentru
căci el videa și cunoștia Gavriliță pe ficiorii lui că nu sunt toți așezați la
minte, ce o samă sunt și can zlobivi. Și cu aceste lucruri, după ce s-au sfătuit
și li-au așezat, au purces cu toții la Obluciță, la Suliiman pașia. Decii și
Dumitrașco vodă despre partea lui au ales boiari de frunte și de cinste și i-au
trimis acolo la Suliiman pașia, să stea la pâră cu ceialalți boiari. Şi au șezut
acolo la pâră câteva zile. Şi într-o zi, numai ce au îmbrăcat cu caftan de
domnie în Moldova pe Cantemir. Şi au gătit pe Husain, beiul de la cetatea
Voziia, de l-au triimis cu maziliia înainte la Dumitrașco vodă, să-l ia din
Iași, să-l ducă la Ţarigrad. Iară boiarii cei trimiși despre partea lui
Dumitrașco vodă, dacă au văzut că au înbrăcat pe Cantemir cu caftan de domnie,
s-au închinat lui Cantemir vodă. Decii Cantemir vodă i-au și pus pe dânșii, pe
acei boiari, pe Balșe vornicul și pe alții, de au scris cărți cu vicleșug lui
Dumitrașco vodă, pecum au isprăvit ei caftan pe voia lui Dumitrașco vodă. Şi
l-au trimis înainte pe Husain, beiul de la cetate de la Tighinea, cu caftanul
înnainte, înpreună cu Toader armașul Fliondor. Că armașul Fliondor încă fusese
pribagu cu ceiialalți boiari. Numai ceiialalți boiari a lui Dumitrașco vodă
scriia bine de dânsul, cum nu-i nici un vinovat, că nu s-au amestecat cu
ceiialalți boiari pribegi. Iar pre aceiia boiari, pe Cantemir și pe Gavriliță,
i-au pus Suliiman pașia tot în fieră și i-au dat pe mâna lor să-i aducă cum mai
de sârgu la Dumitrașco vodă. Decii Dumitrașco vodă, cum au văzut cărțile
boiarilor lui, a lui Balșe vornicul și a celoralalți, îndată au crezut. Şi s-au
bucurat și s-au gătit cu mare alai, de au eșit întru întimpinarea lui Husain
beiu la Valea Adâncă după obiceaiu. Şi întimpinându-să cu Husain beiu acolo,
s-au împreonat cu dânsul, și nemică nu i-au spus, nici Dumitrașco vodă n-au
priceput de mazilie. Şi acolo și Toader Fliondor s-au înpreonat cu dânsul, și-l
căiia Dumitrașco vodă pe Fliondor și arăta dragoste și milă cătră dânsu. Şi de
acolo s-au întorsu înapoi, după ce s-au înpreonat cu alaiul și cu caftanul
înainte, până ce au intrat în Iași, în curțile domnești. Şi așteptându
Dumitrașco vodă să-i pue caftanul în spate Husain beiul, iar el i-au cetit
fermanul de mazilie și au pus caftanul în spatele lui Ion Racoviță vornicului,
să fie caimacam, până a vini Cantemir vodă în scaonul domniii. Iară Toderașco
vistiernicul, ficiorul lui Iordachi Cantacozino celui bătrân, fiind văr primare
cu Dumitrașco vodă, era în mare cinste la Dumitrașco vodă. El era alfa și omega
atuncea în Ţara Moldovii. Pusu-l-au, pe dumnealui, Husain beiu în fieră și l-au
dus la gazda lui, ca să pue la poprială până a vini Cantemir vodă, să dea samă
de răsipa țărâi. Decii mai pe urmă au stătut boiarii caimacami și cu puțintea
cheltuială la Husain beiu, și l-au dat pe chizășie lor să stea față. Iar
Dumitrașco vodă, văzindu aceste, plângea de să răsipiia înaintea a tot nărodul.
Şi s-au gătit până a triia zi și au purces la Ţarigrad, precum iaste obiceaiul
domnilor mazili. Şi la purcesul lui Dumitrașco vodă din Iași s-au făcut mari
gâlcevi și calabalâcu. Fliondor armașul și cu frate-său Gheorghiță Ciudin, cu
Mitre căpitanul, cu Mileștii și cu alții au buzurluit tot târgul și slujitorimea
asupra grecilor, tot cu pietri și cu bețe, de era curtea domniascâ plină de
oameni. Şi pe zidiuri sta oamenii, iar grecii tot în casă șidea, lângă
Dumitrașco vodă, și să ascundea carii pe unde putea. Şi mai vârtos căuta pe un
grec, pre anume Sară Eni, carele au fost de au fost bătut stupii lui Gavriliță
vornicului și au fost dat știubeilor foc. Şi oblicind Husain beiu de la gazdă,
au alergat mai degrab' cu câțiva turci, slujitori ai lui, și au început a bate
și a înprăștiia nărodul. Şi au prinsu pe frateli Milescului, de l-au bătut pre
rău cu buzduganul Husain beiu. Şi purcegându din Iași Sară Eni și alți greci,
tot denaintea lui Husain beiu mergea, ca să nu-l poată lua moldovenii. Că să
agiunsese Dumitrașco vodă cu Husain beiu, de ținea cu dânsul. Şi la eșitul din
curtea domniască, Dumitrașco vodă arăta fantaziie, de dzicea surleli și
trâmbițeli și bătea dobeli. Dar năroadele tot îi suduia și-l hitcăia și arunca
cu pietri și cu lemne după dânsul. Și cu această cinste frumoasă au eșit
Dumitrașco vodă din Moldova. Şi i s-ar fi căzut pre cale și mai mare cinste să
pitriacă, că de la dânsul s-au scornit hârtiile; el li-au scos întâi, de iaste
acel madem bun și până astăzi în Moldova. Așijderea la acea gâlceava prins-au
Fliondor armașul la gazdă pre un grec, anume Mavrodin paharnic și l-au bătut și
l-au dezbrăcat, de l-au lăsat numai cu cămeșe. Şi l-au legat și l-au pus pe un
cal îndărăpt, cu fața spre coada calului, și-i didese coada în mâini de o ținea
în locu de frâu. Şi-l ducea pin mijlocul târgului la Copou la primblare și-l
priviia tot nărodul zioa, amiazăzi mare. Şi-i dzicea ficiorii ce-l ducea: „Dzi,
grece, cal murgu la Fântâna Bordii", iar el nu putea dzice „cal murgu la Fântâna
Bordii", ce dzicea „alogo murgo sto Fântâna Bordii". Iar slugile lui Fliondor îi
da palme și-i dzicea: „Dzi, grece, bine; nu dzice așia". Acest fel de zeefet
frumos i-au făcut. Şi după ce au vinit Cantemir vodă, iar l-au mai bătut și l-au
surgunit. Iar apoi la Constantin Duca vodă iar au vinit în țară, de au fost
vistiernic mare. Şi mai pe urmă iar l-au prinsu Antiohii vodă Cantemir, și l-au
jecuit, și l-au pus și în ocnă. Şi la Mihai vodă iar au vinit în țară, de au
trăit până ce au murit de bătrân, și nu s-au mai putut curați țara de dânsul.
Așijderea tâmplatu-s-au și alt grec la maziliia lui Antonii vodă Rusăt, anume
Palaloga, de l-au luat cu piele gol din feredeu și pre acela, de să pomenește
până astăzi. Şi la Alexandru vodă Iliiaș iar, ce au pățit Batiste și alții, și
la alți domni! Şi în Ţara Munteniască de câteva ori în câteva rânduri s-au
tâmplat grecilor de au pățit necinste și răutate. Şi nu s-au mai putut curați
aceste doao țări de dânșii. Așia socotescu eu cu firea mea aceasta proastă:
cându a vrea Dumnezeu să facă să nu fie rugină pe fier, și turci în Ţarigrad să
nu fie, și lupii să nu mânânce oile în lume, atuncea poate nu vor fi nici greci
în Moldova și în Ţara Munteniască, nici or fi boiari, nici or putea mânca aceste
doao țâri, cum le mănâncă. Iar alt liac n-au rămas cu condeiul mieu să mai
pomenescu, ca să pot gâci. Focul îl stângi, apa o ezaști și o abați pe altă
parte, vântul când bate, te dai în laturi, într-un adăpost și te odihnești,
soarele intră în nuor, noaptea cu întunerecul trece și să face iar lumină; iar
la grec milă sau omenie, sau dreptate, sau nevicleșug, nici unele de aceste nu
sunt, sau frica lui Dumnezeu. Numai cându nu poate să facă rău să arată cu
blândețe, iar inima și firea, tot cât aru putea iaste să facă răutate. Căutați
de cetiți la hronograful grecescu, de vă încredințați și mai bine, pe când au
fost grecii puternici și împărățiia era a lor, ce făcea pre atuncea și ce lucra!
Iară după ce au vinit Cantemir vodă la scaonul domniii în Iași, trimis-au boiari
de țară la Poartă după Dumitrașco vodă de l-au pârât la Udriiu. Şi au trimis și
pe văru-sâu Toderașco vistiernicul Cantacozino, înpreună cu ceiialalți boiari,
de l-au pârât tot la ochi. Şi l-au închis pe Dumitrașco vodă și l-au făcut de au
cheltuit mulți bani. Numai, nărocirea lui, au scăpat cu zile, că au apucat de au
dăruit un hamger de mare preț veziriului. Şi așia au hălăduit cu viiață. Şi după
aceia n-au prea lungit, fiind mazil acolo, și au și murit. Şi i-au rămas casa în
multă și mare sărăcie. Așijderea și Toderașco vistiernicul, după ce s-au pârât
cu Dumitrașco vodă acolo la Udriiu, s-au războlit și au murit. Şi fiindu Şerban
vodă cu dânsul văr primare, au trimis cu mare cheltuială de i-au luat oasăle de
la Udriiu. Şi li-au adus prin Ţara Munteniască și li-au adus în Moldova, de
li-au îngropat ficiorii lui în mănăstire în Bisericani, fiindu ei ctitori,
acești boiari Cantacozineștii, la acea sfântă mănăstire. Şi au rămas dator, din
visternicie ce au fost vistiernic mare la Duca vodă, cu vreo doaozăci și mai
bine de pungi de bani. Așia sunt de bune boeriile în Ţara Moldovii, de la
Vasilie vodă încoaci! Venit-au domnu Ţărâi Moldovii Costantin Cantemir vodă, pre
careli l-au ales la domniie boerii Ţării Moldovii în locul lui Dumitrașco vodă,
cu nevoința și cheltuiala lui Şerban vodă, domnului muntenescu, pecum mai sus
s-au scris. Acest domnu Cantemir vodă au fost de oameni proști de la ținutul
Fălciiului. Şi dacă s-au rădicat la vârstă, s-au dus în Ţara Leșască de au
slujit la oaste, până au agiunsu de au fost rohmistru. Apoi, viindu în Moldova,
s-au dus cu Grigorașco vodă Ghica în Ţara Munteniască și au fost acolo ceauș
spătărescu. Şi era om vitiazu și cu sfat bun. După aceia, viindu aicea în țară,
în Moldova și slujindu bine, l-au pus căpitan mare. Şi apoi au fost și sărdariu,
și mai pe urmă au fost și cliucer mare. Fost-au și capichihae la Poarta
înpărățiii, știindu limbi și fiind om bătrân. Cu alesul tuturor boiarilor ce era
pribegi în Ţara Munteniască l-au rădicat domnu, cu cheltuiala lui Şerban vodă,
domnului muntenescu, precum mai sus s-au scris. Şi titlușul lui nu scriia
Cantemir voevoda, ce numai Costantin voevoda. Carte nu știia, ce numai
iscălitura învățasă, de o făcea. Practică bună avea la voroavă, era sănătos,
mânca bine și bea bine. Semne multe avea pe trup de la războae, în cap și la
mâini, de pe cându fusese slujitoriu în Ţara Leșască. La stat nu era mare; era
gros, burduhos, rumăn la față, buzat. Barba îi era albă ca zăpada. Cu boiarii
trăiia bine până la o vreme, pentru că era om de țară și-i știia pe toți, tot
anume, pre careli cum era. Şi nu era mândru, nici făcea cheltuială țărâi, că era
un moșniagu fără doamnă. Şi avea doi ficiori, beizadele, pre Antiohii și pe
Dumitrașco, și era zălog la Poartă și cu alți ficiori de boiari. Şi era bine în
țară dintr-alteli, numai nu putea trăi oamenii de poghiazuri leșești, că era
țara pustie din Iași în sus. Şi din toți boiarii era mai ales la acest domnu
Gavriliță vornicul și cu ficiorii lui. Era el boiariu și chivernisiia precum îi
era voia. Şi era o samă din ficiorii lui can făr' de ispravă, zlobivi: Lupul și
Solomon și Costachi. Avea slugi tâlhari la casăle lor, de ținea drumurili, de
ucidea turcii și fura bucate din Bugeac, cai, epe. Şi să făcea farmutale
totdeauna și slimuri cu tătarii pentru fapteli lor, și nu putea să dzică nime
nemică de frica lui Gavriliță. Şi domnul, deși știia, răbda. Vinit-au atuncea și
Miron logofătul din Ţara Leșască, foarte scăpat, și l-au avut Cantemir vodă în
milă și în cinste. Şi avându trii fiiciori, i-au boeritu. Pe Ioniță l-au făcut
sărdariu, pe Nicolai logofăt al triile, pe Pătrașco cămăraș mare. Şi ș-au
logodit Cantemir vodă și o fată cu dânsul, pre anume domnița Safta, iar pe Miron
logofătul l-au făcut staroste la Putna. Pre aceia vreme pusese Cantemir vodă
hatman pe Velicico, ce era frate cu Miron logofătul. Şi într-acea vreme eșit-au
hatmanul Velicico cu puțintea oaste ce avea spre ținutul Sucevii împotriva a
multe poghiiazuri leșești, ce umbla de strica în țară. Găsit-au atuncea un
poghiiazu mare la Bae. Şi s-au lovit hatmanul Velicico cu dânșii prea tare, cât
l-au lovit pe hatmanul dintr-un sinețu, de i-au rupt dzaoa di pe lângă grumaz.
Velicico năvălie în războiu sângur cu sulița a mână, și altul l-au lovit de i-au
rumptu spogârniceala de la frâul calului și altul i-au lovit din sinet dirlogul
de la șea, și n-au putut să izbândească, ș-au purces moldovenii în răsâpă, ș-au
fugit hatmanul, și multă stricăciune au făcut acel poghiiaz leșesc. Şi și alte
multe poghiazuri leșești lovie pe alte locuri, de strâca în țară. Mai lovit-au
un poghiiaz leșescu pe Velicico hatmanul între vii la Copou, de l-au gonit
pân-în Iași. Velicico era un om de fire și de treabă la toate socotelele,
și-ndrăznețu, bun, numai neavând nice cu cine hi, doară nice năroc la războiu
n-avea, că pe unde merge îl tot bătea. Atuncea având nemții oaste cu turcii încă
de la Beci, și tot bătea nemțâi și să lățâe. Dece și leșii era la un cuvânt cu
nemții și da lefe moldovenilor. Să dusesă mai toții moldovenii, boiarinași și
sluji boereștii, slujitori și vinie de jăcuia în țară. Venisă 3 sârbi ce fusesă
chesăgii, la Duca vodă aice în țară, să slujască, anume Hei și Stanciu și Dima
Iuruc. Ispoveduitu--s-au la un călugăr în Galații, grec, trecând Dunărea. Şi
acel călugăr i-au pârât lui Duca vodă, de le-au luat 70 de pungii de bani și
multe odoară scumpe. Şi pe urmă ș-au găsit vreme de s-au dus în Ţara Leșască; și
aceia au bătut pe Velicico hatmanul la Bae. Şi făcea multe poghiiazuri și
răutății țărâi, că era oameni harnici. Şi așea s-au tâmplat într-un poghiiaz, de
i-au înpresurat mulțime de tătari. Stanciul au perit acolo, în războiu, iar
ceilalții au scăpat cu multe rane. Dece dintr-acelea rane s-au spăriiat și s-au
dus în Ţara Nemțascâ, de-au agiunsu acolo de iera cap la înpăratul nemțescu pe
doaodzăci de mii de sârbii. Iar Dima Iuruc mai pe urmă ș-au făcut pace ș-au
vinit în țară, de iera baș bulubaș la Costantin Duca vodă. Ş-au perit și el de
foc, înpreună cu Totoescu, vel căpitan, când s-au aprinsu erbărie în Iașii.
Videții acmu ce-au făcut acel dohovnicu grec! De dragul să te ispoveduești la
dânșii! Coborâtu-s-au și doi hatmani leșești cu oști pe Prut în gios, pân' la
sat la Boian. Eșitu-le-u Suleman pășea sarascherul înnainte și cu Cantemir vodă
și le-au dat leșilor războiu prea tare și frumos. Care leșii n-au putut ținea
războiul, și peste noapte pe-ntreg au tăiat lunca ș-au trecut peste Prut. Iar
Suleman pășea cu tătarâi și cu Cantemir vodă s-au întorsu înapoi. Care Cantemir
vodă de atunce au dobândit de la turcii mare cinste și laudă și credință, căce
merge prea bine și frumos la războiu. C-așea merge în frunte, de nu să pute
ținea cei tineri de dânsul. Deci leșii dintr-aceia au prinsu și mai mare pizmă
pe dânsul, de slobodzie poghiiazuri în toate părțili, de strâca. Şi țara era tot
bejănită, lipsă de pâne, că nu putea ara oamenii. Iar stupii și vinul să făcea,
că era om nărocit. Ţara bir nu da, că era ertată de la Poartă. Numai nu putea de
vrajbă, că și caii lui din ceir i-au luat Crupențichi c-un poghiiaz leșescu.
Care pe urmă acel Crupențichi au agiunsu de au fost și jicnicer mare. Şi domnie
în Iași, după ce i-au luat caii, nu pute șădea, ce s-au mutat în Cetățuia. Că de
nu s-ar hi mutat în Cetățue, când au bătut poghiiazul pe Velicico hatmanul la
Copou, l-ar hi luat și pe dânsul din Iașii. După voroava ce au avut Şerban vodă
cu Cantemir vodă, prins-au pe lordachi postelnicul Rusăt de l-au închis și l-au
muncit, că i-au cetluit capul. Ş-au dat vro treidzăci, patrudzăci de pungi de
bani. Şi pe urmă l-au luat Gavriliță și cu Velicico în chizășie, cum că n-a fugi
din Moldova, și l-au slobodzit. Iar pe urmă i-au dat vestea Velicico hatmanul
că-i stă cu price Şerban vodă și iaste să piee. Şi-nțelegând, au fugit în Ţara
Ungurească. Atunce, când au mărsu Suliman pășea cu Cantemir vodă înainte leșilor
la Boian, vinit-au și Şerban vodă cu oaste din Ţara Munteniască pân-în Iași,
de-u descălecat cu oastea la mănăstirea lui Aron vodă, de-u șădzut vro 4, 5
dzile de ș-au isprăvit de la Suliman pășea având grijă de nemți. Şi s-au întorsu
înapoi pe Bârlad, tot vânând vânaturi și pește. Iară în al doile anu a domniei
lui Cantemir, scoborâtu-s-au craiul Sobețichie cu toată puterea sa, și cu toți
hatmanii, și cu toată recipospolita, și cu multe poghiiazuri în toate părțile,
în toată țara, pre la Ocnă, pe la Bârlad, pe la Bujoreni, de nu rămâne un loc
neprădat și nestrâcat. Tăiat-au atunce leșii pe doamna Rucsanda, fata lui
Vasilie vodă, la cetate la Neamțu, și pe Andrieșoaia, și pe Enache gramaticul la
Ocnă, și pe alțâi mulți. Că să făcusâ tâlhari nu numai de la oastea leșască, și
și din munțâi ungureștii, de jăcuia mănăstireli, și alțâi dispre Bugeagu.
încotro căutai, tot de tâlhari dai. Atunce mulții boiari și giupânesă săraci
ș-au lăsat casăle ș-au fugit în Ţara Muntenească de răul tâlhăretului. Atunce
craiul s-au coborât în gios pen târgu pen Iași ș-au mărsu în gios pe Prut pân'
la Pagul. Şi de la Pagul n-au putut merge mai-nainte, că i-au eșit turcimea și
cu tătărâmea înainte. Şi s-au întorsu înapoi, încungiurat de tătari: care cum
eșie din obuz, cum îlu lua tătarâi. Şi s-au întorsu iar pen Iași înapoi. Şi era
și Petriceico vodă cu dânsul. Ş-au lovit pe la Târgul Frumos, și n-au agiunsu
cailor obuzului, apă, heleșteul cel mare de la Prigoreni. Ş-au luat Siretul în
sus ș-au lovit pe la Cernăuții la Sneatin în țara lui. Iară Cantemir vodă l-au
gonit cu tătarii pân' la Siret, la Hărmănești. Atuncea au arsu leșii și tătarâi
multe curții boiarești la țară și la Iași. Ars-au în Lungani, în Obrezeni, în
Popi, în Doroșcani, la Leca, în Căcărădzeni 2 părechi, în Podobiții, într-alții
Lungani, în Albeștii, în Brăeștii, în Prigoreni, în Căneștii, în Târgul Frumos,
în Criveștii, în Petrișu, în Heleșteieni, în Hăbășeștii, în Ruginoasa, în
Hălăuceștii, în Cozmeștii, în Purceleștii, în Stolniceni, în Pașcani și pe alte
locuri multe. Tot curții șendilite boiareștii au arsu atuncea, fiind oamenii
închiși pen mănăstirii de frica leșilor ș-a tătarilor. Era în Golâia oca de apă
un potronic. Atunce au luat craiul și pe Dosofteiu mitropolitul din Iașii cu
toate hainele și odoarăle Mitropoliii. Ş-au luatu și moșteile lui sfetei Ion
Novei de la Sucevi, care le-u fostu adus acestea moștii din Ţara Turcească
Alexandru vodă cel Bun. Şi le-u dus acele moștii înpreună cu Dosoftei
mitropolitul în Ţara Leșască, la un târgu a craiului Sobețichii, anume Jolfa, de
stau acolo pân-în dzuoa de astădzii. Şi Dosoftei încă acolo au murit. Acestu
Dosofteiu mitropolit nu era om prostu de felul lui. Şi era neam de mazâl;
preînvățat, multe limbii știe: elinește, latinește, slovenește și altă adâncă
carte și-nvățăturâ. Deplin călugăr și cucernic, și blând ca un miel. În țara
noastră pe ceasta vreme nu este om ca acela. După ce l-au dus la Jolfa, îl punea
craiul Sobețichie de s-înbrăca cu hainele cele scumpe și odoarăle Mitropoliii
târâi noastre, de face leturghii la dzile mari și iordan la Boboteadză, după
obiceiul țărâi noastre, de să mira craiul și toții domnii leșeștii și lăuda de
frumoasă țărămonia ce are beserica țărâi noastre. Cantimir vodă să mâniese pe
cel mitropolit și-i făcusă afurisănie de la patrierhii. Dar nemic de dânsul nu
s-au atinsu, că dzic oamenii că-i sfânt; iar de Cantimir vodă s-au atinsu, că
l-au găsit legat. Ce nu să știe, dintr-aceia pricină, au dintr-alte. Cantimir
vodă, când au vinit craiul, rămăsesă mai sângur. Boerimea, slujitorimea fugisă
care încotro putusă. Numai prea cu puțintei rămăsesă, oameni de curte. Şi-l
îndemna o samă de boiari să să închine la leși. Şi-i scrie și Şărban vodă să să
închine, că s-a închina și el, că i să scobor și nemțâi despre Ţara Nemțască, și
moscalii încă mărgu la Crâm, și s-or face tot una. Iară Cantimir vodă nu s-au
potrivit. Una, că știe rândul leșilor, câ-i slujâsă; a dooa, îi era ficiorul la
Poartă zălog, Antonie vodă beizădeoa. Ce nu-i da mâna. Ce iel cu cine au avut
s-au tras spre Fălciiu înainte tătarâlor, cum mai sus s-au pomenit. Și cu
această au nemerit, de i-au eșit mare laudă de la turci. Pe cie vreme era vro 40
și mai bine de codreni tâlhari, de ținea drumurile în Ţara de Gios. Agiuns-au la
Cantemir vodă de i-au ertat. Ş-au vinit toți în Eșii, și i-au dus pe toți în
mănăstire în Galata, de au giurat cum or sluji lui Cantemir vodă și țărâi cu
dreptate. Şi le-au dat leafă câte 4 lei de lună. Şi au pus capete dintre dânșii
pe Zaharie și pe Sandul și le-u dat cărți de volnicie, să strângă cât de mulți.
Şi cum au sosit la Piiatră, au găsit un poghiiaz de leși cu cazaci, vro 200 și
mai bine. Şi așe i-au lovit fără veste, pe o negură, de i-au spart și i-au
spârcuit și i-au prinsu și vii, de i-au dus la Cantemir vodă, de i-au tot
înțăpat și i-au spândzurat. Dece dintr-acea izbândă au început Cantemir vodă a
face steaguri de lefecii în Roman și în Cozmești și-n Târgul Frumos, în Hârlău,
în Podul Iloaia, în Iași. Ş-au început a-i birui pe tâlhari ș-a-i prinde, de-i
ducea la Cantemir vodă, de-i tot omorâia cu fel de feluri de cazne. Așijderea și
Miron logofătul, fiind staroste la Putna, au făcut siimeni și hânsari ș-au
început și dintr-acolo a răsâpi tâlharii. Că numai o dată la o bătaie au prinsu
40 de tâlhari și i-au tot tăiat câte în patru bucății, de i-au pus pen prepeleci
pe la drumuri. Pus-au Miron logofătul de au lărgit și drumul la Runca
Mândrișcăi, că, fiind drumul strâmtu, nu putea să înble de răul tâlharilor. Şi
așea cu acestea au început a să mai stârpii. Că de ce omorâia, de ce să face mai
mulți în dzileli acestui domnu. Așijderea atunce, când au vinit craiul
mai-nainte, după ce au făcut Cantemir vodă slujitorii, vădzind Şerban vodă că
înblă tâlhăret mult în Moldova și n-are cine să le stea înpotrivă, și Cantimir
vodă n-au ținut parola, cum s-au apucat, când l-au pus domnu, să omoare pe
Iordachi Rusăt, ș-au fugit în Ţara Ungurească, triimis-au și el pe Mănăilă
căpitanul cu saragele să prindză pe giupâneasa lui Iordachi Rusăt. Dece
aflându-să giupâneasa lui Iordachi cu multă bejenie pe Oituz, la un sat
Grozăștii, de frica unui poghiiaz leșescu ce vinie din sus, au apucat numa ia,
Iordăchioaia sângură, cu rădvanul. Numai de n-au prins-o sarageleii, iar altă ce
au avut agârlâc, i-au luat tot sarageleii. Şi peste noapte s-au întorsu
sarageleli peste munte în Ţara Munteniască. Şi bejănarii, cine au fost, au sărit
după dânșii a dooa dzii pe șleah și nu i-au putut agiunge, și s-au dus cu paci.
Triimisă sol pe Gavriliță în Ţara Munteniască, la Şerban vodă, Cantemir vodă, că
vădzu că s-au mâniiat Şerban vodă pentru Iordachi și pentru căci nu s-au
închinat la leși, de pe cum să adeverisă, cându l-au pus domnu. Şi-ntorcându-să
Gavriliță înapoi, îndată au și murit. Dzic să-l fie otrăvit Şerban vodă. Caută
de acmu înainte de vedzii ce s-au lucrat zavistie și răutate în Moldova și-n
Ţara Muntenească, de pizma lui Şerban vodă ș-a Cupăreștilor, ce-u avut veche.
Îndată s-au făcut pace cu Cantemir vodă, de au vinit, de la Ţarigrad în Iași,
Cupăreștii. Ş-au pus pe Iordachi visternic mare, de i-au dat Cantemir vodă chie
țărâi în mână, și i-au dat și o samă de bani din cei ce luasă iar pentru o samă
i-au dat târgul Scheia și Drăcșani, și pe frate-său Manolachi, staroste la
Putna, de să mai adaoge vrăjbile cu muntenii. Pus-au și pe frații lor, acestor
doi, pe Scarlatachi și Lațcarachi și pe Mihalachi, capichihăi la Ţarigrad.
Ţine-te, săracă Moldovă, de acmu înainte de jac și de mâncaturi! Toți aceștie
tuscincii, ficiori Cuparului celui bătrân, de nu să sătura unul cu o sută sau
doo de pungi! Dat-au Cantemir vodă toată taina ce au avut cu Şerban vodă lor.
Bucurat-au Cupăreștii pe Cantemir vodă că l-or faci domn în Ţara Munteniască. Şi
așe tot să pârâia și să mânca unei pe alții. Murind Gavriliță cel bătrân, pus-au
vornic mare în locul lui pe fiiu-său Vasâlachie, dar nu în trecerea tătâne-său,
și pe ceialalți frați a lui a-i mai scade din volniciia ce avea când trăe
tată-său. Scos-au și pe Velicico din hătmănie și l-au pus vornic mare de Ţara de
Sus, și hatman au pus pe ginere-său Bogdan. Dece Iordachi visternicul au și
legat frățâie cu Bogdan hatmanul vădzind că-i gineri lui Cantemir, de ținea la
un cuvânt, și pe cielalții boiari a-i călca din obiceiurile lor. Şi scote
mulțime de orânduiali pe țară, și pe mazâli dăjdii grele, și pe breșlași
greutate, de s-au stâns de atunce. Că era breșlași mulții în țară atunce, cu mii
de stupi. Şi Cantemir vodă carte nu știe, sama nime nu-i lua, că-i supusesă pe
cielalții boiari, că țara era ertată de bir. Iară Lățicărachi tot triimitea la
sute de pungi de lua, ni c-o pricină, ni cu alta. Oarice sta înpotrivă pentru
țară Miron logofătul și cu frate-său Velișco vornicul. Îi dzice lui Cantemir
vodă și lui Iordachii visternicul la mesă: „Mai des cu păharăle, mărie ta, și
mai rar cu orândueleli, că țara îi ertată de la Poartă, ș-ei vrea să-ți dai
mărie ta sama odată și nu-i pute". Şi Velicico și mai tare totdeauna să sfădie
cu Cantemir vodă și cu Iordachi visternicul. Cred dintr-acelea voroave având
frică, au cădzut și la prepus, de ș-au pus și capeteli. Şerban vodă făcusă
gătire mare de oști în Ţara Muntenească, și făcusă câteva vasă, șeici, la Argeș,
cu zahara, de sta gata să scoboare pe Dunăre. Şi s-agiunsesă cu toate capeteli
sârbiimea pe di cieia parte de Dunăre și triimisesă și la nemții pe frate-său
Iordachi spătarul și pe ginere-său, aga Bălăceanul, ca să vie cu o samă de oaste
nemțască. Agiunsesă și la Moscu, să să scoboare la Crâm. Şi stând înpotriva
sfatului un cneadzu mare, cheltuit-au Şerban vodă de l-au otrăvit, ca să nu mai
hie potrivnic sfatului. Agiunsesă și cu craiul Sobețichie, ca să să scoboare în
gios la Bugeag. Şi așea și el să purceagă cu această gătiri, să apuce
Ţarigradul, când or hi turcii la Beligrad, la nemți. Numai era pedică Cantemir
vodă cu Cupăreștii, că-l tot pârâia la Poartă. Dece Şerban vodă, vădzând
înpidecarea lui Cantemir vodă au strânsu câțiva boiari moldoveni ce iera în Ţara
Munteniască pribegi, unii de frica lui Cantemir vodă, alțâi pentru frica
poghiiazurilor leșeștii. Strânsu-i-au pe toții la dânsul la sfat, la Bucureștii.
Ş-au ales pe Ilie Drăguțescul să-l facă domnu în Moldova, cu toată cheltuiala
lui, ca să să mântuiască de Cantemir vodă, să nu-i mai fie piedică. Şi n-au
zăbăvit dup-acesta sfat Şerban vodă ș-au și murit. Dzic să-l fie otrăvit frațâi
lui, stolnicul Costantin și spătarul Mihai, că era un om groznic: nu veghea
nimărui voia. Om mare la stat, cu ochi ca de bou, harnic, darnicu, milă face
mare la streini, la slujitori. Cheltuia mult, să-ș facă nume, iar nu să strângă.
Cantemir vodă încă de acestea oblicind de toate, pârâsă la Poartă pe Şerban
vodă. Şi turcii nu pute să-l mazâlească, că sa temea de numeli lui Şerban vodă,
ce scrisesă la hanul să să gătedze să margă să iernedze în Ţara Muntenească, să
prindză pe Şerban vodă. Ce gătindu-să hanul, i-au și vinit vestea c-au murit. Ce
gândește omul nu dă Domnul! Că cine știe la ce cumpănă aru hi vinit și Ţara
Muntenească, de n-ar hi murit atuncea. Rădicat-au frații lui Şerban vodă,
Costantin stolnicul și cu Mihai spătarul, domnu atuncea pe un nepot a lor de
soră, anume Costantin Brâncovanul Băsărab, în locul lui Şerban vodă. Ave Şerban
vodă ficior mare, și n-au vrut frațâi lui Şerban vodă să puie pe dânsul, căce nu
trăia bine cu doamna. După ce s-au aședzat Brâncovanul în scaun în Bucureștii,
gâlceava și zavistie cu Cupăreștii tot au rămas și la Brâncovanul, cum era și la
Şerban vodă, de să tot pârâia unii pe alții la Poartă, de să tot făcea
cheltuială amânduror țărilor. Început-au Brâncovanul a supăra pe doamna lui
Şerban vodă cu feluri de feluri ș-a-i lua bani de pe unde era mistuiți. Că
fiindu-i nepot și-n cinste la dânsul, îl știe. Dece aga Bălăceanul, ginerele lui
Şerban vodă, dac-au înțeles de acea supărare, n-au vrut să vie de la nemți ș-au
rămas acolo la Sâbiiu. Iar Iordachi spătarul, fratele lui Şerban vodă, au vinit
la Brâncovanul de la nemți, de unde lu trimisesă Şerban vodă. Dece doamna lui
Şerban vodă cădzusă în mare prepus, vădzind c-au rămas ginere-său Bălăceanul la
Sâbii. Şi pusesă trei steaguri de lefecii moldoveni, anume Beșlaga și Vicol și
Tatul, de-o păzâia pe dânsa și pe feciorul ei, Gheorghie beizadea, la sat de
Drăgăneștii, să nu fugă la ginere-său la nemți. Iară după ce au trecut un an a
domniei Brâncovanului, coborâtu-s-au Bălăceanul cu oști nemțești și cu Hezăr
ghenărarul de au vinit în târgu în București. Dar ficiorul lui Şerban vodă, cum
au înțeles c-au trecut nemții munteli în Ţara Munteniiască, de vin la București,
într-o sară s-au înbrăcat cu haine proaste ș-au eșit printre straja de la
Drăgăneștii ce-l păzâia și s-au dus înainte oștii nemțești. Ş-au rămas numai
doamna sângură la Drăgăneștii în pază. Brâncovanul, dac-au vădzut că s-apropie
ostile nemțești de București, au lăsat Bucureștii și s-au scoborât la sat la
Ruși, cu toată casa lui, și boiari, și curte, slujitori, ș-au ședzut acolo la
Ruși vro doo, trei săptămâni. Iei sede în Ruși și nemții în București, cale de
opt, noo ceasuri unei di alții. Şi-i purta de grijă Brâncovanul de zaharâ, de le
da tot de-agiunsu de ce li trebuia, și pe de altă parte au făcut știre la Poartă
și la tătari să vie. Tremăs-au atuncea ghenărar Heizăr pe un culonel cu vro sută
de nemți la Drăgăneștii, de au luat pe doamna lui Şerban vodă de au dus-o în
Bucureștii. Cu voia Brâncovanului era, că Drăgăneștii de Ruși nu era departe,
cale de doo ceasuri. După ce au rădicat pe doamna din Drăgăneștii, vinit-au
numai sângur ghenărar cu capul lui, cu vro sută de oameni, de la Bucureștii la
Drăgăneștii. Şi s-au sculat și Brâncovanul din Ruși, de s-au dus la dânsul în
Drăgânești de s-au înpreunat cu dânsul; ș-au mâncat ș-au vorovit cinci, șesă
ceasuri ce i-au trebuit. Şi așea s-au întorsu ghenărarul iarăși la obuzul lui în
Bucureștii, și Brâncovanul s-au întorsu la obuzul lui la Ruși. Ţara n-o lăsa să
să bejănească. Pe cine-i prinde le tăia nasul, urecheli, de sta pe loc, ca să
poarte de grijea zaharalei oștilor. Atuncea toți boiarii munteneștii îndemna pe
Brâncovanul să s-închine la nemții. Numai unchiu-său, stolnicul Costantin, n-au
priimit acestu sfat și nu l-au lăsat să s-închine. Când va Dumnedzău, și omul
nemerește sfatul. Atuncea fîindu domnie noo, și viind oștii, și neavând cu ce să
chivernisi în grabă, trebuind bani, au scos văcăret întâiaș dată un tult de vită
și doi orți de cal, de au rămas obiceiul pân-astădzi. Şi de acolo, de la
munteni, peste câțiva ani, la domnie lui Costantin Ducăi vodă, au sărit scânteia
și la noi în Moldova, de s-au aprinsu acestu pojar de obiceiu. Dece în scurtă
vreme au purces și tătarâi a vini în Ţara Munteneiască. Brâncovanul îndată
atuncea au dat știre țărâi să să dea în laturi la munții, ș-au triimis doamna la
mănăstire la Brad, la munte, și el au purces în tâmpinarea soltanului la Buzău.
Şi numai într-acea dziisă nu să fie tâmpinat cu soltanul, era să prade țara. Iar
nemțâi, dac-au înțeles că vin tătari, s-au rădicat cu doamna lui Şerban vodă și
cu toțâi din București ș-au trecut munțâi la Brașov. Şi tătarii cu Brâncovanul
i-au gonit pân-i-au trecut munțâi, și nemic nu le-au putut strâca. Iar pe țară
au strâcat-o rău tătarii, că numai căce n-au luat robi, iar alta, ce-au găsit,
tot au luat. Că acolo sunt munțâi goli, nu pot să s-ascundză oamenii și
dobitoaceli, și era vreme și de iarnă; ce au rămas oamenii numai cu sufleteli.
Iar de vară, după ce s-au făcut, trecut-au tătarâi doo, trei rânduri pen Ţara
Munteniască. Şi la mărsu și la întorsu tot pen Ţara Munteneiască trece, de
mergea la Beligrad, unde să băte turcii cu nemțâi, de făcea bogată stricăciune
Ţărâi Muntenești. In al doilea anu de domnie Brâncovanului rânduit-au Înpărăție
Turcească pe munteni și pe moldoveni și pe tătari și pe un sarascher cu turcii,
o samă, să ducă pe Tuchil grof să-l puie craiu în Ţara Ungurească. Dece de aicea
din Moldova au mărsu hatmanul Bogdan cu o samă de moldoveni, și un soltan cu
tătari, și Brâncovanul cu capul său. Şi, agiungând la marginea Ţărâi Muntenești
unde să chiiamă Cânpina, eșitu-le-u Heizăru ghenărar nainte și cu aga Bălăceanul
și cu câteva mii de nemțâi. Ş-au dat războiu foarte tare, de înbe părțile, și
groznic, câteva ceasuri, și pe urmă au spart pe nemți. Ş-au purces nemțâi în
răsâpă. Şi atuncea au prinsu pe Heizăr ghenărarul la mâna lui Tuchil grof, și
Bălăceanul au perit în războiu; dar au perit și sarascherul turcescu, că l-au
lovit un glonțu tocma în gură. Dzic că la acel războiu să fie fostu mai mult
izbânda despre parte cazacilor Brâncovanului, care le era cap cazacilor un
moldovan, anume Costin, ficiorul Nenului. După ce au aflat Brâncovanul pe
Bălăceanul mort în războiu, trimisu-i-au capul la Bucureștii, de l-au pus
într-un prepeleac în mijlocul ogrădzâi lui, de-au ședzut vrun an cu capul în
prepeleac. Şi au învățat de i-au răsâpit și curțile și ograda, de au rămas numai
jăriște. După izbânda ce au făcut acolo, întrat-au Tuchil grof în Ţara
Ungurească cu toate ostile ce scriu mai sus. Ş-au început a strâca și a arde ș-a
robi pe care nu vrea să s-închine lui. Şi așea au înblat câteva dzile, stricând
pen Ţara Ungurească, pân' ce s-au rădicat altă oaste nemțască, ș-au purces
asupra lor. Dece grof cu turcei și cu tătarâi n-au cutedzat să stea înpotrivă-le
ș-au fugit peste munți înapoi în Ţara Muntenească. Iar Bogdan hatmanul, vrând
dreptu să iasă pe Oituz la Ţara Moldovei, eșitu-i-au țărănimea, săcuii înainte
la Oituz, la strâmtori, de i-au dat războiți toată noaptea, de cu mare greu au
scăpat de au eșit din mâna lor, că era să piiară cu toțâi. Iar tătarii s-au dus
în Bugeg acasă, iar Tuchil grof cu oastea lui, cu ungurimea, au rămas în Ţara
Muntenească de au ernat ș-au și vărat, și multă stricăciune face țării. Numai,
pân-a să rădica Tuchil grof, de s-au dus în Ţara Turcească, foarte cu puținte
oaste, curuți de a lui, rămăsesă, că pusesă Brâncovanul oameni de a lui; pe care
curuți îl găsiia în laturi, pe taină îl și ucide. Făcut-au leșii la Zvancea
ocop, din sus de Zvance, de au aședzat oaste. Triimis-au și în cetate Sorocei un
polcovinic iar cu oaste. Aședzat-au și-n ținutul Cernăuțului în câteva locuri,
de-au făcut părcane de au aședzat oaste joimiri moldoveni și leși: în Vasâleu,
pe Nistru, drăgani; în Orășeni pe Zaharoțichie cu leși: în Coțimani pe
Dobravischie cu leși; în Bănila pe Turculeț cel mare, cu moldoveni; în Hliniță
pe Botedzu cu moldoveni; în târgu în Cernăuți pe Brănești; în Cuciur pe Turculeț
cel mic cu moldoveni. Şi așe cuprinsesă tot ținutul Cernăuțului de-l ținea. Şi
altă treabă n-ave. In toate dzileli să băte cu turcii supt Cameniță, că păzâia
drumul Camenițăi. Deci cine trece, tot îi lua de grumadzi și-i robie, și să
slobodzie furiș în Moldova și-n Bugeag, de apuca herghelii a cui găsâia, și lua
și limbă. Şi cându duce turcii zaharali în Cameniță, le eșie înainte ori la dus
ori la întorsu, de-i lovie, și de bogate ori îi și smintie. Așijderea și
lepcanii din Cameniță și cu turcii eșie și lovie pe joimiri, pe unde era
așădzați, fără veste, și de bogate ori îi strâca. Tătarii din Bugeag, hanul,
soltanii, câte de trei, patru ori mergea în Ţara Leșască, de-i prăda cât le
trebuia. Şi la-ntorsu, slăbindu-le caii, fiind uneori iarnă, eșie joimirii de
pen zămcii de-i lovie pe urmă și scote duiumuri și robii, iară uneori îi lovie
tătarii pe dânșii. Odată, eșindu Turculeț cel mare la Ştefăneștii, la drumul
Camenițăi, să ia limbă, au vădzut vro 40 de turci pe șlah viind de la Cameniță.
Deci Turculeți trecând Prutul să margă la dânșii să-i lovască, au apucat de au
trecut numai vro treidzăci de joimiri, și s-au și rumptu ghiiața, că era de
primăvară. Ş-au rămas oastea cea multă a lui Turculeții di ceasta parte,
neputând trece Prutul, că să rumpsesă ghiiața. Dece Turculeți au eșit înainte
celor 40 de turci, și așea s-au bătut față la față vro doo ceasuri, că nu putea
cie oaste să treacă să le dea agiutor. Şi i-au înfrânt pe turci și i-au prinsu
vii, care n-au perit la bătaie. Numai doi au scăpat, și i-au luat robi de
grumadzi de i-au dus în Ţara Leșască. Pe unei i-au triimis la craiul, de ș-au
făcut nume și cinste; pe alțâi i-au ținut la dânsul, la Băniia, de s-au
răscumpărat. Ş-au găsit atuncea la acei turcii neguțitori 50 de pungi de bani
gata, făr-odoară și haine și cai. În al șesălea anu a domniei lui Cantemir vodă
coborâtu-s-au craiul Sobețichii cu oștii grele iar în Ţara Moldovei, fiind
îndemnați și de munteni, de Brâncovanul, de pe cum era învățat ca să facă rău
acestei țări, de să acolisie de dânsă totdeauna, precum și mai pe urmă, de au
adus și pe moscali cu fapteli lui. Care, Dumnedzău, pentru suspinurile
săracilor, i-au plătit de s-au stânsu pomenire lui, cu totul. Ş-au vinit craiul
cu obuzul pe la Botășeni și pen Cotnarii pân' la Târgul Frumos, și de la Târgul
Frumos iar s-au întorsu la țara lui, că era vreme de toamnă. Şi atuncea,
întorcându-să, au lăsat oaste cu bucate în cetate, în Neamțu, și-n Sucevi, în
mănăstirea armenească, și-n Agapie în mănăstire, și-n Săcul, și-n Câmpul Lungu,
și-n Hangu. Şi când au agiunsu cu obuzul pe Siret pe la Ropce, așe i-au lovit o
ploaie cu ninsoare, de i-au ținut acel vicol vro trei, patru dzili, de au murit
oastea mai bine de giumătate, înghețată și leșinată, că era pe la noemvrii. Iar
caii le-au murit toții din obuz, de le-au rămas carăle și carâteli și pușceli
toate la Ropce. Dzic că nice craiul mai n-au fostu având cal să-ncalece. De-abie
au mărsu pân-la Sneatin, că i-au fostu lovitu mânie lui Dumnedzău, de nu era
numai vicolul, ce-i lovisă și o boală, de murie și oameni și cai. Şi la anul au
triimis din Ţara Leșască de-au luat pușcele de la Ropce. Tătarâi și cu Cantemir
vodă n-au vrut să margă mai-nainte după dânșii de la Criveștii, ce s-au întorsu
înapoi. Îndemnatu-i-au Cantemir vodă pe tătari să margă înainte că, de-r hii
mărsu, i-ar hi luat pe toți de grumadzi. Numai tătarâi n-au vrut să margă. Dzic
că Sobețichii s-au fostu agiunsu cu tătari, de au fost tot una. Numai în videala
leșilor s-arăta neprietin. Că odată s-au fostu tâmplat într-o noapte de au tăiat
pe niște tătari pre rău Turculeț rohmistru cu moldovenii. Şi a doo dzi vădzindu
Sobețichie, au fostu jăluind pe tătari: „Păcat c-au perit atâțea viteji!” Ş-au
fostu dzicând lui Turculețu pentru ce i-au lovit noaptea, furiș, că el ave
prieteșug cu dânșii încă din hătmănie. După ce s-au dus craiul în țara lui,
scris-au cărții la-npăratul Neamțului și la papa de Rim, de să falie pecum au
luat atâtea cetăți din Ţara Moldovei. Şi pe celi scrisori papa de Râm tot îl
crede și-i trimite bani să facă oaste asupra păgânilor. Cace ase era voroviți și
cu înpăratul Neamțului: el să margă pe de o parte, și celalalt pe de altă.
Triimis-au Cantemir vodă o samă de tătari cu moldoveni lefecii în Cânpul Lungu
și-n Hangu, de au prădat ș-au arsu, ca să scoată pe joimirii. Şi nu i-au putut
scoate, iară duium și robi au luat mult tătarâi. Şi-ntorcându-să înapoi pe la
Iași, în sat, le-u dăruit Cantemir vodă tuturor mârzacilor postavuri și
atlazuri, și s-au dus în Bugeag. În al șeptilea anu a domniei lui gătitu-s-au
Cantemir vodă cu oastea lui de au mărsu să ia cetate Sorocii, înpreună cu
Daltaban pășea, sarascherul Oblușițăi, și cu hatmanul Stețu a Ocrainii hanului
și cu câteva mii de tătari. Ş-au stătut pen pregiurul cetățâi câteva săptămâni,
de-u tot bătut-o cetate, de au făcut meteredzuri și lagumuri. Ş-au dat năvăli
prea tare, și n-au putut-o lua, și au perit multă oaste atuncea, când da năvăli
turcii și moldovenii. Şi nu era atâta oaste în cetate, ca doo, trei sute de
drăgani și cazaci; numai ei din cetate nemerie tot în om, iar cei den afară nu
pute să le strâce nemic. Şi s-au întorsu înapoi la Iași, făr nice o izbândă și
cu multă pagubă de oaste. Tot într-acel anu, mai înainte ce au mărsu la Soroca,
strânsu-s-au toți ficiorii lui Gavriliță și cu alții boeri mulți de Ţara de Gios
la nunta lui Ion Pălade, la Băcani, din sus de Bârlad. Şi acolo au fostu și
vornicul Velicico, fiind cumnat lui Pălade. Şi strângându-să acolo la cea nuntă,
au sfătuit și s-au giurat cu toțâi, ei în de ei, să fugă în Ţara Muntenească la
Brâncovanul, să le de agiutor de cheltuială, să margă la Poartă să pârască pe
Cantemir, să-l scoată din domnie, să rădice domnu dintre dânșii pe Velicico
vornicul. Dece s-au sculat un boiaru dintre dânșii, anumi Iliie Ţifăscul, care
îl poreclisă pe urmă Frige-vacă, și i-au pârât la Cantemir vodă, de le-au spus
tot sfatul. Că era boiarii de la o vreme prea supărați de Cantemir vodă, că era
la curte boiarinași, tot ficiori de mojâci codreni și gălățeni. Şi dzice
Cantemir vodă că domnul face neamurile, domnul le strânge. Şi-i era urâți
ficiorii cei de boer, să nu-i vadză într-ochi, de pe cum îi era natura lui. Si
era în cinste numai hatmanul Bogdan, ginere-său, și cu Iordachi visternicul
Rusăt. Acești doi schivernisâia și mânca țara, cum le iera voe. Dece boiarii pe
aceia vreme nu mai putea suferi să fie călcați de acei doi boeri și de mojâciia
celoralalți mai mici de curte. Că, când eșie la țară cu slujbe, boiarinașii face
multe năcazuri casălor celor mari a boerilor. Dece Cantemir vodă, cum au înțeles
acel sfat, din Iliie Frige-vacă, a boiarilor, au și răpedzit într-o noapte
boerinași de ai lui și slujitori, să-i prindză pe toții pe acie. Dece unii au
scăpat în Ţara Muntenească, iar pe cărei i-au prinsu i-au adus la Iași. Şi pe
Velicico vornicul, după ce l-au adus la Iași, era zavistie mai mare despre
Cupărești, înpungându-să cu horba mai denainte vremi. Şi ave și sâială de
dânsul, căce era mai om decât toți. Atunce, în grab, Cantemir vodă, în mânie,
l-au bătut cu buzduganul și l-au închis în beci. Deci neprietinii lui Velicico
atunci au și aflat vreme de au dzis lui Cantemir vodă: „De vreme că te-i grăbit
de l-ai bătut, nu-l lăsa viu„. Păzește de-l omoară că, de va scăpa viu, mâne,
poimâni el ne omoară pe toți. Şi el încă îndată au ascultat și l-au scos noapte
de i-au tăiat capul denainte porțâi. Pentru bineli ce au dat știre Velicico lui
Iordachi visternicul, de au fugit când vre să-l omoare Cantemir vodă, acmu i-au
mulțămit și Iordachi visterniculîntr-acesta chip, ca un grec. Şi aflară atunce
neprietinii vreme de-au dzis lui Cantemir vodă: „Acmu, de vreme ce-ai omorât pe
Velicico, triimite de prinde și pe frate-său, Miron logofătul, de-l omoară, ori
vinovat, ori nevinovat, să nu scapi, c-apoi încă a hi mai rău și de tine și de
noi". Deci Cantemir vodă nu ș-au socotit viiața lui, că era tricut cu
bătrânețeli, om de 70 de ai, de numai cât nu-i sosâsă ceasul și lui, ce s-au
potrivit neprietinilor și nu ș-au cruțat sufletul. Ce ca un tiran au triimăs pe
Macrei, vătavul de păhărnicei, cu slujitori din Roman, de l-au luat de acolo, de
la casa lui de la Bărboși, de l-au dus pân' în Roman, și i-au tăiat capul. Şi
când l-au găsit Macrei acolo, la Bărboșii, atunce-i murisă și giupâneasa. Şi
nemic nu știe de sfatul frăține-său sau de a celoralalții boeri, că nu era
amestecat cu ceialalți boeri la sfat. Că el pornisă atunce pe un ficior a lui,
pe Neculaiu, să ia fata Ducăi vodă de la Ţarigrad și să gătasă și cu celalalt să
ia fata lui Cantemir vodă, să s-încuscredze, și nice cu gândul nu gândie că i-a
vini o furtună ca acie. Dzisu-i-au slujitorii, când l-au găsit la Bărboși, să
fugă, că nu-i departe, în Neamțu, iar el n-au priimit, știindu-să drept. Gândie
că l-or duce la Iași și s-a îndrepta. Iar după ce i-au vinit Macrei, și viind
zapciu după zapciu să piiară, nu l-au mai îngăduit ș-au pus de l-au tăiat în
Roman. Şi mult s-au rugat lui Macreiu să-l ducă pân' în Iași, iar Macrei, ca un
om rău și de nemic, nu i-au fostu milă de sufletul stăpânu-său și s-au grăbit de
l-au omorât. Că de l-ar hi dus în Iași, poate s-ar hii îndreptat și n-ar hii
perit. Că multe sluji să tâmplă la domnii vrednice, de nu să grăbăscu și ferescu
pe stăpâni de păcat, și pe urmă cad la laudă și despre stăpân, și despre oameni,
și despre Dumnedzău. Iar acesta, ca un varvar, nefind de neam, n-au socotit.
Cantemir vodă dup-aceia mult să căia ce au făcut și de multe ori plânge între
toată boerimea și blăstăma pe cine l-au îndemnat de au grăbit de i-au tăiat. Că,
dup-acie, n-au trăit un an nice Cantemir vodă, ș-au murit. Iar pe Vasilie
vornicul, ficiorul lui Gavriliță, și pe frate-său Solomon și pe frate-său
Costachi și pe Ghiorghiță Mitre și pe Dedul spătar arbănaș și pe tustrei ficiori
lui Miron, pe toți pe aceștie i-au prinsu și i-au închis, unei în turnu, pe unei
la simeni, pe alțâi pen beciuri; și pe Neculau, mărgând să s-însoare, l-au
întorsu de la Bârlad de l-au închis și pe dânsul. Iară Lupul, ficiorul lui
Gavriliță, și Costantin cumnatu-său, paharnicul Lambrino, și cumnatu-său Ivașco
și Antiohie Jora și Bujorăneștii și alțâi din Bujorănești au scăpat în Ţara
Munteniască, la Brâncovanul, și de acolo s-au gătit și s-au dus la Odrei, la
Poartă, sâ pârască pe Cantemir vodă. Şi le-au dzis atuncea Brâncovanul să nu să
grăbască să margă atunce la Poartă, că-i prietin vizirul Cupăreștilor. Şi n-au
ascultat ș-au păzit de au mărsu. Iară Cantemir vodă, după ce au înțeles, au
răpedzit și el pe Bogdan hatmanul și pe Iordachie Rusăt visternicul, cu alții
boeri mulți de țară, de s-au pârât de față cu toțâi la divan. Şi i-au dat pe
toții în obedzi de grumadzi, de i-au adus la Cantemir vodă în Iași. Dece
Cantemir vodă, după ce i-au adusu-i, i-au pus la închisoare, și nu i-au omorât,
c-au poroncit Poarta să nu-i omoare. Şi ș-au adus aminte și de giurământul ce-au
giurat Cantemir la Gavriliță celui bătrân, să nu-ș atingă sabie de neamul
ficiorilor lui. Ce i-au pus banii pe toți, să-i întoarcă cheltuiala ce au
cheltuit la Poartă, pe unii câte dzeci pungi, pe alții câte 5, pe alții câte cum
au socotit. Şi după ce ș-au plinit banii i-au dat pe chizășie și i-au slobodzit.
Deci cărei au avut putință și prietini, mai curund au dat, și i-au slobodzit,
iar cărei au fostu mai neputincioși au șădzut mult închiși, și i-au bătut pân'
ș-au plătit banii. Iară ficiorilor lui Miron nu le-u luat nemic și i-au dat pe
chizășie și i-au slobodzit. Din toți boerii rămăsesă Dedul spătarul arbănașul
închis în turnul clopotnițâi la Trei Sfetiteli. Şi-l pusesă 10 pungi de bani, și
n-ave cu ce plini, că era un om mai scăpat. Şi poate ave și pizmă pe dânsul,
că-l scosesă în doo rânduri să-i taie capul. De ce el într-o noapte au înbătat
pe siimeni, pe străjerii ce-l păzâe, și s-au slobodzit cu o frenghie pe o
ferastră din turnu pân' gios ș-au apucat de-u încălecat cu doi ficiori ș-au
fugit. Dar Cantemir vodă a doo dzi, dac-au oblicit c-au scăpat, au poroncit să
nu-l mai cate nime, nice să-l mai gonească. Că, de vreme ce-au încălecat, nu
iaste nime harnic să-i stea înpotrivă sau să-l prindză pe om pe cela; că-l știe
el ce viteaz bun iaste, c-au fost cu dânsul la războiți. Că, când alerga pe cal
cât putea, sărie de pe un cal pe altul, și pune 3 cai alăturea și de pe gios să
răpedzie și-i sărie pe tustrei pe sus. Nu era altu om în țară ca dânsul harnic
și viteaz. N-au zăbăvit prea mult și ș-au făcut pace și au vinit în țară, și
l-au ertat Cantemir vodă. Dup-acie Cantemir vodă au strâcat logodna cu Pătrașco,
ficiorul lui Miron logofătul, și ș-au ales din toți ficiorii de boeru pe
Mihalachi, ficiorul lui Ion Răcoviță vornicului, de l-au luat gineri. Care acela
pe urmă au cădzut domnu, de-i dzic Mihai vodă. Ş-au făcut nuntă cu dânsul
domnească și l-au și boerit; l-au făcut comis mare, iar pe urmă l-au făcut
stolnic mare. Numai n-au avut parte de dânsul, că n-au trăit mult cu dânsa, și
i-au murit fiică-sa. Căce Cantemir vodă era cumătru cu cuscru-său Ion Răcoviță,
că-i botedzasă Cantemir vodă un copil lui Ion Răcoviță, mai mic decât ginere-său
Mihalachi. Căce poate n-au răbdat Dumnedzău. Numai Mihalachi mai pe urmă, la
domnie lui Antiohie vodă, au luat altă fată de boer, a Dedului spătarului de la
Galați, și cu acie au vețuit, de au făcut copii, ș-au fostu și domnu. Cantemir
vodă și Cupâreștii s-au mai apucat și de alt danțu asupra muntenilor, și
muntenii asupra lor. Ţineți-vă, săracelor țărâi, dacă sunteți putencioase, de
acmu să biruiți nevoile din pizmele vechi la ce s-au început să să lucredze! Era
un boer de mult priibag din Tara Muntenească în Ţara Ungurească, anume Staico
paharnicul, și cu alțâi mai mici, iar muntenei pribegii, încă de când au luat
domnie Şerban vodă. Chematu-i-au Cantemir vodă de la Brașov aice la dânsul în
Moldova. Ş-au început a faci pâră și harzuri la Poartă, a pârî pe munteni cu
feluri de feluri de pâri, cum suntu haini și bogați. Ce Poarta dintâiu i-au
înbucurat. Şi i-au trimis Cantemir vodă la Poartă la Cupăreștii, la spătarul
Lascarachi cuparul, fiind capichihaia lui Cantemir vodă, să pârască pe munteni
șâ să isprăvască domnie lui Cantemir vodă în Ţara Muntenească. Dece știu c-au
isprăvit Cantemir vodă bine! Că, după ce au oblicit muntenii, au cheltuit
Brâncovanul la Poartă 1000 de pungii. Ş-au luat Brâncovanul, cu ceialalții,
pribegii de grumadzi. Şi pe cuparul Lascarachi, fratele lui Iordachi
visternicul, l-au făcut surgun la Rodos. Şi era să mazâlească și pe Cantemir
vodă. Numai au sosit vestea atuncea c-au murit. Dusu-l-au pe Staico la
Brâncovanul în București, cu o lăcată cât un șlic de mare la grumadzi. Şi l-au
scos la divan înainte a toată țara ș-apoi l-au purtat tot târgul cu lăcata de-a
grumadzi. Ş-apoi l-au spândzurat înbrăcat, încălțat, la Târgul de Afară. Şi pe
cele soțâi a lui, pe unii i-au spândzurat și pe alțâi i-au ertat. Într acea
vreme vorovit-au tustrei ficiorii lui Miron logofătul și cu Vasilașco spătarul
Cantacozâno și cu frate-său Ilie și cu Dumitrașco Ursachi să fugă din țară de
grele dăjdi și prepusuri. Că nu mai pute birui de răul lui Iordachi visternicul.
Că învățasă Iordachi de le tot cumpăra odoarăle și sateli făr' de preți, că-i
tot îngreuia cu dăjdile. Cantemir vodă, oblicind că vor să fugă, trimis-au
steaguri de slujitori să-i prindză. Dece ficiorii lui Miron au prinsu de veste
ș-au scăpat la comandantul de Cetate Neamțului. Iar pe cielalți boiari, neavând
veste i-au prinsu lefeciii, și le-u jăcuit casâle, și i-au pus în fiere, și i-au
pornit la Iașii. Cându au agiunsu în Vale Lețicanilor, i-au și tâmpinat vestea,
nărocul lor, c-au murit Cantemir vodă. Şi i-au slobodzit din hiere. Dece au
mărsu în Iași, de au fostu la-ngroparea lui Cantemir vodă. Şi s-au înpreunat cu
beijădea, ficiorul lui Cantemir vodă, anume Dumitrașco. Şi i-au înbunat
Dumitrașco vodă cu un cuvânt bun, că, de va da Dumnedzău să fie pe voia lui de
la Poartă, i-a milui. Şi iar boerii să ruga și ei să erte Dumnedzău pe tată-său.
Şi cum i-au slobodzit să margă acasă, cum au și fugit în Ţara Muntenească, la
Brâncovanul că le era rudă, de au răpedzit Brâncovanul la Poartă pentru
Costantin vodă, ficiorul Ducăi vodă celui bătrân. Cantemir vodă, după ce au
murit, ținutu-l-au mort tăinuit o dzi și o noapte, pân' s-au gătit cărțile de au
făcut harzuri de la țară la Poartă, de poftie să puie pe un ficior a lui
Cantemir în locul tătâne-său. Şi au răpedzit pe vătavul Pârvul și cu Ştefăniță
Rusăt, ficiorul lui Manolachi postelnicul. Şi după ce-au pornit cărțile, a dooa
dzi, s-au agiunsu Bogdan hatmanul și cu Iordachi visternicul și cu toți
slujitorii să rădice pe Dumitrașco beizădeoa, ficiorul lui Cantemir vodă, domnu
în locul tătâne-său. Dece au gătit Divanul cel mare și s-au strânsu toată
boiarimea și mitropolitul și slujitorii la curte. Ş-au adus la curte și pe un
agă a vizirului turcu, ce iera vinit cu trebi înpărătești în Iași. Atuncea au
spus a tot nărodul c-au murit Cantemir vodă. Ce slujitorii au și-nceput a strâga
că altul nu le trebuie să fie domnu, fără cât Dumitrașco beizăde, ficiorul lui
Cantemir vodă. Ce boiarii și țara nu cutedza să dzică într-alt chip, că să temea
de slujitori, ce numai le căuta să priimască și să dzică cum dzic slujitorii.
Turcul aga, vădzind că strâgă cu toțâi într-un cuvânt, au luat un caftan ș-au
pus în spateli lui Dumitrașco beizădeoa. Şi beizădeoa au înbrăcat pe turc c-un
contăș cu soboli. Ş-au ședzut amândoi în scaone. Ş-au început a da din pușci și
a dzice surlele, și toți boiarii și slujitorii, căpetenii, cineș după rândul
său, au purces a săruta poala turcului ș-a lui Dumitrașco beizăde. Şi dup-aceia
au încălicat cu alaiu ș-au purces la Sfetei Neculaiu, de i-au cetit molifteli de
domnie, după obiceiu. Scos-au oasăle lui Cantemir vodă, boiarii cei mari, afară,
supt cortu, în ogrăjoara cea mică la curte domnească. Şi l-au ținut trei dzile,
pân' l-au grijit, ș-apoi l-au dus la Sfeti Neculaiu de l-au îngropat în gropnița
lui Antonie vodă. Şi s-au tâmplat atunce la prohodul lui 4 patrierhi, unul de
Erusalim și altul de Antiohie și altul de Alicsăndrie și unul mazâl de Ţarigrad,
Iacob. Ş-au domnit puțin, nu deplin 8 ani, și ș-au plătit și el datorie după
obiceiul acestei lumi. după ce au îngropat pe Cantemir vodă, au ședzut în scaun
de au domnit 3 săptămâni. Ş-au vinit un capegiu de la Poartă de-u luat pe
Dumitrașco vodă beizăidea. Iar Bogdan hatmanul și lordachii visternicul
într-aceli 3 săptămâni n-au dormit, ce s-au gătitu-să. Ş-au pus străji din
Galați pân-în Iași; și când au sosit capegi baș în Iași să ia pe beizadea și pe
dânșâi, iei au fugit din Iași. Căce atuncea mărgând veste la Poartă c-au murit
Cantemir vodă, Brâncovanul, domnul muntenesc, au apucat înainte ș-au isprăvit
domnie lui Costantin sân Ducăi vodă, de-au înbrăcat caftan de la Poartă de
domnie Moldovei. Atunce au făcut și pe Lațicarachii surgun ș-au luat și pe
Staico de grumadzi. Totodată atuncea s-au tâmplat de au triimis și la Dumitrașco
beizădeoa, sân lui Cantemir, să-l ducă la Poartă și să prindă pe Bogdan hatmanul
și pe Iordachi visternicul, să-i ducă la Poartă să dea samă pentru ce au mâncat
țara. Deci Bogdan și Iordachi au fugit în Ţara Leșască, cum mai sus să
pomenește. Pe ceste lucruri poate și alțâi să să încreadză cu Poarta turcească,
că unele să gătie și alteli s-au făcut! Acel capegiu-baș ce au vinit cu mazâlie,
ce au luat pe Dumitrașco Cantemir beizădeoa din Iași, fusesă bun prietin mai
nainte lui Cantemir vodă, și de neamul lui era cerchez. Şi fără zăbavă dup-aceia
au cădzut de au fost și pașă și musaip la-npăratul-, care-i dzicea mai pe urmă
Cerchez Mehmet pășea îmbriorul. Era și un boeru atunce aicea în Iași, Ştefan
comisul, cerchez. Dece atunce Ştefan comisul Cerchez mult s-au rugat acelui
capegiu pentru Dumitrașco beizădeoa, să-i fie milă de dânsul, că-i un copil,
având cunoștință cu acel capegiu, fiind amândoi cerchezi, încă de la domnie lui
Cantemir vodă. Ce, după ce l-au dus la Poartă, stătut-au muntenii și cu
Costantin Duca vodă cu multe pricini asupra ficiorilor lui Cantemir vodă, de le
cerea multă somă de bani. Ce nemică nu le-u putut strâca, că s-au pus tare acel
capegiu-baș pentru dânșii. Şi mai pe urmă, după ce au cădzut mai la cinste acel
capegi bas, au făcut și alte lucruri mari, cărei la rândul lor s-or pomeni. De
la Cantemir vodă nescareva avere nu le-u rămas, că ce era vinitul mânca alțâi,
cum mai sus s-au pomenit. Atuncea, la moarte, 50 de pungi de bani le-u dat la
patriiarhul de Rusalim, să li mistuiască. Şi patriarhul, pentru voe muntenilor,
le-u spus turcilor, și le-u luat. Şi copiii numai au rămas cu vro 10,-15 pungi
de bani. Ce Dumnedzău unde va, nu trebuescu bani. Că acel cerchez, Mehmet pășea,
le-u prinsu mai bine decât mii de pungii de bani. Că, unde va Dumnedzău, sunt și
bani, și prietini, și de toate. Că nime nu mai gândie c-or mai ieși ficiorii lui
Cantemir la domnie, precum s-a videa înainte. Acestui Cantemir vodă i-au rămas
în urmă 2 ficiori, anume Antiohi și Dumitrașco, care mai pe urmă au ișit amândoi
domni în Moldova, precum li s-a arăta înainte, la rândul lor, istoriele lor.
Îmbrăcându caftan de domnie, Costantin vodă, sân Ducăi vodă celui bătrân, era om
tânăr, ca de șesăspreci, șeptespreci ai, cându au cădzut la domnie. Atunce era
și niște boerii de aici de țară la Poartă, triimiși de Cantemir vodă cu trebile
țărâi. Deci vădzindu-l c-au înbrăcat caftan, s-au dus la dânsul de s-au
închinat, după obiceiu. Așijderea și de aicea, Lupul Gavriliță și alții,
înțelegând de domnie noo, au alergat cu bucurie noo la Costantin vodă, și mulți
ficiori de boer. Că n-avusesă căutări de la Cantemir vodă, pe vina lor, că-l
ocărâe și nu vre să-i slujască, ca unui domnu; ce pentru aceia milue pe cei
proștii. Triimis-au Brâncovanul pe Mihai spătar și cu alți boeri ce să tâmplasă
acolo pribegi, de s-au dus la Poartă di au aședzat logodna cu fiica
Brâncovanului, anume Mărie, cu Costantin, ficiorul Ducăi vodă. Şi strângându-să
atâta boerime acolo atunce la Poartă, au făcut mare cheltuială țărâi cu multe
podoabe, cam și fără treabă, precum era țara atunce, slabă: cai, rafturi,
corturi, 200 de siimeni cu haine și cu leafă și alteli multe cheltuele, fără
treabă și fără ispravă. Ş-au zăbăvit acolo atunce cu atâta boerime și om de la
mart pân' la iuni. Dece au făcut multă cheltuială. Ce Costantin vodă fiind tânăr
și neștiind rândul, îl bucura Lupul, ficiorul lui Gavriliță. Ca un bezmetec ce
iera la minte, dzice că-i țara bogată și-i mulțime de bucate a boerilor
pribegii, a lui Bogdan ș-a lui Iordachie; are de unde scoate să plătească
datorie ce face. Dece și lui Costantin vodă nu-i era urâtă datorie, și-i era
dragă și mândrie. Şi ave casă grea și îmă-sa, Nastasâia, cu atâte fete au
încărcat mulțime de datorie. Așijderea Lupul Gavriliță pârâia la Poartă pe
ficiorii lui Cantemir vodă, c-au luat tat-său din țară 1000 de pungi de bani, și
țara au fostu ertată de bir. Dece turcii sta de asculta acelea voroave deșerâte
din gura lui ce grăia. Şi ficiorilor lui Cantemir n-au strâcat nemic, iar țărâi
au făcut mare strâcăciune. Că de aci înainte nu vre turcii să mai erte birul,
și-l cerea deplin. Şi din cea laudă mare de bucateli pribegilor, dac-au început
a le strânge, n-au găsit atâta pe cât socotie c-or găsi. Ş-au făcut datorie,
ș-au rămas neplătită. Deci sosând la Galați cu atâta om, ș-au adus și câțiva
greci cu dânsul, cu mare alaiu, în postul Sân Petrului. Eșitu-i-au toată boerime
și mazâlimea înainte, cu mare bucurie, știindu-l că-i ficior de domnu și va
căuta neamurile boereștii. Şi viind în scaon, pusă boeri pe toți Gavrilițeștii
și pe toți Mironeștii și pe alții dintr-alte neamuri, mai mulți tineri decât
bătrâni. Şi să și apucă de făcu nuntă cu o sor-a lui, domnița Ileana. O dede
după Neculaiu Costin, sin Miron logofăt, și-l pusă și hatman. Şi făcură nuntă
frumoasă domnească, că era și maică-sa cu dânsul, a răposatului Duca vodă cel
bătrân, cu alte fete mai mici, anume doamna Nastasie. Atunce nu s-au aflat în
visterie mai mult de o sută de pungi de bani, gata strânșii de cămăicani. Că la
moarte lui Cantemir scosesă niște hârtii, și n-apucasă Cantemir a le lua. Dece
puind Duca vodă pe Lupul Gavriliță visternic mare, n-au agiunsu acei bani 2, 3
luni de cheltuială visteriei. Care apoi mai pe urmă l-au și scos din
visternicie, cu mare bănat pentru acea slujbă curată. Pus-au atunce la mazâli și
la țară banii stiagului, grei. Inceput-au a prinde pe boerinașii lui Cantemir,
cei rădicații din neamuri proaste, ce dzicea Cantemir că i-a faci neamuri,
și-ncepură a-i bate ș-a-i închide pen temniți și pe la simeni. Şi-i sărăciră, de
rămasără cum le-au fostu postrigul, mojâci. Iar unei, dintr-aceli bătăi au și
nebunit, de-u rămas nebuni. Şi pe cale le făcusă; că vai de boerul ce să roagă
mojâcului. Așijderea au triimis la casăli boiarilor celor fugiți de le-u luat
tot ce-u găsit, anume a lui Bogdan hatman ș-a lui Iordachie Rusăt visternic. Şi
le adusără și giupânesăli în Iași, și le prinde vătajâi de-i muncie, și femeile
și feteli slujnice din casă, le băte să spuie bani și odoară și haine mistuite
și bucate ce-avusesă. Să aflară multe mistuite și ascunsă pen țară, pe la
prieteni, după cum iaste obiceiul celui fugar a ascunde. Şi luară tot ce găsiră
și pe urmă le făcură pe giupânesăli lor surgune la Focșeni. De la Focșeni le-au
dusu-li cu căruți și cu cai răi și cu podvodzi pen munții, pen Hangu, și le-u
trecut la Neamțu la cetate, la boiarii lor, cu bogată lipsă și nevoe. Își râsă
cum îi vini la minte: și mai mult era acest sfat de boiarii cei mari și de
munteni, îndemnare. Osândă pe casăli lor, pentru vărsarea sângelui lui Miron ș-a
lui Velicico, ce făcusă Cantemir vodă cu sfatul acestor doi boiari pribegi! Şi
după aceia scrisă Duca vodă la Poartă c-au triimis Bogdan și Iordachi poghiiaz
din Ţara Leșască de ș-au luat giupânesăle ș-au făcut mare strâcăciune țărâi,
pentru ca să strâce pe copiii lui Cantemir vodă turcii și pe Cupărești. Dar
Poarta, fiind înțeleaptă și cuprinsă la minte, nu s-au potrivit scrisorii lui,
c-au priceput că-s scrisorile lui deșerte. Că Bogdan și Iordachi din Ţara
Leșască nu dormie, nici le șăde scrisorili! Triimitea la Cameniță, la Caraman
pășea, că era prietin vechiu lui Cantemir vodă, și la Daltaban, sarascherul de
Oblușiță, și la Ţarigrad, de jăluia, și înștiința la înpărățâe de toate faptele
Ducăi vodă ce face. Ce nu le-u putut strâca nemică ficiorilor lui Cantemir vodă.
Mai mult își strâca numele lui cu acestea lucruri. Iară când fu de toamnă,
într-acel anu a domniei lui s-apucă de făcu nuntă șie. Şi triimisă Brâncovanul
pe fiică-sa Marie cu onchiu-său stolnicul Costantin Cantacozono și maică-sa,
doamna Stanca, și cu mulți alți boeri și giupâneasă, rudenii din Ţara
Munteniască, de vinir-în târgu în Iașii. Şi le dede tuturor gazde pen curți
boerești și neguțitorești, grijă de toate, să nu li lipsască nemic. Iar pe
mireasă îi dede gazdă în casăli lui Vasâlachi vornicului Gavriliță. Şi acolo
fecea nunta mireasa, iar domnie în curțile domnești. Şi boerimea a doo țărâi
nuntiră 3 săptămâni cu mare pofăli și podoabe și cu feluri de feluri de muzice
și de pelivănii, de mirare în târgu în Iași. Că era să facă nunta la Focșeni, ce
fiind toamna, vreme de iarnă, au făcut-o la Iași. Şi-ncălecă singur domnul ca un
mire, înpodobit, și cu surguci în cap și cu mare alaiu, de-au mărsu la gazda
miresăi de au luat-o. Şi dupâ ce au luat-o de la gazdă, au mărsu la mănăstire la
Golâe. Şi acolo fiindu un patriarhu de Ţarigrad mazâl, anume Iacov, îi cunună
acolo, în Golâe. Şi de acolo purcesă cu mare alaiu pen mijlocul târgului de sus
și pen târgul de gios, pân' la curțile domnești. Pe aceia vreme și eu, Ion
Neculce vel vornic, eram tânăr postelnic și mergem cu alți postelnici înpreună,
cu toegeli a mână, pe gios, înainte domnului. Şi dup-istovul nunțâi, petrecu
domnie pe boerii muntenești pân' la Valea Adâncă, cu mare cinste. Şi-ș luară
dzua bună de-acolo. Dup-acestea începur-a vini datornicii de la Ţarigrad și a-ș
cere datoriile, că li să plinisă dzua. Şi-ncepur-a vini și poroncii de la
Poartă, havalele, a cere obiceiurile țărâi, că nu vrea să le iarte, ca la
Cantemir vodă. Că lăudasă Lupul la Poartă c-au luat Cantemir mulții bani, și
turcii, știind aceia, nu erta. Atunce s-au cunoscut ce-u grăit Lupul la Poartă.
Ţara era puțină și boiarii era tineri, nu știe cum or schivernisi. Ce învățară
de scoasără și aice obiceiul cel rău, ce l-au scornit Brâncovanul în țara lui.
Aflatu s-au și aice sfetnici fără lege și tirănească zavistie, rană fără leac,
și să cheamă lepra sau fistula în pântece: văcărit, de vac-un zlot și de cal un
leu să dea tot omul, de să trage acel obiceiu spurcat pân-astădzi în pământul
nostru. Că orice domnu vine îi era drag acel obiceiu și nu-l mai lasă. Şi
dintr-acel ciias ce au scos văcăretul să și conoscu că n-a lungi cu domnie, nice
a pricopsi casa lor de lacrămi multe a săracilor. Şi-n scurtă vreme cădzu
blăstămul mai degrab' pe Dumitrașco Ceaurul vel logofăt, fiind sfetnic, că-i
scurtă Dumnedzău viiața. Că muri cum îi mai rău, în dub frențit, și i să istovii
și casa lui și 3 ficiori a lui ce au avut. Să stânsă pomenirea lui cu sunet, și
moșâile lui cădzură la mâni streine. Sfetnicul de domnu rău, pentru cinstea ce
are, orbit de răutate fiind, gândește și-i pare că nemerește, și pe urmă mai rău
să greșește, că pe urmă răul cel mai mare și osânda cade în capul lui. Că
lacrămile săracilor nice soareli, nici vântul nu le poate usca, după cum dzice
și Iisus Sirah, că ruga smeritului nuori în cer pătrunde. Iară de vară, în al
doilea anu, vădzindu-l muntenii de lucruri slabe ce are de la Poartă, îl tot
grăbie de bani ce iera ei chizeși pentru dânsul, ce luas-în datorie. Şi el,
fiindu-le gineri, să nu-i mânie, sâlie să le facă voe, să să plătească. Iară au
scornit un obiceiu nou pe țară, de au scos de pogonul de păpușoiu și de părincu
ce-l face oamenii cu sapeli pen curaturi, să nu moară de foame, el le lua câte
un zlot, și de pogonul de tutun câte 4 lei. Lucruri deșerte, făr nice o
socoteală sau vrun sporu să poată să rădice nevoia! Îmbla ca niște oameni
hămesiți, neagiungându-i minte să să chivernisască. Că stupii și vinul să făcea
buni și mult, că ave năroc la bișug. De-r hi avut năroc și la boiarii cu minte
și cu sfat, cum era nărocul la sporul hranei, că era bișug de toate în dzilele
lui, aru hi fost lăudat numele lui. Numai cu aceste obiceiuri s-au strâcat
numeli și de la țară și de la prieteni. Şi-l smintie și muntenii mult, că vre
să-l stăpâniiască și să facă cum era voe lor. Şi câți bani cerea muntenii elu
tot le da; mai că nu știe ce le-u dat și cu ce le-u rămas dator. Şi la sânge
încă nu era lacom, vărsător, într-acel rându a domnii lui. Că mai mult de doi
oameni în dzilele lui n-au perit: un tâlhar, pe vina lui, și un răzădent a lui
Tuchil grof, pe dreptate. Acesta au perit numai de frica lui Tuchil grof, că-l
închisesă, și la mazâlie, temându-să să nu-l pârască Tuchil grof, au triimis, de
l-au zugrumat, pe Irimeica Jora la Trotuș. Că era închis colo, la mâna lui
Buhuș, cămărășului de ocnă, pecum i s-a spuni povestea mai gios, la rându. Şi
era domnu cu-înțelepciune, și la mânie lui grăia tot cu cinste și cu îngăduială,
nu cu răstituri, prostatic. Şi era un om foarte învățat bine la carte. Şi măcar
că era învățat, dar spor în casa lui nu era. Dece iar la al doili an mai scoasă
și al doilea văcăret de vită. Când fu al treile an a domniii lui, vinit-au
Daltaban sarascher pășea de la Oblușiță cu oaste la Ţuțora. Ş-au pornit zaharaoa
din țară și o dede pe mâna Ducai vodă să-i poarte de grijă, să triimiță la
Cameniță cu oaste lui și cu un soltan cu tătarii, precum purta mai înainte de
grijă și Cantemir vodă. Deci Duca vodă alesă oastea și triimisă cu zaharao, iară
Daltaban să-ntoarsă iar la Oblușiță, înapoi. Şi cât zăbăvi la Ţuțora, pân-a să
pornii zaharao, cincii, șesă dzile, i-au și luat joimirii un haznătar limbă de
la Chipereștii mărgând la Iașii. Şi-l dusăr-în Ţara Leșască la hatmani. Deci
hatmanii leșeștii și răpedzir-un rămentar cu câtăva samă de oaste și loviră
zaharaoa lângă Nistru și o sparsără și o jăcuiră. Dece Costantin vodă și cădzu
în prepus mare despre Daltaban sarascherul, și să mâniie foarte pe Costantin
Duca vodă. Şi scrisă la Poartă rău de Costantin Duca vodă, că nu este om harnic
de domnie, nice iaste cu dreptate Porții, că den chivernisala lui cea proastă au
luat leșii zaharaoa. Ce atunce nu-i putu strica nemic Daltaban, că sta socru-său
Brâncovanul de-l sprejanie tare dispre Poartă. Pârâ-l și Caraiman pășea din
Cameniță și cu tot culucul Camenițăi, că-i lipsită cetate de bucate și navalele
ce-s orânduite la Cameniță nu le dă, și-i cetate flămândă. Ş-aceia îndemnătură
de pâr-era mai mult despre boiari pribegii, Bogdan și Iordachi, că s-agiunsesă,
cu Caraiman pășea din Cameniță. Şi oblicindu Duca vodă, dat-au otravă unui
bulubaș din Cameniță, anume Pepec, ce înbla din Cameniță la Poartă cu trebile
pașei. Ce s-au priceput acel bulubaș de-au băut doftorie și n-au murit. Ce încă
și mai tare și mai mare pâră Ş-au scornit Duca vodă asupră-ș. Duca vodă ave un
grec din Ţara Frâncească, anume Neculaiu Deport, pe lângă dânsul, om învățat și
tălpiz, de știe despecetlui cărțile. Şi pe ceia vreme scrie Tuchil grof de la
Poartă la franțuji, de le triimite pen Iașii pe la Duca vodă, și Duca vodă le da
la un răzădent a lui ce șăde în Iașii, și răzădentul le triimitea la franțuji.
Numai le tot despecetluia Duca vodă cu acel Neculaiu Deport de le cetie și le
izvodie, să știe ce scrie, ș-apoi le pecetluia iar și le da la răzădent, de le
triimite. Pân-odată tot așea făcea. Iar când au fostu odată, au priceput
franțojâi că li se despecetluiesc cărțile ș-au scris la Tucul grof. Dece Duca
vodă, sâmțind și temându-să, au luat pe cel răzădent de l-au triimis într-o
noapte la cămărașei de ocnă, la Ion Buhuș, vărul Ducăi vodă, de-l ținea la
Trotuș închis cu taină. Şi când i-au vinit mazilie, au triimis pe Irimeica Jora
de l-au zugrumat, temându-să să nu-l apuce Antiohi vodă la mână, pecum mai sus
s-au pomenit. Atunce ave pâră la Poartă și despre Tucul grof, pâră că nu-i omul
ș-au perit din Iașii. Şi s-au boțit toate acestea pâri ce scriu mai sus asupra
lui Costautin Ducăi vodă la Poartă. Dece atuncea în grab' nu l-au mazâlit, că au
purces împărățâe la oaste, ce au triimis un capegiu bașe, foarte omu mare și de
credință, să plinească banii birului deplin de la Costantin Duca vodă. Şi l-au
învățat vizirul pe taină să cerce pentru pâra ce-l pârâsă Daltaban și
camenicenii și Tucul grof: iaște adevărat, așea, sau ba, și cum chivernisește
țara? Şi aflând că iaste adevărat, cându s-a întoarce înpărățâia de la oaste,
să-l mazâlească, luându și banii birului deplin. și cu acestea au mărsu acestu
capegiu baș în Iașii. Iară înpăratul, soltan Mehmet, singur cu capul său,
înpreună cu vizirul și cu Tucul grof au purces la oaste pe capul Ţării
Munteneștii, de au întrat în Ţara Ungurească. Şi nu pre mult strâcară turcii în
Ţara Ungurească, și le-u eșit nemții înainte și i-au bătut pre rău. Şi așea în
grab' au trecut munții înapoi înpărăție în Ţara Muntenească, cum n-au gindit.
Dece atunce Brincovanul n-au mai putut într-alt chip să fac-alte vicleșuguri și
au căutat numai să iasă înainte înpărăției. Ş-așea, fără veste lovindu-l, nemic
gătire n-ave de zahareli ce trebuia conace înpărăției. Ce cu multă grijă și
frică au căutat numai a-i eși înainte. Ş-au apucat de-u luat numai în niște
cuhnii cu cai a lui vro sută de chile de ordzu ș-au luat și trei sute de pungi
de bani cu dânsul. Ş-agiungându la-npăratul cu-cei bani, au astupat gureli
tutoror, cine ce cere. Ordzul l-au dat vizirului, iar vizirul l-au înpărțit cu
caii înpăratului. Fost-au prinsu doi nemți, turcii, și i-au fostu țiind aproapi
de cortul vizirului legați. Ş-au fostu spuind turcilor că Brâncovanul au făcut
știre nemților că întră turcii în Ţara Ungurească. Şi să teme pre rău
Brâncovanul pentr-acie. Dece buluc-imbrihor, fiind prietin Brâncovanului, au
dzis vizirului: „Pentru aceștii 2 ghiiauri nemți, ce stau legați acolea, să
poroncești mărie ta să-i taie să nu fugă la noapte să dea știre nemților unde
suntem, ș-a fi mai rău". Dece vizirul îndată au poroncit de i-au tăiat, și s-au
mai curățit Brâncovanul de grijă. Atunce au dzis imbrivorul lui Brâncovan vodă:
„Acmu să mă cunoști că ți-s prietin". Brâncovanul mergea tot înainte înpăratului
pe drum. Ş-au triimis de l-au întrebat cum de nu suntu oameni pe cesta loc; iar
Brâncovanul au dat samă că de cându înblă ostile, au mutat oamenii mai în gios
din șleh. Iară înpăratul i-au dzis: „Bine și cu socotiial-ai făcut". Şi așea
mărgând pân' la Dunărea, când au ședzut înpăratul în șeică, să treacă Dunărea,
atuncea i-au pus și lui caftanul în spate, de s-au întorsu înapoi la București.
Cându-i mila lui Dumnedzău, slujește și minte omului, și banii folosăscu; iar
cându-i mânie de la Dumnedzău, nice minte nu slujește, nice prietinii, nice
banii, precum mai înainte la rândul său să va arăta. Capegii-bașea, care mărsesă
în Iași pentru banii birului și pentru alte pricini, cărei mai sus s-au pomenit,
șăde în gazdă în casăli Ciobanului Costantin postelnicul. Ş-au zăbăvit mult în
Iașii. Să miera cum a faci, că banii birului nu-i da Costantin vodă, și adevărul
nu știe pentr-aceli pricini de pâră ce-l pârâsă de la Cameniță și Daltaban
sarascherul și Tucul grof. Ce au chemat pe Tudosâie Dubău vel logofăt și pe
Panaitachie Morona vel postelnic ș-au început a-i întreba cu taină ș-a-i ispiti
pentr-aceli lucruri; ș-au spus că are fărman și de mazâlie. Deci acei doi boiari
îndată au spus taina turcului, lui Costantin vodă. Ce Costantin vodă îndată să
spăriie și nu-l mai lăsă frica să să sfătuiască cu socru-său Brâncovanul sau cu
alți boiari de sfat a lui, să vadă cum ar face să să mântuiască de cel lucru. Ce
și chemă pe cumnatu-său, Costin hatmanul, și feceră sfat numai amândoi și
alesără sfatul rău și fără socotiială. Că triimisă la Moisăiu sărdarul, la
cetate la Neamțu, de au vinit cu vro trei, patru sute de joimiri într-o noapte,
și-n faptul dzuei au lovit pe capegii-bașea, de i-au tăiat capul, ș-au prădat
chirvăsărie turcească. Pe unii turci i-au tăiat, pe unii i-au luat robi, cărei
n-au putut scăpa, și pe balei pășea, aga hanului, l-au luat rob de la gazdă. Şi
s-au dus la Neamțu cu paci. Iar Costantin vodă s-au făcut a sari după dânșii, pe
urmă, și s-au dus pân' la Valea Lețcanilor și s-au întorsu înapoi. Acestu
Moisăiu sărdarul era de casa Cantemireștilor și fugisă în Neamțu de frica unor
tătari, ce-l pusesă Cantemir la vreme lui de-i tăiasă la Prut, viindu din sus cu
robi. Şi pe urmă, oblicind tătarâi, îl cerea; și el, de cea frică au fugit în
Ţara Leșască. Deci Moisăi, cum au sosit în Neamțu cum au și înplut locul că l-au
chemat Duca vodă să fac-acea faptă. Dece Bogdan și Iordachi era atunce în
Neamțu. Vădzind acel lucru, tare s-au bucurat, că una ca acie, să să facă, de
mult o aștepta. Căutați de videți ce sfat și lucru de nemic! Nu socotie că-i va
veni asupra mai mare lucru. Trei, patru sute de oameni, ce taină va să fie? Că
un om, și nu poate ține taina, dar atâtea! Au stânsu bine focul, cu paie! Deci
Iordachi și Bogdan, din Neamțu, în toate părțile au răpedzit la Cameniță și la
sarascher Daltaban de la Oblușițâ și la Poartă, au dat știrea ce au făcut
Costantin Duca vodă. Şi turcei din chirvăsărie au jăluit de jac și de peire ce
au tras. Şi hanul, pentru omul lui, ce iera balcii-bașea, iar au jăluit, de au
înplut urechile Porțâi. Caută acmu tălpijlâcul la ce cinste aduce pe omul mare!
Deci înpărăție tot nu sosâs-în Ţarigrad din oaste, precum să pomenește mai sus.
Costantin vodă pe urmă, vădzind c-au greșit prea rău, și stătu mult la gânduri,
cum a faci să potolească huetul de greșala ce-u făcut. Că s-împlusesă locul c-au
chemat iel pe Moisăiu de au lovit Iașii. Ce scrisă iar la Poartă c-au triimis
Bogdan și Iordachi din Neamțu joimirii, de au tăiat pe capegi-baș, și ș-au luat
și giupânesăli din țară de le-u dus în Neamțu, cum scrisesă și de altă dată. Ce
acmu nu i să trecu scrisoarea ca-ntâiu; că, după ce-u sosit înpărăție la Udriiu,
au și trimis un capegiu de l-au mazâlit. Ce pân-a-i vini mazâlie, să mânie pe
cumnatu-său Neculau și-l scoasă din hătmănie și pusă în locul lui pe Antiohie
Jora. Şi s-apucă și de alt sfat, ca să poată acoperi greșala, să-și facă nume
bun la Poartă. Şi strânsă oaste pre taină și triimisă într-o noapte pe hatmanul
Antiohie de au lovit părcaneli de supt Cetate Neamțului fără veste, să prindză
pe Bogdan și pe Iordachi, că le era gazdele gios. Dice, cum au sosât într-o
noapte, au și spart o bucată și i-au dat foc, și au făcut orice și strâcăciune.
Numai pe Bogdan și pe Iordachi nu i-au putut prinde, că le-u făcut un prietin
din Iași veste, și-ntr-acea sară s-au mutat în cetate. Apoi oaste lui Antiohie
s-au și sămețit și s-au dus la mănăstire la Agapie, și la Săcul, și la Schit
si-au tot bătut ș-au scos pe joimiri și pe drăgani de pen mănăstirii. Ş-au
început a s-înglotii oastea lui Antiohi: ca la 4000, 5000 să făcusă. După cum
este obiceiul nărodului omenescu, unde aud și văd dobândă, aleargă de toate
părțile; așea și acolo să strânge, dac-au audzit, unei din Bugeag, unei de la
munteni, turcii din chirvăsărie, joimirii, de să închina, și le da cărți de
ertare și lefi. Pe dzi ce trecea, tot să-nglotie oastea. Dece, dac-înțălesă
Iablanovischie, hatmanul leșescu, de această socoteială ce-ncepusă Costantin
Duca vodă, îi păru deodată că-i o basnă, pentru ce că Costantin Duca vodă
pururea ave răspundenție și prieteșug cu hatmanul Iablanovischie. Trăia bine, nu
ca Cantemir. Poghiiazuri în țară nu înbla prădând, și-n tot ceasul triimite
Costantin Duca vodă veștii de la Poartă. Şi când merge cenbururi tătărăștii în
Ţara Leșascâ să prade, el da știre la leși, să să păzască. Deci hatmanul
Iablanovischie nu să tulbură pre rău, ce scrisă la Turculeț, rămentarul, ce era
pe margine, pe Cirimuș, să ia vro dzeci, 12 stiaguri, să ias-înainte hatmanului
Antiohie, să vadză ce-s aceli lucruri și pentru ce să fac aceste socoteli, căci
ei au legătură bună de prieteșug. Dece Turculeți luând oaste și mărgând în
tâmpinare hatmanului Antiohie, începură întâiu să vorbască. Joimirii ocărâia pe
moldoveni întâiu de le dzice epași; ai noștri le dzicea gligani, cumu-i rândul
nărodului prostu. Şi sta deoparte Turculețu cu Melente, stigarul lui Antohi, de
vorovie de paci. Iar un câmpulungean din oaste lui Turculețu au și slobodzit un
sânețu în Melente stigarul. Dece oastea moldovenească, cum au vădzut așe, au și
năpustit asupra joimirilor. Şi puțină bătaia au avut, ș-au și-nceput joimirii
lui Turculeți a fugi, și moldovenii cu turcei, cu lepcanei a-i sparge ș-a-i
tăia. Şi așea prinsără și pre rămentarul Turculeți viu, supt Cetate Neamțului,
unde era numai să saie peste părcane. Să boțisă oaste fugând la strâmtoare, și
Turculeț, rămâindu oaste lui denapoi, l-au boțit la un gard și l-au prinsu viu
Tatul căpitanul, fratele lui Vicol; l-au oborât cu sulița de pe cal. Dece
Antiohi hatmanul, dup-acea izbândă ce au făcut, au triimis pe Costachi sân
Gavriliță, cu veste la Costantin Duca vodă c-au prinsu pe Turculețî. Ce
Costantin vodă să înplu de mare bucurie, unde audzi acea veste, gândind că-și va
astupa greșala lui ce făcusă de la Poartă cu capegii bașea, prindzind pe
Turculeți. Căci la Poartă să știe numeli lui Turculeți, că de multe ori ave
bătae cu tătari și la Cameniță, pecum mai sus s-au pomenit. Şi-ndată învățară de
gătiră pușcele și surleli să facă Costantin vodă șenlicu de bucurie, după ce
i-au spus Costachi vestea acie. Îndată ce găti Costantin Duca vodă acestea toate
să-nceapă a dzice surleli și să dea pușceli, numai capegi bașea și-ntră pe
poartă cu mazâlie. Şi-nvățară să prindă porțile, că-i mazâlie, că este domnu
Antiohi beizădeoa, sân Costantin Cantemir vodă. Deci îndată să schimbă bucurie
în scârbă; că să strâcă giucărie, de nu dederă nice pușceli, nice dzisâră
surleli. Şi-ncepură siimeni a închide și porțile. După cum dzice Scriptura:
„Cine sapă groapa altuia, dă într-însa". Așe dă Dumnedzău, că pasărea vicleană
dă singură în lațu. Iară boiarii lui, pân-a vini Dubău logofătul, de-l pusă
turcul cămăican, au eșit despre doamna ș-au fugit în Ţara Munteniască, că n-ave
cine-i goni; că slujitorii era cu Antiohie hatmanul în oaste. Ş-au fugit anume
Neculaiu Costin hatmanul și frate-său Ioniți sărdar și frate-său Pătrașco treti
logofăt și Vasilașco Cantacozono vel spătar și alții mulți, mai de gios. Şi mai
pe urmă, după ce au vinit și Antiohi vodă, au fugit și Antiohi hatmanul și
Mavrodin, de să făcusă o ceată mari în Ţara Muntenească de boeri, de-au ședzut
vro 4 ani în Ţara Munteniască, în dzileli lui Antiohi vodă, de face multe
mestecături la Poartă și cheltuială țărâi. Şi nemic n-au putut isprăvi, pecum
s-a arăta mai gios. Dece Costantin Duca vodă, vădzindu-să că-i mazâl, răpedzi pe
taină la Antiohi hatmanul la Neamțu, ca să aducă mai degrab' pe Turculeți, să-l
de pe mâna lui capegi baș, să-l ia să-l ducă la Poartă, înpreună cu dânsul. Iar
boerii camaicani, Dubău logofăt și cu Manolachi Rusăt, înțelegând c-au triimis
Duca vodă s-apuce pe Turculeți, au și răpedzit camaicanii și l-au timpenat la
Podul Leloia. Ş-au luat pe Turculeți din mâna lui Antohi hatmanul și l-au dus la
Gălata. Si peste noapte, din mâna slujitorilor caimacanilor, au și fugit iar la
Neamțu Turculeți. Deci Antohi hatmanul, mărgând cu oaste la Iașii ș-au spus
Ducăi vodă c-au luat camaicanii pe Turculeț din mâna lui, ș-au făcut mare voie
rea. Şi s-au agiunsu cu capegi bași de-au triimis noapte un steag de lipcani
să-l ia din mâna oamenilor camaicanilor, să-l ducă la Iași; iar pân-a merge
lipcanii, el apucasă de scăpasă. Agiungând veste la Neamțu, la Bogdan și la
Iordachi, de mazâlie Ducăi vodă, ei îndată purcesără de la Neamțu de apucară pe
Costantin Duca vodă nepurces din Iași și, mărgând la curte, de să înpreunară cu
Duca vodă, și cu capegi baș. Era atunce mare calabalâc de slujitori în curte
de-ș cerea lefile de la Duca vodă. Începu și Bogdan și cu Iordachi a să prici
tare cu Duca vodă înaintea capegi bașei și-nnainte a toată boerime, pentru ce
le-au prădat casăli și le-au muncit slugeli și slujniceli din casă, și le-au
purtat giupânesăli pe la Focșeni și pe la Hangu, și le-au triimis în Neamțu,
ș-au scris la Poartă c-au triimis ei poghiiaz leșescu de le-au luat. Şi pentru
ce-i triimis pe Moisăiu cu joimiri de au prădat chirvăsărie ș-au tăiat pe capegi
bașă, și pentru ce-i despecetluit cărțile lui Tucul grof și e-i omorât omul?
Toate acestea și mai multe ca acestea i le dzice față, și spunea și capegi bașei
celie ce-au vinit cu mazâlie și-nainte turcilor celor de chervăsărie, ce iera
prădați de Moisăi. Iar Duca vodă nu pute nemic să mai răspundă de rușine și de
frică, numai ce schimba fețe. Uneori să face roșiu, uneori galbân, și-i era mai
mari ciuda cum că știe toate taineli ce le făcusă; i le dzice față, în videală.
Precum dzice Scriptura, că nice o taină nu poate să nu să știe, dar încă care
iaste și cu vărsări de sânge, și mai tare și degrab, curund să vedește; că
sângeli nevinovat cere giudecată la Dumnedzău și nu lasă. Dece a dooa dzi îl
gătiră de-l porni-l, cu mult calabalâc despre slujitori pentru lefe și
blăstămuri de la oameni, de audzie cu urechile, pentru văcăret. Iar doamna lui,
fata Brâncovanului, fiind tânără și dezmerdată de tată-său, să bocie în gura
mare munteneste: „Aolo, aolo, că va pune taica pungă de pungă din Bucureștii
pân-în Ţarigrad și, zău, nu ne va lăsa, și iar ne vom întoarce cu domnie
îndărăpt!" Iar după ce au agiunsu la Ţarigrad, n-au avut acel năroc să să mai
întoarcă, c-au trăit 2, 3 luni ș-au murit de ciumă. Şi să și conoscu schimbat cu
slăbăciune nărocul lui Constantin vodă și de la Brâncovanul mai puțintel agiutor
și sălență a-i arăta. În dzilele acestui domnu, măcar că nu era pace, au trecut
un sol leșescu la Poartă și-n scurtă vreme s-au întorsu înapoi, fără nice o
ispravă, anumi Răuțichie. Acestu Răuțichie în scurtă vreme au cădzut și hatman
coroniia. Pe cestu domnu Duca vodă, într-această domnie dintâiu, era numai cu
numeli domnu, că-l stăpânie muntenii. Pe cine dzice muntenii, pe acie boerie și
ce dzice acie făce. Şi era și îmă-sa, doamna Ducăi vodă celui bătrân, și să
amesteca și ea la răutăți. Şi boierii încă era tineri, și nu să mai știe ce mai
iaste de chevernisală. Boerii lui Costantin Duca vodă cine au fost: Dumitrașco
Ceaurul, vel logofăt; Tudosâie, biv logofăt, l-au pus ban, Dubău, iar după
moarte lui Dumitrașco l-au pus iar logofăt mari; fiind om de treabă, era
zvoreala după vel logofăt; Vasilie Costachi vel vornic. Neculaiu Donici, vel
vornic; Niculaiu Costin, hatman; Vlasto, vel postelnic; Vasilașco Cantacozin,
vel spătar; Antonie Jora, vel paharnic; Lupul Costachi, vel visternic; Iordăcuț
Cantacozino vel stolnic; Ilie Cantacozino, vel comis. Incălecat-au un soltan cu
câtăva tătărâme în al doile an a domniii Ducăi vodă de au lovit fără veste pe
Oituz în Ţara Ungurească, iarna, de-au prădat trei dzile, cât au putut, și s-au
întorsu înapoi cu pace. În țară la noi, ce au găsit în calea lor au mâncat ș-au
strâcat tot. Acestu soltan s-au rădicat ș-asupra turcilor, de au ars Chilia și
Smilul și Renii. După ce porniră pe Costantin Duca vodă la Poartă, rămasără
cămăicani în Iași, puși de Antiohi vodă: Tudosâie Dubău logofăt și Bogdan
hatmanul și Iordachi visternicul. Şi din rămășițeli ce au găsit de la Duca vodă
în țară, strângându-le, Bogdan și Iordachi ș-au mai întorsu oarice din pagube ce
i-au jăcuit Duca vodă, cum să pomenește mai sus. Viind Antiohi vodă cu domniia
în Iași, era iar om tânăr, ca de 20 ani, om mare, cinsteș, chipeș, la minte
aședzat, giudecător drept. Nu era pre cărturar, numai nu era om prostu.
Minciuneli, tălpizicurili nu le iubie; la averi nu era lacom, obiceie noo nu
priimie să le facă; prea peste samă vânător și slujitor bun, după hirea
tătâne-său. În rea parte era cam strașnic, să nu grăiască fiecine și fără vreme
cu dânsul. Şi era și credincios la giurământ: îl ținea. Cinstită horba. Şi
boierii în curte lui, pecum i s-a arăta viiața lui înainte, tot cu cinste înbla.
Mânie ave strașnică, răcnie tare, cam cu grabă, și de cie să depărta inemile
boiarilor de dânsul. După ce s-aședză la domnie, boeri după obiceiu. Iar
boerinașâi tătâne-său, lui Cantemir vodă, vrea să să bucure de domnie fiiului
stăpânu-său, dar nu pute, la focul, să ție inema să să bucure. Că așe era de
bătuți și de stâlciți și de jăcuiți, cât rămăsesă cu peile, de n-ave cu cie ieși
înainte stăpânu-său. Alții, fiind pedepsâți de-nchisoari, îș perdusă și minte.
Deci Antiohi vodă, după ce i-au vădzut într-aceasta chip, să mira și el ce va
mai faci cu dânșii. Atuncea și Lăscarachi Rusăt cuparul încă au eșit din
surgunie. Numai nice de un folos nu fu lui Antiohi vodă, că vini de la Rodos în
Ţarigrad bolnav di dropică și-n scurtă vreme au murit. Şi nu-i era lui
Lăscarachi atâta jeli de moarte, câtu-i era jelea că-i vinisă zamanul și nu pute
să-ș răsplătească răutate ce trăsesă de cătră munteni. Ce Antiohi vodă pusă
capichehaia la Poartă pe un frate a lui Lăscarachi, Chiriți Mihălachi, și cu
frate-său, beizăde Dumitrașco, să-i poarte trebile. Şi acole la luarea domniei
n-au cheltuit mai nemic la Poartă, nice pe drum n-au făcut atâta cheltuială; că
mai mult de cu vo treidzăci, patrudzăci de oameni n-au venit de la Ţarigrad. Şi
boeri pe acești boeri: Boiarii lui Antiohi vodă: Donici, vel logofăt; Vasilie
Costachi, vel vornic; Dumitrașco Mitre, vel vornic; Lupul Bogdan, hatman, cumnat
lui Antiohi vodă; Manolachi Rusăt, velpostelnic; Mihălachi Răcoviți, vel spătar,
tiji cumnat, și pe urmă au cădzut și domnu, de-i dzic Mihai vodă; Ion Buhuș, vel
paharnic; Iordachi Rusăt, vel visternic; Ilie Ţifăscul, vel stolnic; Ştefan
Cerchez, vel comis. Şi așea să aședzară și să tocmiră boeriile la toate trebile
de chevernisâe cum să cade; că era Bogdan și Iordachi mai aleși Şi capete bune,
de-i agiungea la toate socoteleli, de domnie Antiohie vodă cu cinste și cu paci.
În scurtă vreme să tâmplă de muri sora lui Antiohi vodă, ce o ținea Mihalachi
spătarul, anume Safta și avu mare jele și păreri de rău după dânsa. Şi pe
Mihalachi dup-acie nu l-au mazâlit din boiarie. Tot în boerie au fostu și la
cinste, cât au fostu domnu, și-ncă i-au dat voie de s-au și însurat în dzileli
lui, de au luat altă fată de boer, anume a medelnicerului Dedul de la Galați.
Sfătuitu-s-au Antiohi vodă cu boerii de au făcut prieteșug cu leșii. Şi
triimisără cărți, cu rugăminte la craiu și la hatmani, să nu pozvolească să
sloboadză poghiiazuri în țară să o strâce, că-i păcat că sint creștini. Şi cându
s-a tâmpla să margă cenbururi tătărăști în sus, om faci și noi știre leșilor să
să ferească. Dece craiul Sobețichie și cu hatmanul Iablonovischie îndată cu
bucurie priimiră că n-or mai triimite poghiiazuri, și să aședza lucrul mai cu
paci a trăire. Nu feci ca tată-său Cantemir, să să puie înpotriva unei craii cu
o mână de oameni slabi. Paza bună trece primejdea re; mielul blând suge la doo
maice; capul plecat nu-l prinde sabie. Așe bună chivernisală fecea Antiohie vodă
atuncea. Antiohi vodă era logodit cu o sor-a lui Costantin vodă Duca încă din
vreme tătâne-său, încă când era la Ţarigrad, anume Mărie. Şi gândisă să triimită
să o aducă, să-i fie doamnă. Ce-i și vini vestea pecum au murit; și avu mare
păreri de rău de acea veste. Triimisă Antiohi vodă sol pe Bogdanhatmanul în Ţara
Muntenească, la Brâncovanul, pentru aședzarea păcei, să nu să mai pârască la
Poartă acestea doo țări, să să strâci. Şi cerșu sâ-i dea și o fată, să-i fie
doamnă. Deci Brâncovanul pentru pace i-adeveri, și pentru fată numai îi răspunsă
să omoare pe Iordachi Rusăt visternicul și să să lepede și de ciie frați a lui
Iordachi, de Cupăreștii ce-i sunt capichihai la Ţarigrad. Dece Antiohi vodă nice
cum acel lucru nu vru să prîimască și să lăsă de prieteșugul lui. Şi-ș alesă
doamnă, fată de boiar de țara noastră, fata logofătului Dumitrașco Ceaurului,
anume Catrina. Şi făcu cu dânsa nuntă domnească în târgu în Iași, după obiceiul
acestei țărâi, în al doilea an de domnie a lui. Brâncovanul, vădzindu pe
Antiohie vodă că-i mărgu lucrurili cu-ntemeere bună, începu în sfaturi cu boeri
pribegi și cu Costantin Duca vodă a amesteca pe Antiohi vodă și pe Cupărești pre
mult la Poartă. Așijderea și Dumitrașco, frate-său beizăde, și cu Cupăreștii
depreuna, pe de altă parte amesteca și ei pe munteni, cum place turcilor. Așe
făcea iei, înbe părțile, și nu-ș putea strâca unul altue nemic, fără cât cheltue
sute de pungi de bani la Poartă. Şi la celi cheltuieli mari scoasă și Antiohie
vodă pe țară obiceiul Ducăi vodă, văcăret, în doo erni, încă și mai greu, 2 lei
de cal și 1 ughiu de vacă, ca să s-aperi de dușmani; iar dușmanii nu-i mai da
răzbun niceodată. Vădzu Antiohi vodă că nu-i obiceiu bun de țară, că să faci
mare pustiire țărâi, și făcu mare legătură cu blăstăm de la patrierhii și lăsă
ca să nu mai fie acel obiceiu spurcat aicea în țară. Şi cât au fostu el domnu nu
l-au mai scos, nice al doo domnie. Duca vodă au pârât la Poartă pe Antiohi vodă,
dzicând că la mazâlie lui au fostu prinsu pe Turculeț, hainul cel mare
a-npăratului care ținea drumul Camenițăi, și era să-l aducă la Poartă; iar
Bogdan și Iordachi, oamenii lui Antiohi vodă, au vinit din Neamțu și l-au luat
din mâna oamenilor lui Şi l-au slobodzit, de s-au dus iar în Ţara Leșască. Deci
atunce s-au tâmplat și doi boeri moldoveni la Poartă, triimiși de Antiohie vodă
cu trebi, anume Dabije clucerul și Silion medelnicerul. Ş-au dat samă acei
boiari înaintea vizirului că nu este așea cum pârește Duca vodă, că nu l-au
slobodzit Bogdan si Iordachi; numai au fostu pe mâna unui căpitan de țară de-l
păzâia, anume Cernat, și din paza acelui căpitan într-o noapte au fugit.
Poroncit-au vizirul să aducă pe acel căpitan față, să spui. Deci aducând pe
căpitan față, n-au spus cum au fostu drept, că l-au scăpatu-l el, ci au spus pe
pâra Ducăi-vodă, că i l-au luat Bogdan și Iordachi din mâna lui de l-au
slobodzit. Deci era acel căpitan de casa Mironeștilor și s-agiunsesă cu dânșâi,
de grăia pe voia lor. Atuncea vizirul să mâniesă ș-au poroncit să taie pe cei
doi boiari, pe Dabijea și pe Silion, dzicând c-au grăit minciuni. Atuncea
Dumitrașco beizede și cu Cupăreștii au cheltuit vro șesădzăci, șeptedzăcii de
pungi de bani, de au scos acei doi boiari de la moarte. Ş-au dat vizirul de
grumadzi și pe Cernat căpitan în mâna lui Dumitrașco bezădelei. Şi n-au zăbăvit
doo, trei dzile, ș-au fugit Cernat căpitanul de acolo în Ţara Muntenească. Iar
peste doo, trei luni ș-au făcut paci Cernat, de greșala ce au făcut, de la
Antiohie vodă, ș-au vinit în țară. En căutați acmu greșala lui Cernat, și
căutați și mila și bunătatea lui Antiohi vodă, cum au fostu de bun și de
milostivi. Dumitrașco vodă beizăde, vădzind neașădzarea muntenilor asupra
frăține-său, începu și el a mesteca pre tari pe munteni, să ia domnie în Ţara
Munteniască. Că cădzusă la cinste mare Cerchez Mehmet pășea imbrihorul, care era
mare prietin de la moarte tătâne-său, Căntemir vodă, când au vinit cu mazâlie de
l-au luat. Şi era acel pășea și musaip, și alții turci mulți prietini
Cupăreștilor. Şi spăriesă pe munteni prea tari, că mai în toate lunile cheltuia
Brâncovanul câte cinci, șesă sute de pungi. Şi nu era nice de o laudă, nice
moldovenilor, nice muntenilor, de atâta cheltuială. Atuncea Iordachi visternicul
Rusăt, într-aceli vremi de vrăjbi, au slăbit tare din prilej pe mănăstirei și pe
breslași. Logodisă Dumitrașco beizăde cu o fată a lui Şerban vodă, din Ţara
Unguriiască, cu taină, și prinsără muntenii de veste și-i sta pedică despre
nemți, că nu lăsa pe doamna lui Şerban vodă să i-o dea. Şi-ncă mai mare vrajbă
dintr-aceia să făcea. După poronca de la Poartă, triimis-au Antiohi vodă pe
Bogdan hatmanul, înpreună c-un soltan cu tătari, de au dus la Cameniță, iarna,
în al doilea anu a domniei, zaharâ și hazna. S-au dus-o cu paci, fără nici o
smentiială. Iară de primăvară, în al doilea anu a domniei, vinitu-i-au poroncă
de la Poartă lui Antiohie vodă să să gătedze să ducă zaharâ și hazna și mai mare
la Cameniță. Şi pân-a sosi haznaoa și turcei și tătarâi, vinit-au cărți de la
Caraman pășea din Cameniță la Antiohie vodă să păzască cu zaharao, pân-în doo
săptămâni să sosască în Cameniță, că, nesosând, n-are puteri să ție Cameniță de
foame, că-ș mâncasă și caii și tot ce avusesă, și haznaoa și oastea de la Poartă
încă nu sosâsă. Deci în grab' au gătit pe Moisăiu sărdarul cu trei sute de
slujitori și cu trei sute de cai în pohod, și pe tot calul câte 2 chile de pâne,
și l-au răpedzit furiș, cum au putut, de au dus acea pane în Cameniță, de le-au
mai prinsu foamea deodată cu acea pâne. Că lui Moisăiu îi făcusă Antiohie vodă
fărman de la Poartă de paci pentru capegiul ce-l tăiasă și pentru chirvăsărie ce
prădasă în dzilele lui Costantin Ducăi vodă, de nu-i dzicea nime nemic. Iară mai
pe urmă au sosât și un pașă cu o mie de iniceri și cu opt sute de pungi de bani,
haznaoa, și chihaiaoa lui Isuf pașei sarascherul de Oblușiță cu 600 de spafei,
și un sărdar muntenescu cu 600 de slujitori munteni, și Elaga din Bugeag cu
12000 de tătari, și Antiohi vodă cu toată oastea sa, ca la 1500 de slujitori. Şi
așea, cu toțâi, au purces cu zaharaoa și cu haznaoa. Şi să făcusă cară la o mie
și cinci sute cu pâne, și cu celi neguțitorești, și cu ciredzi de vaci, și cu
multe turme de berbeci neguțitorești. Ş-au purces cu acestea cu toate de le-au
dus în Cameniță. Şi pe multe locuri la drumuri să făcea spaime de leși. Iar
tătarâi mergea tot înainte, de apuca limbi de pe unde putea, din sus. Iar când
au agiunsu la Nistru Antiohie vodă cu zaharoa, tătarâi era trecuți toți peste
Nistru și slobodzâsă în toate părțile mai sus de Cameniță, cale cât de o dzi, de
prăda. Numai ce s-audzie tunurili dând din ocop și de pen zămci dând. Ce Antiohi
vodă într-ace sară păzi de trecu căruțeli cu bani și trimisă pe Bogdan hatmanul
cu o samă de oaste, de apucă de întră în Cameniță. Iar Antiohie vodă și cu
cielaltă oaste și cu tătari ce-au rămas la coș au ședzut a dooa dzi pân-a trie
dzi, de-au trecut și ei cu zaharaoa și cu tot agârlâcul. Şi fiind Nistrul mare,
da tătarălor de tot carul cu pâne câte 2 zloți, de lega boii din cară de coadeli
cailor, de trecea Nistrul înot. Şi cum au trecut Nistrul, cum au răpedzit înapoi
la Poartă de au făcut veste c-au băgat zaharaoa în Cameniță. Şi-ș făcu Antiohie
vodă de la Poartă mare cinste și laudă pentr-aceasta. Așișderea și-n Cameniță,
după ce au mărsu, i-au făcut mari cinste Caraman pășea. Şi o săptămână au
zăbăvit acolo la Cameniță, pân-au descărcat, și s-au întorsu înapoi cu paci.
Atunce muntenii să agiunsesă cu Iusuf pășea sarascherul și sta chihaioa lui cu
pricini, numai să s-întoarcă zaharaoa și haznaoa, dzicând că vin leșii ș-or lua
zaharaoa și haznaoa. Iară Antiohie vodă au luat asupra lui și n-au priimit să o
întoarcă, ș-au dus-o în Cameniță, pe poronca înpărătească. Iar muntenii, vădzind
așea, numai să trântie și plesnie de ciudă, că nu-i pute să-i strâci nimic lui
Antiohi vodă. Tot într-acestu an, de cu iarnă, murit-au și craiul Sobețichie.
Ş-au avut craiul Sobețichie 3 ficiori, și nu s-au învoit leșii să puie din trei
ficiori a lui Sobețichie nice pe unul craiu. Şi au pus om strein, pe Avgust,
prințăpul de Saxonie, bucurându-să capeteli leșești la soma de bani mulți ce
le-au dat. Bucurându-să la bani, au gândit că i-or mânca banii și pe urmă l-or
goni și s-or mântui de dânsul, pecum le a hi voia, pecum mai făcusă și altă dată
lui Decont, craiului de la franțuzi. Ce acestuia, după ce l-au pus craiu, n-au
putut să-i facă așea, pecum i s-a arăta poveste înainte. după ce l-au pus craiu
pe acesta Avgust, au și început a arăta lucruri mari și vestite. Ş-au adus oaste
multă din Saxonie, și s-au gătit și leșii, ș-au purces în gios cu mare gătire,
cu 2 obuzuri, unul leșescu, 70, 80 de mii de oaste și mai bine, și altul a lui
cu nemți, iar cu 50000, 60000 de oaste. Şi așea le era sfatul, să margă să ia
Ţara Moldovei și Bugeagul pân-în Dunărea. Atunci înțălegând Antiohie vodă de
acea gătire bună a lor, triimis-au și el pe Iani pârcălabul și pe Vargalovichi
cu Mihuleț, cu cărți înainte la craiul și cu daruri, poftindu-l, pogorându-să în
țară, să nu facă stricăciune țărâi și să nu fie pen țară, să margă pe Prut
asupra Bugeagului. Şi dându Dumnedzău să bată pe tătari și luând Bugeagul,
atunci și el cu toată țara i s-a închina lui. Atuncea craiul tare s-au bucurat
și i-au priimit darurile cu cinste: un cal turcescu foarte frumos, cu toate
podoabeli lui, îi triimisesa. Şi craiul încă i-au triimis lui Antiohi vodă alte
daruri și s-au adeverit că nemic stricăciune în țară n-a faci, a merge tot pe
Prut. Numai i-au poftit zaharà, pâne, bucate să-i scoată înainte-i, dreptul la
Eși, să-i scoată să cumperi cu bani, iar nu-n dar. Şi câte ponturi triimisesa
Antiohi vodă de poftie la craiul pentru aședzământul domniii ș-a țărâi, cum va
fi după ce a birui pe turci, toate pe voia lui Antiohi vodă le lăsasă craiul: de
pecum îi aședzată Lehia, așe să fie și Ţara Moldovei. Dece au vinit craiul cu
aceli 2 obuzuri de oaste pân' la Cernelița, din sus de Horodinca, pe Nistru,
cale de un ceas. Şi leșilor nu le era cu voie să vie craiul, ce înbla cu feluri
de feluri de meșterșuguri și de priceni, ca să să strâci acea cale. Ce, după
ce-u sosât la Cernelița, au învățat capetele cele mari leșești pe unul mai tânăr
din neamul Potoceștilor, anume Pisar coronie, de au făcut pricină c-un ofițer,
nepot a craiului, de i-au dat palme supt cortul craiului, și de acolo au fugit
în obuzul leșescu. Şi triimețind craiul să-l ia din obuzul leșescu, să fie la
giudecată, leșii cei mari nu l-au dat. Deci craiul, vădzind acea socoteală a
lor, așe s-au mâniet tare și a doo dzii s-au și-ntorsu cu obuzul înapoi la
Leovi. Leșii, dac-au vădzut așea, încă s-au întorsu cu obuzul lor ș-au început a
să răsâpi cineș pe la casăli lor, și s-au strâcat acea oștire. Atuncea,
într-acea vară, gătitu-s-au și soltan Mehmet, înpăratul turcescu, singur cu
capul lui, de au mărsu la cetate Varadinului. Şi atuncea au mărsu și Dumitrașco
beizăde, fratele lui Antiohi vodă, la oaste cu-npărăție. Numai, pân-a purcede
înpărăție de la Udriiu, iar el au vinit în cai de olac de aice în Iași, la
frate-său, cu trebi înpărătești. Ş-au ședzut aicea în Iași numai 4, 5 dzile și
iar s-au întorsu în cai de olac înapoi, de-au purces cu-npăratul la oaste. Iar
Brâncovanul cădzusă în mare grijă pentru acel olac a lui. Atuncea, pe acie
vreme, era un ficior de mazil, de-l chema Davidel. Slujisă în Ţara Leșască, de
agiunsesă rohmistru, și era la cinste mare. Avea ceteală, pravilă mare, și nu
știu ce i să părea lui, că înbla pentru domnie Moldovei. Întâiu au scris la
nemți, de închina țara, apoi au fugit de la leși în Cameniță. Din Cameniță s-au
dus cu cărțile la hanul ș-au dzis cătră hanul că, de i-a da oaste să margă cu
dânsul, s-a închina: câtă țară și cetăți a Moldovei au luat leșii, toate s-or
închina la dânsul. Ş-au mărsu hanul sângur cu dânsul de au prădat în Ţara
Leșască, și nimic de câte au dzis n-au fost. Ce mărgând și hanul cu-npărăție la
oaste la Varadin, au mărsu și el. Ş-au grăit hanul vizirului, și era numai să-l
puie domnu în Moldova. Numai, prindzind de veste Dumitrașco beizădeoa, au spus
vizirului că acela-i om nebun, nu iaste de domnie. Ş-așea au lipsit de n-au luat
domnie cât s-ar rumpe un păr. Iară după ce au agiunsu înpărăția la cetate la
Varadin, s-au și audzit că vine prințipul Evghinie cu oaste nemțască. Deci
înpăratul turcescu au lăsat cetate ș-au purces înapoi la pod, să treacă apa
Tisăi, să nu le apuce nemțâi podul. Deci mărgându asupra podului, nemțâi încă au
sosit cu tabăra, și sâlie care de care oaste s-apuce mai curundu la pod. Şi nu
să bătea temeiul, numai aripeli să hăte. Şi tot mergea alăturea obuzurile,
pân-au însărat. Iar peste noapte au fugit turcii de au apucat la pod, de-au
sârguit de au trecut înpăratul și cu curte lui. Iară nemțâi dimineața, vădzind
că nu-s turcii, au și purces în goană: pe cărei cum îl agiungea îl tăia și-l
jăcuia. Și așe s-au făcut un hramăt și o spaimă denapoi în turci, de trecea om
peste om, cât s-au rumtu și podul. Şi așe, sosând temeiul nemților, i-au luat
pre toți de grumadzi, pe vizirul și inecer-aga. Au perit în războiu și toți
inecerii acolo, în mederedze la capul podului, la 200000 de oaste. Peste tot
s-au potopit 30 de pași, făr-alții agalari; 120 de tunuri mari, toată urdie,
carăle și mulțimea de bucate neguțitorești s-au istovit atunce. Tisa este o apă
mâloasă pe margini. Cărei cum sărie în apă cu calul, să și îngloda. Şi așea tot
om peste om cade, de s-îneca. Dintr-o sută de scăpa unul, era bine. Şi să tăia
ei în de iei. Iar înpăratul, cu câți au scăpat saltă toată noapte și a doo dzi
au tot fugit, pân-au agiunsu la cetate Beligradului și acolo s-au poprit.
Tătarâi, vădzind așea, n-au mai stătut la bătaie ș-au luat în gios pe malul
Tisăi, pân-au găsit un vad, de au trecut înot cu paci. Atunce și agârlicul lui
Dumitrașco beizăde ș-a capichihăilor acolo s-au prăpădit. Numai ce au scăpat ei
cu capetele. Iară în al triile anu a domniei lui Antiohi vodă trimăs-au turcii
soli la nemți pe Ramie reiz-afende și pe Alexandru tărzimanul Mavrocordat, ce-i
dzice și Ecsapăretul, la nemți, să stea să facă pace. Ş-au mărsu și vizirul
pân-la un loc, cu oastea gata, de au stătut acolo, că să spăriesă turcei a să
mai bate cu nemții. Si s-au dus solii la Carlovici. Așijderea și nemții s-au
gătit cu oaste, de-au mărsu pân' la un loc, ș-au triimis și ei soli la
Carlovici. Ş-acolo la Carlovici s-au strânsu, din toate țărâle Evropii, solii,
de la leși, de la franțozi, de la Vineție, de la Anglie, de la Olandie, de la
moscali și de pentr-alte țări, de-au șădzut acolo la Carlovici 2, 3 luni, toată
vara, de ș-au aședzat păcile cu toțâi. Numai cu franțojâi nemții nu s-au putut
aședza, ș-au rămas tot să să bată; pentru crăiia Ţării Spaniei nu s-au putut
învoi. Moscalul încă au dat cuvânt să s-aședze pacea în al doilea anu. Turcii cu
nemții s-au aședzat într-acesta chip: cât loc au luat de la turci luat să fie.
Încă opintie nemții să fie Dunărea hotar, dar n-au priimit turcei. Si s-au
apucat să le dea bani turcei, câte 800 de pungii de bani pe anu, pin-în 25 de
ani să fie paci, pentru cheltuiala și stricarea ce au făcut turcii nemților în
17 ani ce au avut tot bătaie. Pentru căci începătura bătăii au fostu întiiu
despre turci, cându au mărsu la Beci. Şi le-au tot dat turcei această soma de
bani nemților, cit au trăit acestu înpărat soltan Mehmet. Leșii încă cerea tare
Ţara Moldovei, dar turcei au răspunsu pentru Ţara Moldovei că Ţara Moldovei nu
pot să o dea să le fie lor podani, că iaste volnică; că turcilor îi închinată,
nu-i luată cu sabie. Deci leșii, vădzind așea, s-au aședzat într-acesta chip:
cetățile din Moldova și mănăstireli, cite au luat și cat loc, tot să-l dea
înapoi moldovenilor. Şi turcei să dea Camenița leșilor, cu tot olatul iei, și
Ocraina. Şi pe nohai să-i rădice pe toți din Bugiiag, să să ducă la locul lor
peste Donu, să rămiia numai bugegenii. Şi Hotinul să nu-l tocmască turcei
niceodată, nice altă cetate să nu facă în Moldova turcei, nice pășea să nu puie.
Așijdere și-n Ţara Munteneiască cetăți să nu facă, nice pași să puie. Așe s-au
aședzat cu toții, și de toamnă s-au întorsu solii cineș la stăpânii săi. Atunce,
pe acie vreme, înpăratul moschicesc, anume Petre Alexievici, s-au dus singur, cu
capul lui, la înpăratul nemțescu, la Leopold, și mult s-au rugat înpăratului
nemțescu să nu facă paci cu turcei. Cace că atuncea să apucasă să facă și el
orinduială de oaste, ca la nemți, pecum pe urmă au și făcut-o. Dar înpăratul
nemțescu n-au putut să-i facă pe voie, să nu facă pace cu turcei, că slăbisâ
tare, și-i dzicea Moscului: Măcar că te apuci că m-ei da cițiva ani cheltuiala
oștii, dar nu poci, că acmu el mă roagă dar pe urmă, cine știe, sau m-a ruga,
sau ba, că poate să să lungească mulți ani înainte bătaia. Şi eu am slăbit, că
eu nu mă bat numai cu Turcul, și mă bat și cu Franțujul, și acolo amu mai mare
bătaie decit cu Turcul. Dece înpăratul Moscului, întorcindu-să înapoi la țara
lui, îndată atuncea s-au și apucat a rade barbele boiarilor ș-a slujitorilor,
ș-a le și schimba hainele, ș-a face obiceiuri și orinduială tot nemțască. Ş-au
adus și citeva capete nemți, de-i învăța di pecum sint și pin-astădzi. Tot
într-acel anu, de primăvară, în postul cel mare, trecut-au sol mic de la leși,
iar Răuțichie, carele trecusă și mainte vreme și la Duca vodă pentru trebile
păcei. Şi după ce ș-au isprăvit trebile, de toamnă s-au întorsu iară înapoi pen
Iașii. Şi l-au cinstit Antiohi vodă, ca pe un sol, și mărgind și viind. Antiohi
vodă atuncea, tot într-acea iarnă, triimis-au pe Vasilie Pureci, vornicul
dinspre doamna, cu taină, în Ţara Ungurească, la doamna lui Şerban vodă, de au
dat doamna pe fiică-sa, domnița Căsandra, de o au adus-o să o ia frate-său
Dumitrașco beizăde, că era logodită cu dansul. Era cu știrea ghenărarului de
Brașov, numai ghenărarul să ferie, că să teme de Brâncovanul. Că Brâncovanul ave
mare cinste și trecere la înpăratul nemțescu, și nu era acu voia Brâncovanului
să o ia Dumitrașco beizadea. Şi după ce au adus-o la Iași, i-au dat gazda la
Iordachi Rusăt visternicul, fiindu-i niiam. Ş-au și răpedzit Antiohi vodă la
Ţarigrad de i-au făcut știre, de au vinit frate-său Dumitrașco beizădeoa. Şi
după Ispas atunce, în al patrulea anu a domnii lui Antiohi vodă, la velet 7208<
= 1700>, au făcut nuntă, în târgu în Iașii, domnească, după obiceiul domnilor.
Şi șede în Iașii în niște curți a lor, ce le cumpărasă tată-său Cantemir vodă de
la Gheuculiiasa visterniceasa. Ş-au ședzut acolo, în gazdă, pân' s-au dus mai pe
urmă la Ţarigrad, cu doamna lui cu tot. Dece, atunce, în scurtă vreme, tot
într-acea vară, al patrulea anu a domniei lui Antiohi vodă, îi și vini ferman să
să gătiiască să margă să rădice turcei din Cameniță și să dea Camenița pe mâna
leșilor, înpreună cu un pașă și cu oaste și cu câteva părechi de biholi pentru
râdicarea balimezilor și cu un sărdar cu oaste de la munteni. Şi purcesă Antiohi
vodă, voios, și s-învoișe toată țara de cea veste, unde să rădică acea nevoie
deasupra țărâi ș-a creștinilor, și dederă slavă lui Dumnedzău. Şî atunce eram și
eu, Ion Neculce vel vornic, pe acie vreme vătav de aprodzi. Dece dacă sosi
Antiohie vodă la Cameniță, îndată să apucă și făcu pod mereu piste Nistru în
gura Smotriciului, la un sat anume Vârnovița. Şi șezu acolo câtăva vreme, de
aștepta să-i aducă leșii ferman de la Poartă la pașia din Cameniță să iasă, că
era și comisarii leșești acolo, anume hatmanul Litvii și Adam Sinavschii,
voevoda Belschii, careli mai pe urmă au agiunsu de au fost hatman mare de corona
leșască, și Stanislav, voevoda Chiovschii și Ştefan Potoțchii strajnic comunii,
și alții, cu oaste ca la zece mii. Sta cu obuz din ceia parte de Nistru, și
Antiohii vodă sta din ceasta parte de Nistru, și ferman nu li mai trimite
leșilor solul lor Reuțchii, careli era la Poartă, că ponturili de pace iscălisă,
numai craiul Avgust nu iscălisă, și turcii poftiia să iscăliască și craiul
Avgust și toată recepospolita. Şi aceia era pricina zăbăvii. Decii s-au apucat
chizeș la Poartă solul Inglezului, precum că va iscăli craiul Avgust și toată
recepospolita. Şi au și triimis fermanul pe omul Inglezului, de l-au dat la
comisarii leșești. Şi comisarii l-au dat în mâinile lui Caraiman pașii, să iasă
din Cameniță și să dea cheile cetății Cameniții în mâinile leșilor. Iar omul
Inglezului s-au dus în sus la craiul Avgust cu ponturili păcii, să iscăliască
craiul Avgust și toată recepospolita. Decii apoi pașia au și început a deșerta
Camenița. Tâmplatu-s-au multă zăbavă de șidere acolo la Nistru, până s-au așezat
aceste trebi. Atuncea s-au făcut mare eclipsis, întunecare de soare, cât nu să
videa om cu om. Intunecasă lumea în anul 7208< = 1699>, septemvrie în
doasprăzeci zile, întru o zi marți. Găsitu-s-au atunce și un ursu mare groznic.
Şi sărisă toată oaste, și moldoveniască, și munteniască și nu-l putea ucide. Şi
au dat în câteva rânduri în Nistru, și iară eșiia afară. Şi gonindu-l pe Nistru
cu un pod, să suiră în pod, și oamenii au sărit din pod în Nistru, și multă
grozăviie făcea. Câțiva oameni s-au înpușcat slobodzind focul să-l lovască, și
îmbulzindu-să oamenii să loviia ei în de ei. Nu era curat. Trii, patru ceasuri
toată oaste l-au gonit și de-abiia l-au ucis. Şi era pre mare, de mirare. Apoi
gătindu-să și scoțind tot din cetate din Cameniță, întru o zi totdeodată s-au
rădicat leșii a merge la Cameniță pe de o parte, și Antiohii vodă pe de altă
parte. Şi s-au întimpinat la poarta din sus eșind și pașia din Cameniță numai cu
curtea lui. Şi așia să întâlniră tustrii odată la un locu, ca cându i-ar fi
tocmit cineva. Şi marsără așia cu toții la un locu, cât o pistrială de săgeată,
până la un saivan a pașii, ce era întinsu, de descălecară cu toții, și pașe, și
Antiohii vodă, și leșii. Iar agârlâcul pașii și cu turcimea toată ce erea în
cetate în Cameniță trăitori, tot păziia cu cară, cu căruțe, cine cu ce avea de
eșiia din cetate din Cameniță pe altă poartă, din gios. Apoi după ce descălecară
leșii, dederă fermanul de la Poartă în mâna pașii de-l ceti. Şi pașia dede în
mâinile leșilor tri pungi de urșinic cu tri chei a porților cetății Cameniții.
Iar leșii începură a râde și a vorovi voroave de glume cu pașia. Şi întru aceli
vorbe de glume vorbiră și alteli mai de triabă. Şi-i cinsti pașia cu cafe și cu
cerbet, după cum iaste cinste turcească. Şi-ș luară zioa bună de acolea unii de
la alții. Şi purceasă pașia și cu Antiohii vodă în gios. Iar leșii cei mari
stătură pre loc afară, de nu întrară degrab' în cetate, temându-să să nu fie pus
turcii vreun lagum în cetate. Şi apoi întrară și leșii cei mari în cetate în
Cameniță și o curățiră de toată scârnăviia. Şi dezgropară pe pașii de pin
biserici, ce le făcusă meceturi, și făcură osvieștenii de le sfințiră. Şi
așezară pusci mari a lor leșii și oaste leșască cât au trebuit. Iară pașia și
Antiohii vodă, dacă au trecut Nistrul în ceasta parte, purceasă înnainte la
Tighine, pașe cu carăli lui și cu curtea lui, iar Antiohii vodă cu pușcile celi
mari în urmă. Şi pusă pre geabhanâ și pe pravul cel de pușcă cu carăli pre
Mihălachi Racoviță vel spătar, careli fusesie cumnat cu Antiohii vodă, iar pe
Nistru cu podurile au pus cambaraleli și glonțurile celi de pușci și cu multe
fieră mănunțușuri, și plute și șeici pe apa Nistrului li-au pornit. Şi au fost
ispravnicu pe aceste cumnată-său, Lupul Bogdan hatmanul, de au mărsu cu oaste
până în Tighine, pe malul Nistrului. Şi atuncea au dat și leșii agiutor lui
Antiohii vodă poduri de a lor di pe Nistru, pentru mai degrab' deșertare. Şi
pașii încă i-au dăruit doao mii de galbeni leșii, să iasă, mai degrab' din
Cameniță, pentru că pașia mai zăbăviia vreme pentru să să găteze. Şi leșii cu un
ceas mai înainte era bucuroși să iasă turcii din Cameniță, ca să nu mai pue vreo
pricină turcii. Şi făcusă leșii comisari și zapis la mâna lui Antiohii vodă
pentru moștiile sfântului Ioan cel Nou ce au fost la Suceavă, să le dea, să vie
iară aice în țară, cu toate odoarăli și veșminteli mitropoliii. Numai poate-fi
voia lui Dumnezeu n-au fost, că s-au tâmplat acel zapis de s-au rătăcit, și când
au trebuit să-l scoată nu l-au găsit. Şi așia au rămas moștiile sfântului Ioan
iară în Ţara Leșască. Şi aliasă Antiohii vodă pre Lupul Costachi, ficior lui
Gavriliță vornicul, și-l făcu comisar, dinpreună și cu alții boiari, și-i
trimisă la Suceavă și la Niamțu de scoasără pre toți leșii din țară. Şi viind
Antiohii vodă la Iași, la scaonul domnescu, după ce dusă toate lucrurili în
Tighine, rămasă țara toată în mâna lui Antiohii vodă, Hotinul, Suceava,
Cernăuții, cât stăpânisă leșii. Şi au mai făcut Antiohii vodă ferman de la
Poartă și au isprăvit de au luat și ținutul Orheiului în mâna lui, că era
Ucraina pre atuncea, de-l stăpâniia hanul. Şi să făcu bună pace de toate
părțiii, ca de mulți veci, și nu să simțiia nemică necăiri de tâlhari. Decii
atuncea, în scurtă vreme, au trecut, după ce au dat Cameniță turcii leșilor, și
solul cel leșescu de la Ţarigrad, anume Reuțchii, și s-au dus în țara lui,
precum mai sus s-au scris. Iară de iarnă, tot întru acel an, vinit-au alt sol
din Ţara Leșască, mai mare, pre anume Lișcinschii, voevoda Poznavschii, ce era
ginere hatmanului Iablanovschii, a căruia un ficior, pre anume Stanislav
Lișcinschii, au agiunsu de au fost craiu în Ţara Leșască, ce l-au pus Carol,
craiul Şvedului, mai pe urmă, precum i să va arăta istoriia la rându, înainte.
Decii acel sol mare viniia cu multă pohvală și podoabe și cu mulți ficiori de
domni leșești. Şi i-au eșit Antiohii vodă înainte pe Bahluiu, cale de un ceas,
și așia tot alăturea au vinit cu dânsul până la gazda lui. Şi apoi, a doa zi,
Antiohii vodă l-au poftit pe sol la curtea domniască, la cinste. Decii acel sol
să ținea pre mare, după cum li să și cade să să ție, că n-au călcare de nime și
sunt nelipsiți di cele trebuitoare, ce le trebuescu, și nu știu pedeapsa
sărăciii aceștii lumi, ca noi. Şi i-au răspunsu lui Antiohii vodă, de-i va ieși
înnainte, să-l întimpine la giumătate de scări a cerdacului, va vini la cinste,
iar de nu-i va eși înnainte asia, nu va vini. Deci așia s-au așezat: să să
scoboare Antiohii vodă până la trii scări și solul să să sue iar până la trii
scări. Şi la al șapteli scară, unde iaste giumătate, să sa închine unul altuia;
și așia, alăturea, să margă până în casă. Şi la băut tot o dată să bea amândoi.
Iar la acea vreme, fiind Ion Neculce vel agă, era rânduit de domniie de grijiia
pe sol la gazdă de cele ce trebuia. Decii i-au făcut Antiohii vodă mare cinste
solului, și au purces după aceia solul de s-au dus la Ţarigrad, pentru întărirea
păcii, pentru ca să fie pace vecinică leșii cu turcii. Decii noi moldovenii ne
bucuram unde auziiam că iaste să să facă pace vecinică, fiindu pământul nostru
supărat de podghiiazuri și de pustietate. Dar nu ne pricepem, că mai cu amar pre
urmă ne va fi vecinica pace. De răutate și de amar ni-au căzut noao moldovenilor
pe urmă, că ni s-au micșurat cinstea de la turci, că ni-au înmulțit obiceaiuri
rele asupra și ni-au făcut oameni de nemică de suntem, că ni-au călcat precum
li-au fost voia, care înnainte să vor arăta toate, pre rându. După aceia, în
scurtă vreme au și vinit iarna ferman de la Poartă, să margă Antiohii vodă și cu
hanul dinpreună să scoată pre nohai din Bugeacu, să să ducă la Don, să trăiască
acolo, după cum s-au așezat la pace. Şi ei să punea înpotriva hanului și nu vrea
să iasă din Bugeac. Decii Antiohii vodă îndată să găti și purceasă cu frumoasă
oaste, că atuncea era și Turculeț, cu vreo doao mii de slujitori ce fusese
joimiri, suptu ascultarea țărâi. Deci purceasă din Iași pre Bârlad până la
Fălcii, și de acolo s-au întorsu iar la Iași, că s-au așezat hanul cu nohaii
să-i lasă până la primăvară. Şi cum au vinit primăvara, s-au și rădicat de
bunăvoia lor, de s-au dus la Don să trăiască. Iară Antiohii vodă de primăvară,
în al cinceli an a domniii lui, au făcut cărți de slobozii pin toate săliștile.
Şi au mutat slujitori de pin Piatră și din Roman și de pin toate târgurili, ce
era pin mijlocul țărâi așezați, și i-au mutat pe la marginile țărâi; pe la
vaduri, pe Nistru și pe Prut îi așeză. Şi scoasă și ruptă pe țară, de-i așeza
pre oameni pe putință cu pecetluiri roșii domnești pe fețe, pe tot omul anume,
și cu giurământ mare că vor da de patru ori într-un an. Decii așia purceasără
oamenii din toate țărâli a izvorî și a vini cineș la locul său și la moșiia sa.
Așijderea și boiarii carii erau pribegi în Ţara Munteniască încă de la maziliia
lui Costantin Ducăi vodă, de făcea multe amestecături, atuncea văzind că s-au
făcut pace și nu mai pot isprăvi nemic, nici cu Costantin Duca vodă, nici cu
Brâncoveanul vodă, ș-au plecat capetili la Antiohii vodă și au vinit în țară. Şi
Antiohii vodă i-au priimit cu dragoste și-i ținea la mare cinste. Carii mai pre
urmă acei boiari i-au fost de mare folos la maziliia lui Antiohii vodă, precum
să va arăta mai înnainte. Numai ce au rămas în Ţara Munteniască Nicolai Costin
hatmanul, că era cumnat cu Costantin Duca vodă, și Mavrodin vistiernicul, că era
grec, nu avea la ce vini. Tare să bucurasă oamenii atuncea și de pace și de
chivernisala cea bună a lui Antiohii vodă. Şi începură boiarii a-ș face curți și
a ezi iazuri pre la săliști, și cu toate să siliia. Întorsu-s-au și solul cel
mare leșescu de la Poartă, pre anume Lișcinschii, voevoda Poznavschii. Şi i-au
eșit Antiohii vodă înnainte și iar l-au cinstit după obiceai, și s-au dus la
țara lui, în Ţara Leșască. Atuncea, după aceste după toate, s-au rădicat și
Dumitrașco beizadea din Iași cu doamnă-ș și cu tot agârlâcul său, și s-au dus la
Ţarigrad, să trăiască acolo. Iară Brâncoveanul vodă, după ce au văzut că au
mărsu Dumitrașco beizadea la Ţarigrad, s-au umplut de grije și de frică că-l va
pâri, pentru că știia doamna lui, din Ţara Unguriască, toate tainele ce avea
Brâncoveanul vodă cu nemții, a doa, pentru mulți bani ce luasă Brâncoveanul vodă
a lui Şerban vodă. Şi-i era aminte să nu-l smintiască și din domniie, cu
priiatinul său, cu Cerchez Mehmet pașia, cu cuciuc-imbrihor, musaipul
împăratului. Că Dumitrașco beizadea știia bine rândul Porții și avea cinste mare
de la turci. Ce Brâncoveanul vodă să sfătui mult cu unchii lui, cu Costantin
stolnicul și cu spătarul Mihai, cum ari face să să poată mântui de Cantemirești,
ca să nu vie la vreo primejdie cu Costantinu Duca vodă, să cheltuiască să-l
scoată la domnie. Nefiindu-i ginere, îl urâsă. Şi dzicea că cându îi era ginere
și nu-l asculta, dar acmu, dacă va eși la domnie, nici l-ari băga samă. Şi
sfătuiră și triimisără pre unchiu-său, pe Mihai spatariul, la Poartă; și umblă
spatariul Mihai și cercându și giuruind mult veziriului, să maziliască pre
Antiohii vodă și să pue domnu strein, pre carele au ales Brâncoveanul vodă. Şi
Brâncoveanul vodă alesese pre un Toderașco de la Galați. Care acel Toderașco au
fost neguțitor; om era chipeș și de fire, dar mai rău și mai spurcat, și mai
varvar, și mai tiran nu era alt om pre aceli vremi în țară. Că de ar fi fost
acela domnu în Moldova, nici un boiariu până în doao, trii luni n-ar fi rămas
viu în țară. Acel feliu de milă avea Brâncoveanul vodă pe țara noastră a
Moldovii și pe boiari. Ce Dumnezeu nu s-au îndurat; că au răspunsu veziriul
spătariului Mihai că nu va mai înmulți domnii, ce, de va mazili pre Antiohii
vodă, a pune pre Costantin Duca vodă, iar pre alții nu va pune. Auzind acest
răspunsu de la veziriul, spatariul Mihai nu l-au mai încăput vreme a mai aștepta
într-alt chip, că avea grije de Dumitrașco beizadea, ce numai i-au căutat a să
lipi iar de Costantin Duca vodă, să-l scoată la domnie. Nu știu ce vom dzice,
nenorocirea Ţării Moldovii, au mânie lui Dumnezeu. Să tâmplasă la aceia vreme de
ținea gazdă solul nemțăscu în casăli lui Costantin Ducăi vodă. Şi i să rugă
acelui sol, țiind gazdă la dânsul, de au grăit solul veziriului să-l facă domnu
pre Costantin Duca vodă. Şi atuncea veziriul îl ținea la mare cinste pre acel
sol; și numai ce i-au căutat a-i face voia, puindu-să chizeși muntenii și
agiutându-l și cu bani. Vinit-au atuncea la Iași, la Antiohii vodă, și alt sol
micu, moscal, de la Ţarigrad, careli mersese pe la Azacu pe apă cu un galion. Şi
turcilor nu le părea bine unde l-au văzut că a vinit pre apă, de au deschis
drumul pe apă și au învățat a face galioane și ei. Şi mult să mira și să
strângea noroade de priviia acel galion moschicescu, că nici cu gândul nu
gândiia, netocma să vază galion moschicescu să vie la Ţarigrad. Şi auziia mai
înnainte că făcu moscalii galioane, dar nu credea; dar atuncea l-au văzut și cu
ochii. Ce întorcându-să acel sol, pe uscat, pin Iași, l-au cinstit Antiohii vodă
după obiceai și după cinste. I-au spus acel sol că iaste mazil, că înțălesese
din solul nemțăscu pentru aceasta. Numai nici de un folos nu i-au fost lui
Antiohii vodă că i-au spus, că cum au purces solul din Iași, iară a doa zi i-au
și sosit un capegi-bașe cu maziliia. Căutați acum de socotiți cea fără de năroc
țară și oameni; că numai șapte, optu luni didese Dumnezeu de era răsuflare în
țară și să bucurasă țara tare. Dară de ar fi ținut șeapte, optu ani, sau zece
așia, n-ar fi putut oamenii și dobitoaceli a încăpea în țară. Dar Dumnezeu nu va
să iarte păcatul și greșala aceștii țări, tot mai mare, și mai rău, și mai amar,
și mai suspin să adaoge. Decii cum dede maziliia, îndată și apucară porțili și
începură a căuta pre Bogdan hatmanul și pre Iordachi Rusăt vistiernicul, cu
ferman făcut de la Poartă, Costantin Duca vodă și cu muntenii. Şi să strânsără
într-un ceas slujitorii, de-i pusă capegi bașe împregiurul curții domnești de
sta de străjuia să prindă pre acei doi boiari, pre Bogdan și pre Iordachi. Iar
cei doi boiari șidea în casă la doamna, mistuiți, ascunși, și nu cuteza capegi
bașia să între în casă la doamna să-i ia de grumazi, că-i oblicisă că sunt
acolo. Şi era turcu om împărătescu. Iară a triia zi au stătut Antiohii vodă de
au mijlocit lucrul cu boiarii carii fusese pribegi, carii mai sus s-au scris că
au vinit la mila lui, și cu alți boiari de țară ce să tâmplasă în Iași din
capete, anume Vasilașco Cantacozino spătar și cu frate-său Ilie Cantacozino
vistiernic și cu Ioniță sărdariul, ficior lui Miron Costin logofătului, și
Antiohii hatmanul și Lupul, ficior lui Gavriliță visternicul. Vorovit-au cu
toții cu aceștea și i-au poftit și i-au rugat pentru Bogdan și pentru Iordachi.
Dece aceștii boiari n-au putut călca voia lui Antiohi vodă, și măcar c-avusesă
mult supăr de Bogdan și de Iordachi, întâiu Ioniță sărdarul, sân Miron Costin,
având mare rană în inema lui pentru tăere tătâne-său, lui Miron logofătul, în
vreme lui Cantemir vodă, că mai mult era prepusul de Bogdan și de Iordachi c-ar
hi îndemnat pe Cantemir vodă atuncea de au perit tată-său. Şi acmu, vădzind
rugăminte lui Antiohi vodă, le-au lăsat toate gios ș-au sfătuit cu toțâi. Şi
eșindu sara la gazde, au înbrăcat pe Bogdan și pe Iordachi în haine proaste, și
s-au făcut în loc de slugi de-au mărsu dup-acei boiari pen mijlocul
slujitorilor, până au eșit pe poartă afară. Însă fiindu și baș bulubaș de casa
lui Antiohi vodă, s-au agiunsu și cu dânsul, de-au pus niște slujitori ca acie,
cu plată, de n-au luat tare sama, când au eșit. Dece hatmanul Bogdan, după ce au
agiunsu la gazda Lupului visternicul, îndat-au încălecat cu câteva slugi ș-au
fugit în Ţara Leșască. Iară Iordachi Rusăt visternicul au mărsu după Ilie
comisul Cantacozino pân' la gazdă pe gios, și n-au putut încăleca și el, ca
Bogdan, să fugă, fiind om bătrân și slab. Ş-au purces Cantacozino la țară, și
așea într-o cuhne l-au ascunsu, și apoi au fugit și Ilie, pentru voia lui
Iordachi, depreună. Şi l-au dus pen Hangu, ș-au trecut în Ţara Leșască amândoi;
și așea li s-au tâmplat de au scăpat. Iară Antiohi vodă s-au gătit ș-au purces
la Ţarigrad, înpreună cu capegi baș. Ş-au domnitu 5 ani fără 3 luni. Şi păre
tuturor rău de dânsul, și-l pomenie de domnu bun, până în dzua de astădzi, că
ave năroc la toate bucateli, de să făcea în dzileli lui. Nice boală în bucate nu
era, și stupii nici într-o vară nu s-au făcut răi. Acestu năroc avu Antiohi
vodă, și plată de la turci pentru slujbe ce au făcut, i-au plătit cu mazâlie.
Cap. XIV DOMNIA A DOO A lui COSTANTIN DUCA VODĂ, LEAT 7209, SĂPTEMVRIE 14.
Costantin Duca-vodă, dac-îmbrăcă căftan de la Poartă, cu cheltuiala şi agiutorul
muntenilor, fece iar cheltuială mare. Şi cu datoria a domniei cei dintăiu
neplătită, să-ncărcă de să feci o somă mare de bani, şi-ndatori țara şi pe vaci,
şi pe oi, şi pe miere, şi pe ceară, de luo bani de la neguțitori. Şi dacă-i vini
veste c-au scăpat Bogdan hatmanul şi Iordachi Rusăt visternicul, să otrăvi de
mînie pe camaicanii din Ieşi, căci i-au scăpat pe cei doi boieri. Şi se mînieră
şi le păru rău şi muntenilor că i-au scăpat şi nu ş-au putut faci cheful pizmei
cei vechi. Căci sfatul lor cu Duca-vodă gîndiea că vor găsi la dînşii multe
averi, să-ş plătească nevoia şi datoria ce avea după cap. Şi acel sfat şi gînd
dede Dumnedzău de nu-i fu nice de un folos. Şi după ce vini în Ieşi, pusă boieri
după obiceiu, anume pe Ion Buhuş, vărul lui, vel-logofăt, şi pe Mitre vel-vornic
de Țara de Gios, pe Pavăl Ciocîrlan vel-vornic de Țara de Sus, pe Neculaiu
Costîn, cumnatu-său, hatman, pe Panaite Morona vel-postelnic, pe Cuze
vel-spătar, pe Savin Zmucilă vel-ban, pe Gavril Miclescul vel-păharnic, pe
Gheorghiță Mitre vel-visternic, pe Pătraşco Zosin vel-stolnic, pe Manolachi
Hristoverghi vel-comis. Aceştia era boierii lui Costantin Ducăi vodă. Numai mai
aleşi din toți era la sfat Panaite Morona postelnicul, că să potriviea cu
stăpînu-său la o fire. Dece, după ce boieri, îndată triimisă boierii la Poartă
cu pîră asupra lui Antiohi vodă ş-a frăține-său, lui Dumitraşco, cu multe
năpăşti şi pricini făr' de cale. Şi-nvăța pe boieri, cu de-a frica, de-i pîrîea,
fiind şi munteni învățători şi agiutori la Poartă. Şi deodată îl închisără
turcii pe Antiohi-vodă. Că Antiohi-vodă, cînd s-au mazîlit, mai mult de 27 de
pungi de bani în casa lui n-avea, măcar că fusesă domnu cinci ani, şi n-avea cu
ce să să sprejînească de neprietini, după cumu-i obiceiul turcilor, de-l faci
prietin cu dare. Pe-cestu lucru să poate socoti că Antiohi-vodă era om bun şi
nelacom. Unde să să găsască altul de potriva lui să fie! Dumnedzău nu-l lăsă
mult în pedeapsă, că să schimbă Poarta, şi-ş tocmiră Cantemireştii trebili, şi
ieşi de la-nchisoari Antohi-vodă. Iar Duca-vodă, dac-audzi că şed Cantemireştii
la casăli lor cu paci, îndată să-mbrăcă cu cămeşe de gheață. Deci şi triimisă pe
vlădica de Roman, anume Avrinte, la Bogdan şi la Iordachi, în Țara Leşască, de
le giură şi le adeveri mare milă, şi-i adusă în țară la pămîntul lor, să
trăiască cu paci. Iară munteni triimitea totdeauna la Duca-vodă de cerea datoria
cea vechi şi iastă noo, şi nu le mai da nemic. Şi de ce poftiea sau l-învăța, el
nu-i asculta ca-n domnia dintăiu, nice să mira de dînşii. Ce să mînieră şi ei
tare, şi vădzind şi pe Cantemireşti c-au ieşit de la-nchisoare, le-au întrat şi
lor o oarice grijă de dînşîi, şi-ş arătară obraz de făcură paci cu taină, să nu
ştie Duca-vodă. Numai pace sulemenită, că, cînd le viniea muntenilor zamanul,
tot îi împedeca la trebi pe Cantemireşti. Şi-ncepu Duca-vodă a scoate grele mari
pe țară, a-ndesi ciferturili ce le scosesă Antiohi-vodă: din patru dederă opt
într-un an, şi oamenii începură a să spăriea şi a fugi. Și pe mazîli a-i
îngreuiea cu dăjdii grele şi desă. Şi pe Bogdan şi pe Iordachi, totdeauna
triimitea la dînşii, de le lua împrumutări mari, pungi de bani, şi-napoi nu le
mai da nemic. Şi nu ținea giurămîntul, că era în prepusuri, după cum este acel
obiceiu la toți domnii, de au prepusuri pe unii boieri. Atunce Iordachi Rusăt
visternicul, încuscrindu-să cu Vasîlie vornicul Gavriliță, feci sfat la nunta
fiilor lor, ce vor faci să să poată mîntui de acestu domn, că nu mai pot rădica
nevoile. Dece Vasilie vornicul, măcar că era la cinste, dar pentru voia
cuscru-său, lui Iordachi, îi întunecă mintea şi-ndată să sculă cu toți frațîi
lui, anumi Lupul şi Solomon şi Costachi, şi cu alți boieri: Mihălachi spătarul,
ce fusese cumnat cu Antiohi-vodă, şi Ilie Frige-vacă spătarul şi cu alți mulți
boieri, ca la vro 50 şi mai bine. Şi o samă loviră pe la Bogdan, pe la casăle
lui pe la Iveşti, neştiind Bogdan nemic, şi-l îmbunară, cum vor să fugă şi să
ciie pe Antohi-vodă de la Poartă să le fie domnu. Şi-i credzu, şi fugi şi Bogdan
cu dînşii în Țara Muntenească. Cu toțîi să dusără, iară Iordachi rămas-a în
Ieşi, cu mare grijă, făcîndu-să bun şi nu ştiea nemic. Deci Duca-vodă, dacă
vădzu aşea, să tulbură tare şi-ş aprinsă poaleli de toate părțile. Şi ce
strînsesă bani de la țară, nu apucă a da pe la datornici, şi şi începu a
triimite bani la Poartă şi la hanul şi la Isuf-paşe, sarascherul de Baba. Şi
isprăvi de scoase ferman să-i iea pe toți Duca-vodă de grumadzi din Țara
Muntenească. Ce şi Brîncovanul deodată nu-i dede, şi triimisă doo, trei rînduri
jalobă la Poartă de ce le faci Duca-vodă, şi tot nu le ținu în samă Poarta. Dece
Brîncovanul-vodă, vădzindu că nu le poate isprăvi de la Poartă, stătu să le facă
paci de la Duca-vodă. Şi-i triimisă pe boieri la Focşeni să stea împreună cu
căpitanul de Focşeni, să le giure şi să treacă în Moldova. Şi treimisă şi
Duca-vodă pe Ioniță hatmanul sîn Costin şi pe Misail mitropolitul, de marsără la
Focşeni de giurară boierilor că nu le-a fi nemic despre domnu Costantin
Duca-vodă. Şi trecură boierii toți în Moldova la casăle lor. Însă nu-i dede pe
toți ce era mai cu prepus şi mai capete, ce-i mistui Brîncovanul pe aciie de
cătră capegii-başe ce vinisă să-i iea, anume pe Vasîlie Costachi vornicul şi pe
Bogdan hatmanul şi pe Mihălachi spătarul şi pe Ilie stolnicul Frige-vacă şi pe
Macsut postelnicul. Pe aceştia îi popri Brîncovanul, că să temea să nu-i omoare.
Iar Costantin Duca-vodă, vădzind că nu i-au dat pe aciie, iar s-au apucat de
pîră la Poartă mai tare pe Brîncovanul, cu jalobă. Deci Iordachi, din Ieşi, iar
pe taină au îndemnat pe alți boieri, ş-au fugit în Țara Ungurească, anume Ilie
Cantacozino şi Balşe şi Ursachi şi Ion Sturdze şi alții. Şi pe alții îndemnă de
fugir-în Țara Leşască, anume pe Macrei banul şi pe Gheorghiță comisul şi Pilat
şetrarul şi alții mai mici din căpetenii. Deci dacă înțelesă Duca-vodă cum c-au
fugit boierii şi-n Țara Ungurească şi-n Țara Leşască, i s-aprinsă inema de voie
rea. Şi slăbi a mai pîrî pe Brîncovanul la Poartă pentru boierii cei mai de
frunte ce-i poprisă Brîncovanul, de nu-i dedesă. Că-ş tocmi apoi Brîncovanul
lucrul de la Poartă să nu-i dea, şi rămasără acolo. Că triimisesă Duca-vodă pe
Dumitraşco Buhuş să omoare pe furiş în Bucureşti pe Bogdan hatmanul. Ce Buhuş,
ca un fecior do boier şi de neam, n-au vrut să fac-acel lucru tălhărescu şi,
după ce au mărsu, au spus lui Bogdan şi Brîncovanului. Ce Brîncovanul, cum audzi
acel lucru, îndată feci mărturie de la mulți turci şi de la boieri şi triimisă
la Poartă de feci ştire. Şi cu acea socoteală îş strîcă obrazul şi numeli şi mai
rău de la Poartă Duca-vodă, de nu mai putu cere pe acei boieri ce rămasără acolo
la munteni. Atunce strîcă Duca-vodă legătura văcăretului ce făcus-Antohi-vodă şi
scoasă văcăretul, de cal 2 lei şi de vacă un galbăn şi adăoşag de toată vita
cîte un tult. Ş-apoi, vădzind că să strîcă țara şi să pustieşte, să spăriea că
ş-a pune capul şi feci şi el legătură şi scrisă cărți pe la margine de milă. Şi
triimisă la boierii cei pribegi de la unguri şi de la leşi cu giurămînt să-ş vie
în urmă la pămîntul lor. Şi viniră iarăş înapoi acasă. Dar cei 5 boieri tot au
rămas la munteni, n-au vinit, nice cum n-au credzut. Într-această vreme, mîrzaci
nohai, cu ordele lor, începură unii dintre dînşii iar a s-întoarce în Bugeag. Şi
turcii îi goniea iară înapoi, nu-i lăsa. Ce să burzului un soltan cu dînşii
asupra turcilor şi făcură multă răutate în olatul Chelei şi arsără şi Renii.
De-r hi fostu înghețată Dunărea, păn-în Țarigrad ar hi agiunsu. Ş-au scris la
Duca-vodă să-ncalece şi el cu moldovenii, c-apoi a prăda țara. Ce Duca-vodă au
cădzut cu rugăminte că n-are cu cine să-ncaleci, şi i-au triimis 15 pungi de
bani. Şi aşea l-au lăsat. Vinit-au Isuf-paşe sarascherul împotriva lor la Smil
ş-au şedzut cîteva săptămîni acolo cu meteredze, păn' i s-au strînsu oaste. Şi
trimisesă şi la Duca-vodă să margă. Ş-au mărsu numai păn' la Bîrnova şi s-au
întorsu iar, că s-au aşedzat sarascherul cu tătari. De vară s-au mutat Isuf-paşe
de la Baba cu sarascherlîcul la Tighine, puindu pricina zorbalîcul tătarilor. Şi
vădzindu că este vrajbă în Țara Leşască, n-avea cine-i sta împotrivă, să nu facă
sarascherlîc la Tighine. Dece s-au apucat a tocmi cetatea ş-a o mări ş-a o
lărgi, de-au lucrat cîțiva ani, pecum se vede, cu-ceste 2 țărî. Şi pe tătari au
început a-i călca ş-a-i pune a lucra la cetate de-a valma cu creştini. Şi i-au
făcut de-u plătit toată paguba ce făcusă raielei la Tighine şi la Reni. Tot
la-această vreme, craiul leşescu al doile Avgustu începu şi el să strîce
volnicia leşilor, să fie numai optu sfetnici şi să iea tot vinitul stărosteilor,
să strîngă acei bani să facă mulțime de oaste. Şi să giuca în cărți cu doamnele
celi frumoas-a leşilor. Şi care-i plăcea, o ținea cîte doo, trei luni la dînsul.
Încă pe-a lui Lebomirțchie au dus-o şi-n Sacsonia, de-au ținut-o vro doi ani. Şi
pentru dragostea ei l-au pus şi hatman, după ce au murit Iablanoschie. Iară
domnii leşeşti nu putură răbda, ce făcură sfat cum or faci să să mîntuiască de
dînsul, să-l gonească din țară, pecum au mai gonit pe un craiu a lor, anume den
Conte, ce vinisă de la franțuji. Şi să căiră mult atunce că n-au pus pe un
ficior a lui Sobețchi. Şi marsără cu toțîi la craiul Avgust şi-ncepură a-l
îndemna să margă să iea cetatea Rîgăi de la Cifed, că-i a lor de moşie. Şi-i
tulburară mintea craiului, şi s-apucă de gîlceavă cu craiul sfedzescu. Şi marsă
la Riga s-o iea. Ce leşilor nu le era trebuitoare Riga, numai le era voia
să-nceapă gîlceavă cu Sfedul, şi ei să facă una cu Sfedul, şi lui să-i dea peste
cap. Dece Sfedul era o țară puternică, craiul lor tînăr de 16 ani şi bun viteaz,
dîrzu. Îndată trecu marea Balticului şi ieşi în Livonia, în tîmpinarea leşilor.
Şi nu-i putură sprejeni leşii. Şi-ncepură unii a s-închina la sfedzi, iar unii
să făcea a ținea cu craiul Avgustu. Atunce nu zăbăvi vreme, şi muri
Iablanovschie, hatmanul coronie, care era cap la tot sfatul începături leşescu
cel mai mare. Căci el să socotiea că s-a mîntui de Avgust craiul şi a lua pe
crăiasa lui Sobețchie, fiind nensurat, ş-a fi el craiu. Ce n-au apucat să
isprăvască ce gîndisă, şi s-împlu Țara Leşască de oşti streine, de rămasără ca
un roiu făr' de matcă leşii. Pusă craiul Avgustu hatman pe-cel Lebomirschie,
cari s-au pomenit mai sus, şi nu zăbăvi vreme, şi muri şi Lebomirschie. Apoi
pusă hatman coronie pe Adam Sinavschie. Era om mic de stat, dar întreg la minte,
cu dreptate craiului şi-nvățat foarte, şi om dumnedzăescu, la streini milostiv.
Sfătui pe craiul Avgustu de s-agiunsă cu Moscul, că vădzu că pe Cifed nu-i
putincios craiul să-l bată sîngur. Că leşi mai mulți era cu Cifedul, de pe cum
s-au dzis mai sus. Şi-i ascultă cuvîntul craiul Avgust şi să legă la un cuvînt
cu țarul Moscului, cu Petre Alicsovici. Țarul Moscului îndată preimi bucuros, că
el încă-şi schimbas-atunce portul, de luas-orînduiala nemțască, şi vrea să-şi
ispitească nărocul oştii sali. Şi dede şi el pricină Cifedului pentru toate
țărîle Livonei ce au luat Cifedul de la strămoşu lui fără cale. Şi-ncepu şi el
gîlceavă şi a să bate pe de altă parte cu Cifedul, de au luat cetatea Narvei şi
altele. Ce Sfedul rămasă a să bate în doo părți, şi Moscul cu oastea lui iar
bătea în doo părți: cu o samă de oaste să bătea la Narva cu cifedzii, iar pe de
altă parte dedesă oaste craiului leşescu într-agiutor. Ce birui Cifedul pe
craiul Avgustu şi-l goni în Sacsonia, în țara lui. Şi Cifedul să dusă după
dînsul, de au iernat acolo în Csacsonia, cu toată oastea lui. Şi de frică,
craiul Avgustu, că i-a istovi țara, făcu pace cu Cifedul şi-i giură craiului
cifedzescu cum nu-i mai trebuie să ias-în Țara Leşască să fie craiu. Şi dup-acie
să rădică Şfedul şi vini iar în Țara Leşască şi coroni pe Stănislav Leşințchi,
care era ficior solului celui mare ce trecus-în dzileli lui Antohi-vodă la
Poartă, voevoda Poznavschie. Şi pe Iosăf Potovschie, voevoda Chiovschie, îl pusă
hatman coronie, fiind rudă cu Lecinschie. Iară hatmanul Sinațchie şi cu hatmanul
Oghințchie şi cu hatmanul Zapiva şi cu oastea moschicească era spre Litfa,
într-altă parte. Dece craiul şfedzescu au lăsat pe un ghinărar a lui cu oaste,
anume Cras, cu Stănislav craiu în Țara Leşască, iară el au purces cu obuzul lui
drept în Țara Căzăcească, de au trecut Niprul pe la Starii Dub, şi ce-u lucrat
s-a scrie înainte la rîndul lui. Atunce leşi, fiind Racoți pribag la dînşii,
i-au dat vro doodzăci de steaguri de oaste într-agiutor, de au ieşit şi el în
Țara Ungurească cu zorba, ca să să dezbată Țara Ungurească de la nemți. I-au dat
leşii, carei ținea cu Cifedul, că să temea de Neamțu să nu dea agiutor lui
Avgust craiu, fiindu-i Neamțului alector. Ce i-au dat pentru să-i
fac-împedecare. Dece Racoți, cum au ieşit cu aceli 20 de steaguri în Țara
Ungurească, au şi-nceput mulțime de unguri a să strînge la dînsul, de să făcusă
la cindzăci, şesădzăci de mii de oaste. Că alerga din toate țările, din Moldova,
de la munteni, păn' şi tătari, fără poroncă, pe furiş să ducea la leafă la
dînsul. Atunce moldovenii, mulți şi ficiori de boier, să ducea la leafă, unii la
moscali, unii la leşi, unii la Racoți, unii la Cifed, pentru agonisită. Şi
Racoți, pe unde găsiea nemți, îi tot bătea şi-i scotea de pen cetăți. Mai îş
dezbătusă țara, c-au îmblat vro doi, trei ani pen Țara Ungurească. Nemții să
bătea cu Franțuzul şi nu putea să stea să să bată şi cu Racoți. Deci mai pe urmă
au dat Neamțului agiutor Englezul 40000 şi Dania 30000. Şi ş-au înglotit oastea
Neamțul ş-au început a să bate şi cu Franțozul şi cu Racoți. Ce pe Racoți l-au
biruit şi l-au gonit la franțuzi, iară o samă de boieri unguri carei ținea cu
dînsul, au pribegit aice în Moldova, iar unii în Țara Leşască. Ce ceştii de aice
în scurtă vreme ş-au făcut pace şi s-au dus înapoi. Atunce, pe acee vreme, toată
Evropa să tulburasă cu oşti, de au îmblat cîțiva ani aceste oşti, ce s-au
pomenit mai sus. Numai turcii avea paci, şi le tot îmbla cărțile şi soliile ni
la unul, ni la altul, de-i tot îndemna şi-i învrăjbiea. Ce în scurtă vreme vini
şi la dînşii zor pecum înainte arată. Să lăsăm cele streine, să vinim iar la
Moldova. Brîncovanul chemă pe boieri pribegi la sine, şi făcură sfat pe taină,
să stea să le facă domnu pe unul dintre dînşii, iar nu din Cantemireşti. Şi să
feriră de Bogdan, fiind Cantemireştilor cumnat, să nu ştie nemic de-cel sfat. Şi
triimisă la Costantin Duca-vodă Brîncovanul, ca-n chip de sol, pe un mitropolit
a patriarhului Dosoftei de Ierusalim, anume Hrisantos, carele acel Hrisantos pe
urmă au cădzut şi patriarhu la Ierusalim. Şi mărgîndu la Duca-vodă, ş-au dat
solia ce-au avut, iar pe taină, cu Iordachi Rusăt visternicul, au avut altă
solie, de-i giură de la Brîncovanul pentru celi trecute pizme vechi şi grozi şi
pagube, ce au avut Iordachi, să fie iertate. Şi feci şi logodnă c-un ficior a
lui Iordachi, anume Neculaiu, să iea pe o fat-a Brîncovanului, şi de acmu
înainte să fie frați. Şi de Cantemireşti să fie despărțit, şi lepădat de
prieteşugul lor. Şi-l întrebă pe cine va socoti dintre boieri Moldovei ce-s
pribegi acolo, să cheltuiască Brîncovanul la Poartă, să-l puie domnu. Deci
Iordachi, măcar că era om înțelept, iar firea îi era de grec, lacom la cinste,
nu socoti nice la Dumnedzău, nice ruşine de oameni, nice la osîndă sau la ce va
vini pe urmă lucrul. Şi-ndată făcu logodnă şi priimi să să lepede de
Cantemireşti. Pe Antohi-vodă încă l-au rugat Brîncovanul să-i dea fata şi să să
lepede de prieteşugul Cupăreştilor, şi n-au priimit, iar el, cum îi vini
zamanul, îndată priimi cu bucurie. Ce să ştiți, fraților, că nu numai Iordachi,
ce toți greci, mai drepți şi mai bune slugi nu-i alt neam în lume pănă este
stăpînul în cinste şi-n puteri, iar cît să slăbeşte sau să micşureadză cinstea
stăpînului, îndată să şi lasă şi aleargă la altul, carii vede că-i mai cu
puteri. Pecum şi Iordachi, făcînd această grabă, mai pe urmă la multe primejdii
de viiață şi de pagub-au vinit, care să va arăta înainte la rîndul lor. Dzis-au
Iordachi cătră acel mitropolit că este bun de domnie Mihălachi spătarul,
ficiorul lui Ion Răcoviță vornicul, că este neam de boier vechiu moldovan şi
este rudă şi Brîncovanului. Şi este şi bun, că nu-i va ieşi Brîncovanului din
cuvînt, la ce i-ar poronci. Iară aceasta nu dzicea Iordachi pentru altă, ce o
dzicea, căci era Mihălachi de casa lui, rudă aproapi, şi va faci pecum i-ar hi
voia lui, şi va mînca țara cum au mîncat-o şi la Antiohi-vodă. Care aşea i s-au
şi tîmplat, de-au făcut pecum au şi gîndit. Şi cu acestu sfat încă şi mai mari
mulțămită arătă Iordachi lui Antohi-vodă, că Mihălachi spătarul era plin de
neam, boierii carii era mai capete în țară. Şi era toți de casa Cantemireştilor,
iar după ce au luat Mihălachi spătarul domnia, acee s-au despărțit toți de casa
Cantemireştilor şi s-au făcut toți de casa lui Mihălachi spătarul, şi
Cantemireşti rămăsesă din boierii de frunte numai cu cumnatul său, cu Bogdan
hatmanul. Aşea le aşădză, aceste vorbe toate, acel mitropolit, şi să dusă de le
spusă Brîncovanului toate deplin. Costantin Duca-vodă de acestu sfat nemic nu
ştiu, nice pricepu. Şi-ncă îl şi boieri pe Iordachi, îl pusă vornic mare de Țara
de Gios, ca să fac-al său prietin. Deci ştiu că l-au făcut, ca oaia pe lup.
Atunce Costantin Duca-vodă au scos pe țărani miere şi ceară, de-au dat pe
desetina de stupi şi de porci, de tot mascurul şi de un stup, cîte-o ocă de
miere şi de ceară. Trecut-au un sol moschicescu mare de la Țarigrad pen Ieşi,
mărgînd la Moscu, anume cneadzu Dumitru Galecin. Ş-au botedzat un cucon a Ducăi,
de s-au cumătrit, şi l-au cinstit după obiceiu. Atunce, din boierii cei pribegi
ce era în Țara Muntenească, anume Vasîlie Costachi vel-vornic, i să tîmplă
moartea acolo, în pribegie. Şi n-au apucat să-ş vie la pămîntul lui şi la casa
lui, nice să să bucure de sfatul ce-l începusă. Pe-cie vreme era vizir Rămif
Răiz afend, carele fusesă sol la pace, cînd s-au făcut la Carlovici. Şi
luas-aminte, de ştiea toate fapteli şi mestecăturile muntenilor, încă păn-a nu
cădea vizir, şi dzicea" Eu, de-aş cădea vizir, ştiu ce-aş faci muntenilor pentru
Moldova, că ei au prăpădit-o cu meşterşugurile lor". I-aş faci pe dînşi de-ar
împlea țara de oameni, şi toată cheltuiala să fie de la dînşii. Dece în scurtă
vreme au şi cădzut vizir. Ce, cum au cădzut, îndat-au şi chemat pe Brîncovanul
la Poartă, ca să mazilească din scaon, că să temea turcii că nu-l vor putea
prinde la mînă. Deci fiind în multe prepusuri la împărățîe o domnie îndelungată
ca acie, nu vrea să margă la Poartă. Iară unchii lui Cantacozineştii, sfetnici
lui, nu l-au lăsat să iea într-altă parte, ce l-au îmbărbătat numai să margă la
Poartă, că apoi, nemărgînd el, va aduci perirea țărîi şi boierimei. Şi aşea, cu
mare grijă, au purces la Udriiu şi, mărgînd încet, păn-a sosi în Udriiu, ş-au
tocmit lucrul cu banii, ca un domnu bogat ce era, cît nice vizirul n-au avut
ce-i face. Încă l-au grăit de bine cătră împăratul, că încotro să întorcea
vizirul tot de bine-l grăiea. Ce, dac-au sosît la Udriiu, l-au întrebat
împăratul pe vizirul de ce-a adus acolo pe domnul muntenescu. Iar vizirul au
dzis că l-au adus, că-i om înțeleptu, cu sfat şi avut, că" la această vreme ne
trebuieşte sfat şi bani". Împăratul au dzis:" Să nu-l zăbăveşti aice, ce să-l
îmbraci cu căftan, să nu stea țara acie fără domnu". Vizirul, dac-audzi aşea,
l-au chemat la adunare şi, şi pentru altă ce-au avut a-i dzice, l-au întrebat
pentru Țara Moldovei ce s-au stricat şi s-au pustiit:" Oari de schimbările
domnilor, au de oşti ce au călcat-o?". Iar el, vrînd să mazilească pre Costantin
Duca-vodă, au dzis că o au strîcat-o domnul, carele este acmu domnu într-însa.
Vizirul i-au dzis:" Dar putea-vei tu să porți de grije acei țări, să-ți fie pre
samă, să o tocmeşti, să fie plină de oameni?" Iară el, dac-au audzit aşea,
foarte era cu voie să fie domnu la 2 țări, că pentru acie aducea oşti streine
pen țara noastră şi schimba domnii dintr-însa, să o strîci şi să rămîie pustie.
Dece de la această întrebare n-au putut da răspunsu vizirului păn' nu va lua
răspunsu de la unchii săi, ales de la Costantin Catacozino stolnicul. Ce s-au
rugat vizirului să-l aştepte păn-' în 5 dzile, să să socotească, şi atunci îi va
da răspunsu vizirului pentru acestu lucru. Iar Costantin stolnicul i-au scris să
mulțămească lui Dumnedzău că nu-i pe voia neprietinilor, şi să-ş păzască treaba
şi grija țărîi sale. Iară mai mult să nu-l ştie că s-amestecă, că apoi, de nu-l
va asculta şi va faci peste voia lui, bine să ştie că, cînd va încăleca el din
Iudrii, iar el va înhăma în căruță şi va treci în Ardeal, şi cînd va sosi el în
Bucureşti, el va sosi în Udriiu. Şi ce va videa, să nu să sparie. Iară
Brîncovanul, a cince dzi, luînd acestu răspunsu de la unchiu-său, au mărsu la
vizirul şi i-au dat răspunsu că nu va putea purta grije a doo țări, ce sint de
margine. Ce să mazîleşti măria ta pe-cesta, să poronceşti la țară să-ş aleagă ei
pe cine le va plăcea domn. Şi aşea, alegîndu-l cu toțîi, aşea vor nemeri om bun,
şi va tocmi țara. Că aşea m-au ales şi pe mine Țara Muntenească, de m-am învoit
cu boierii ş-am tocmit țara. Ş-aceasta n-o grăiea pentru altă, numai pentru
sfatul ce sfătuisă cu boierii să puie pe Mihălachi spătarul. Ş-au mai dzis
vizirului Brîncovanul că Costantin Duca-vodă s-au încumătrit cu solul
moschicescu care au mărsu pe acolo, şi i-i gîndul să fugă la Moscu şi co-ceasta
strîcă țara. Vizirul, înțelegînd aceste, îndată cu taină au răpedzit un capegiu
la Isuf paşe sarascherul, să-l prindză să-l triimată la Poartă cu bună pază. Ce
sarascherul împreună cu capegi başe au triimis pe capegilar chihaie a lui şi pe
alai beiu cu 200 şi mai bine de spahii. Şi cîndu s-au apropiet de Ieşi acei agii
cu oaste, au triimăs înainte la Costantin Duca-vodă să le grijască conac, că
mărgu să hotărască la Horodinca despre leşi. C-au jăluit leşii că au strîmbătate
despre moldoveni. Dece descălecînd turcii la gazde demineața, n-au dzis nemic,
iar cînd au fostu pe chindie, numai ce-au împlut turcii ograda domnească, de-au
apucat porțile şi-mpregiurul zidului, cît să spăriesă toți cîți era în curte, că
n-avea unde să scapi. Şi l-au închis pe Duca vodă în casa cea mică ş-au pus la
uşi turci de pază. Şi casa cea mare şi cea mică era plină de turci. Şi aşea l-au
ținut patru, cinci dzile, de nu-l lăsa din casă să ias-afară, nice la doamna să
margă, păn' l-au pornit. Ş-au pus pe Iordachi Rusăt camaican, şi atunce au
deschis porțile. Duca vodă, vădzind aşea urgie, au priceput că s-or rădica
boierii cu pîr' asupra lui, şi nu să va mai întoarce la domnie. Căci fărmanul
nu-i scriea de mazîlie, numai îi scriea să-l ducă la Poartă. Agiunsu-s-au cu
capegi başe, ş-au şi-nceput a răpedzi harzuri la Poartă, şi la hanul, şi la
sarascherul, şi-n toate părțile pe unde avea prietini. Brîncovanul încă au făcut
veste boierilor ce era pribegi în Țara Muntenească pecum au aşedzat cu vizirul.
Dece boierii pribegi din Țara Muntenească au şi făcut ştire cestor din țară: cum
s-a rădica Duca-vodă din Ieşi, cum să să pornească şi ei la Udriiu după
Duca-vodă, că le-or ieşi şi ei în tîmpinare. Atunce toată boierimea şi mazîlimea
înțălegînd c-au prinsu pe Duca, s-au strînsu la Ieşi ş-au început a gîlcevi
cătră capegi baş ş-a-i spune că faci Duca-vodă harzuri de trimite la Poartă,
fără voia lor şi fără ştirea lor, iar lor nu le mai trebuie să le fie domnu.
Iară cînd au fostu a doo dzi, chemat-au capegi başe pe toți boierii la curte să
le cetească un fărman de mazîlia Ducăi-vodă ce i-au vinit. Şi strîngîndu-să toți
boierii la curte, deodată numai ce au închis iar porțile, ş-au început turcii a
prinde pe boieri, carii era mai capete, ş-a-i închide ş-a-i pune şi-n heră, ca
vro dzece, cincispreci, pe izvodul ce-i dedesă Duca-vodă: ca numai pe cei
streini şi pe-ciie de casa lui să iea cu dînsul, şi, sosind la Udriiu, să ție în
partea lui. Ş-au închis şi pe Iordachi vornicul, ce-l pusesă cămăican, ş-au pus
cămaican în locul lui pe Ion Buhuş logofătul, fiindu-i rudă, ca să poprească
țara să nu margă după dînsu să-l pîrască. Şi l-au pornit din Ieşi în gios spre
Bîrlad, împreună cu acei boieri ce-i prinsesă, şi s-au dus păn-' în Gălați. Şi
acolo, din boierii ce-i prinsesă şi era a lui, i-au boierit în Gălați. Au pus
hatman şi visternic şi comis, ca să sparie țara că nu-i mazil, şi-i domnu. Iar
pi ciielalți boieri ce era în prepus nu-i lăsa din heră, ce au trecut Dunărea cu
dînşii, să-i ducă la Udriiu. Ş-au scris şi la Hapdi paşe să poprească la Dunăre,
să nu treacă nime după dînsul să-l pîrască. Boierii carii au rămas de nu i-au
închis au ieşit din Ieşi tot cîte unul, unul pe de o parte, altul pe de altă. Şi
s-au strînsu toți la Hadîmbul, supt codru, şi de acolo au luat pe Racova în gios
tot a să strînge boierimea şi mazîlimea, în urma Ducăi-vodă, păn' la Piscu. Ş-au
răpedzit de olac în Țara Muntenească pe la boierii pribegi, de-u făcut ştire, de
toate de aceste ce au făcut Duca-vodă, Brîncovanului la Udriiu. Ce Brîncovanul,
înştiințind pe vizirul, au triimis de au luat pe Duca-vodă de pe drum şi l-au
făcut surgun la Cavala, unde era multă ciumă, ca să nu-l mai superi oamenii cei
din curtea împăratului, că să punea tare sălihutarul pentru dînsu. Şi pe boierii
ce-i aducea în hieră i-au slobodzit. Şi Dunărea încă Isuf paşe au slobodzit-o,
să treacă boierii. Ş-au scris Brîncovanul în Bucureşti la stolnicul Costantin,
de-au pornit pe boierii pribegi la ciielalți, de s-au împreunat la Piscu, de-au
trecut Dunărea cu toțîi, de s-au dus la Udriiu să-ş rădice domnu. Numai ce au
scris la stolnicul de au poprit pe Bogdan hatmanul în Bucureşti, de nu l-au
lăsat să margă cu-ciie boieri la Udriiu, dzicînd să aştepte, că-i trebuitor
păn-a vini de la Udriiu, că-i trebuitor Brîncovanului. Că nu era de altă
trebuitor, numai să temea să nu puie vro piedică să scoață iar pe Antohi-vodă
domnu. Atunce au făcut mare cheltuială Brîncovanul la Udriiu cu Poarta, avîndu
nume de bogat şi vrîndu să împle gurili tutoror. Ş-au mai adaos şi birul Țărîi
Munteneşti, peste cît da mai întăiu, pe an cîte o sută şi cindzăci de pungi să
dea mai mult. Şi tocmindu-ş toate lucrurili, au purces de-au vinit la Bucureşti.
Iară boierii Moldovei care s-au pomenit mai sus, bine n-au agiunsu la Udriiu,
numai s-au şi sculat zorba mari din Țarigrad toate mulaleli şi rusfeturili cu
oaste şi cu puşci de-au purces la Udriiu să mazîlească pe-mpăratul. Ş-au pus şi
vizir dintre dînşii. Iară soltan Mehmet, cu cîtă oaste avea la Udriiu lîngă
dînsul, încă s-au gătit de-au făcut meteredze să stea împotriva acelora ce
viniea. Şi atunce, tumpinîndu-să oştile, s-au făcut tot una şi l-au scos pe
soltan Mehmet din Udriiu. Ş-au pus pe un frate a lui, soltan Mustafa, împărat,
iar pe soltan Mehmet l-au pus la închisoare, şi peste o săptămînă l-au otrăvit,
de-au murit. Muftiiul s-ascunsesă, şi găsindu-l, l-au muncit, de-au luat mulți
bani de la dînsul, păn' l-au omorît. Şi au pus un popă de legea noastră şi altul
armenescu de l-au prohodit, şi au mărsu înainte-i cu cîntări şi cu cădelniță,
păn' l-au scos afară din Udriiu şi l-au îngropat, dzicînd c-au fostu ghiaur.
Şi-mpăratul cel mazîl i-au fostu puştu lui, şi el făcea ce-i era voia, de
schimba paşii şi domnii totdeuna. Iară pe Rami vizirul nu l-au putut găsi, că
nice le era prea cu voia capitelor să-l găsască. Că să voroviea atunce că cu
îndemnarea şi ştirea lui să fie fostu aceasta, că nu putea să vizirească de răul
muftiului. Atunce şi boierii Moldovei sta acolo de aştepta să găsască vreme. Şi
Antohi-vodă înțelegînd, încă era acolo la Udriiu şi aştepta să-l ceară boierii
de la Poartă, să nu cheltuiască mult. C-aşea-l amăgiea boierii, să şadză mîlcom,
că l-or cere pe dînsul domnu. Şi mai cu dedînsu Iordachi îi poronciea, şi el îl
credea. Şi-i poroncisă din Țara Muntenească cumnat-său, Bogdan hatmanul, toate
trebile ce-or să facă boierii cu Brîncovanul, să-ş cate treaba deusebi, să-ş
isprăvască de la Poartă. Iar el n-au credzut şi s-au potrivit lui Iordachi.
Atunce Iordachie vornicul au chemat pe Panaite Morona postelnicul, hiindu din
partea Ducăi-vodă, şi pe alți boieri a Ducăi-vodă şi le-u giurat cum că n-or
avea nice o nevoie. Şi le-u spus tot sfatul, că li-i voia să puie pe Mihălachie
spătarul domnu. Deci ei avînd grijă de Antohi-vodă, îndată fură bucuroşi să fie
şi ei la un cuvîntu, şi mai vîrtos Panaite postelnicul Morona, că-i era rău
greşit lui Antohi-vodă, că-i stătus-împotrivă la vremea Ducăi-vodă. Atunce
Panaite Morona, fiindu om harnic şi isteț la toate, de ştiea rîndul Porțîi
turceşti la toate, au şi făcut un hardzu cu mîna lui, că ştiea turceşte, ş-au şi
purces cu toată boierimea şi gloata la împăratul pen mijlocul urdiei, de nu să
temea de nime. Ienicerii atunce era dîrji în zorba şi-l întreba unde mergi
co-cea gloată de oameni. Iar el dzicea cătră iniceri că merge la împăratul să
pîrască pe mufteul, că le-u mîncat țara. Şi ienicerii, audzind aşea, le tot
făcea cale. Ce împăratul, vădzind acea gloată de oameni, au şi triimis de le-u
luat arzul şi, cetindu-l, l-au puiurdit la vizirul, să le facă pe voie pentru
toate ce-or pofti. Şi atunce cu toțîi au rădicat pe Mihălachi spătarul de l-au
pus domnu. Să făcea a nu-i plăcea să priimască domnia, ca şi fata cie ce dzisă
unui voinic:" Fă-te tu a mă trage, şi eu oi merge plîngînd". Aşea să făcea şi
Mihai-vodă că nu-i trebuieşte domnia. Îmbrăcîndu Mihălachi spătar căftan de
domnie de la vizirul, îi şi schimbară numeli Mihai-vodă. Atunci simți şi
Antohi-vodă de vicleşugul boierilor ce i-au făcut şi alergă la inecer-aga de-i
dede ştire şi-i giurui mulți bani. Şi inecer-aga îndată să dusă la viziriul
ş-apucă pe Mihai-vodă la vizirul încă neieşit din cort afară. Şi-ncepu a grăi
cătră vizirul să puie pe Antohie-vodă domnu şi a strîga tari că dă bani mulți şi
trebuie leafă inicerilor. Să spăriiasă Mihai-vodă şi toată boierimea că le-a
strîca giucăria inecer-aga. Numai n-au putut, că apucasă de ieşisă talhîş de la
împăratul ş-apucasă de-l îmbrăcasă cu căftan. Ce nu s-au putut, iar cu un
cifertu mai înainte de a hi sosît inecer-aga la vizirul, lua iar Antiohi-vodă
domnia. Dup-acie s-au rădicat împărăția de la Iudriiu, cu toată oastea, ş-au
purces la Țarigrad, şi Mihai-vodă cu boierimea după dînşii. Şi după ce au
agiunsu la Țarigrad, făcu Mihai-vodă şi cu toți boierii mare jalobă la vizirul
asupra lui Costantin-vodă. Şi trimisă vizirul de-l adusără la Țarigrad din
surgunie. Să pîrîră de față la Divanul vizirului, c-au strîcat țara şi i-au
jăcuit cu feluri de feluri de obicie, cît nu mai putea să mai răspundă nemic
Duca-vodă înaintea boierilor. Şi de la vizirul l-au dus la cazascherul şi pe la
multe Divanuri a cadiei. Şi tot aşea îl purta boierii pe uliți, din giudeț în
giudeț, vro doo, trei săptămîni, pănă cheltui Duca-vodă pe la giudeță tot ce
avu. Şi-l lăsară acolo, cu mare sărăcie şi pedeapsă, şi-nchisoari purure dispre
datornici. Iar Mihai-vodă aşedză capichihăi la Poartă pe Cupăreşti, pe doi frați
a lui Iordachi vornicul, anume Mihălachi şi Scarlatachi, iar pe alt neam şi
nepoți a Cupăreştilor, pe toți îi luo cu sine de-i adusă în Moldova. Şi-mbrăcă
căftan. Şi de la împăratul luînd steag şi tuiuri de domnie, să găti cu toți
boierii şi purcesă de vini în țară cu bună pace. Iar Duca-vodă Costantin, sin
Ducăi-vodă celui bătrîn, n-au mai işit la domnie altă dată, ce-u murit la
Țarigrad cu mari lipsă. Şi i-au rămas 3 ficiori, unul făcut cu fata
Brîncovanului, şi au murit, altul s-au dus la moscali, altul este la Țarigrad,
cu mari lipsă. Precum va mai hi, vremea va arăta. DOMNIA ÎNTĂIU A lui MIHAI
RACOVIȚĂ VODĂ, LEAT 7211. După ce au vinit Mihai-vodă în Ieşi, în scaon,
boierit-au şi el după obiceiu. Pusă pe Antiohi Jora, carei au fostu hatman,
vel-logofăt, şi pe Iordachie Rusăt vornicul îl pusă vornic de Țara de Gios, şi
pe Bogdan hatmanul vel-vornic de Țara de Sus, şi pe Lupul Costachi hatman, şi pe
Manolachi, frateli lui Iordachi, vel-postelnic, şi pe cumnatu-său Ilie Frigevacă
vel-spătar, şi pe Marvodin visternicul vel-păharnic, şi pe cumnatul său Pălade
vel-visternic, şi pe Dumitraşco Ursachi vel-stolnic, şi pe frate-său Dumitraşco
Răcoviță vel-comis. Aceştia era boierii lui Mihai-vodă, iar mai ales şi mai de
cinste era Iordachi Rusăt vornicul. Ce vrea el şi ce poronciea el, acie făcea şi
Mihai-vodă. Aşijdere şi munteni, iar ce vrea făcea. Şi neamul lui, toți era tari
şi mari, cine de capul lui, cum vrea, aşea făcea. Şi slugeli lui cei din boierie
era tari şi mari şi obraznici, după cumu-i hirea mojîcească. Întra în casă, şi
cu treabă şi fără treabă, cînd le era voia, de nu sămăna curtea nemic a domnie,
de atîta obrăznicie ce era. Iar Mihai-vodă, cum s-arăta în boierie, iar atunce
îți părea că-i un om zălud. Şi să mira cum a faci să le poată întra în voie
tuturor, şi nu le mai putea întra în voie. Iar cei streini sta în laturi de
mansipuri, că nu putea încăpea de Cupăreşti, şi de neamul lui, şi de slugeli
lui. Şi-ncepur-a sfătui să stîngă pe boierii cei streini, să rămîie numai neamul
lui cu Cupăreştii, pecum au făcut şi Şerban-vodă şi Brîncovanul, de-u stînsu pe
cei streini, de-au rămas numai neamul lor Catacozoneştii. Aşea şi acesta au
început a pune dăjdii grele pe mazîli şi pe oamenii lui Antiohi-vodă şi pe a
Ducăi-vodă. Încă-i şi-nchidea şi-i bătea pe-ciie a Ducăi-vodă. Atunce ciielalți
boieri streini au priceput că i-au amăgit Iordachi vornicul cu giurămîntul, c-au
fostu numai pentru bineli lui acel giurămînt, şi mult să căiea atunci că n-au
cerşut domnu de la Poartă pe Antiohi-vodă. Atunce era la curțile domneşti pe
poartă o beserică mică, făcută de Ştefan-vodă Tomşe, şi mai nice boierii cei cu
boierii nu putea încăpea într-însa. Şi lîngă beserică era visteria, şi desupra
besericii ş-a visteriei era un turnu nalt în chip de clopotniță, iar dedesuptul
besericei şi a visterii era un beci, de-nchidea tălhari. Ce socoti Mihai-vodă că
nu-i cu ticneială să fie beserică mică la curte, că mazîlii şi şlujitorii n-au
unde încăpea, nice este cu cale să fie temnița supt beserică. Ce s-îndemnă şi
răsîpi şi turnul, și visteria, şi tinda besericei, şi beciul cel dedesupt, şi
lăsă numai altarul şi turla cea naltă din mijlocul besericei. Şi s-au mai apucat
a zîdi din pămîntu ş-au făcut tinda largă, cu toate podoabeli, cum să vede.
Aşijdere s-au mai apucat de-au mai făcut şi altă beserică, de lemnu, şi i-au pus
hramul Sfetei Lazor, în ograda vămii, aproapi de curțile tătîne-său, lui Ion
Răcoviță vornicul. Şi doamna măriei sale încă s-au apucat de-u tocmit ş-au
şindilit mitropolia cea vechi, cu toate cheltuieleli ce-au trebuit, de cîntă
sfînta leturghie şi astădzi, că era pustiită de mult. Atunce au scos Mihai-vodă
rumtă pe țară, cu pecetluit roşiu, pe față, tot omul. Şi oameni să temea să iasă
toți la ruptă, să nu s-înmulțască ciferturile, pecum să înmulțisă la Costantin
Duca-vodă. Ce vădzind aşea, au scris cărți pe la stăpînii satelor şi pe la
vornicei şi pe la vătămani, să-i scoață pe toți la rumte, c-apoi pe urmă,
aflîndu-să, or petreci rău capeteli. Iar pe urmă, unde găsîea zlotaşii cîte un
om fără pecetluit, îl punea pe vornicel sau pe vătăman în butuci şi-l triimitea
la Ieşi. Şi-l purta pe uliți, căce n-au scos oameni întăiu la rumtă, să-ş fie
luat pecetluit. Şi vădzind că nici cu acie nu-i poate spăriea să iasă toți la
rumtă, vîndut-au toate ținuturili la cochi-vechi ciocoilor, ca goştina de oi, pe
oamenii cei făr' de pecetluituri de rumtă, de nu putea scăpa nice un becisnic pe
necăiuri să nu iea pecetluit. Atunce fiind Poarta neaşădzată, avea şi Mihai-vodă
mare nevoie de bani, că-ntr-un an şi giumătate ce-au fostu domnu s-au schimbat
trei viziri şi şepte chihaieli. Să mira şi el ce va faci, că n-avea de la cine
lua şi el bani, că țara era giumătate scutelnică, tot a neamului lui ş-a
Cupăreştilor, cum s-au pomenit mai sus. Şi aşea fără veste veni veste din Țara
Muntenească cum au îmbrăcat Antohi-vodă căftan de domnie, şi el îi mazîl. Deci
cum înțălesără de acea veste Iordachi vornicul şi frate-său Scarlatachi să
tîmplas-în Ieşi de la Țarigrad vinit şi alți greci mai mici, Cupăreşti, şi
Dumitraşco Răcoviță comisul, frateli lui Mihai-vodă, aceşte toți, temîndu-să de
Antohi-vodă, n-au mai aşteptat să sosască capegi-baş cu mazîlia ş-au şi fugit în
Țara Muntenească, iară Panaitachie Morona au trecut în Țara Leşască. A doo dzi,
ceielalți boieri, ce rămăsesă şi nu ştiea nemic, să mira ce poate să fie.
Chemat-au Mihaiu-vodă pe Bogdan la curte de i-au spus pecum i-au vinit veste de
olac într-o noapte de Țara Muntenească, de i-au spus acea veste. Ce Bogdan
vornicul mult i-au dzis lui Mihai-vodă, căci au făcut spaimă, şi n-a hi nemic pe
urmă, şi-i lucru cu ruşine. Prepun oamenii şi vorovăscu de dzic că atunce,
ştiind Mihai-vodă pe Bogdan că este om vrednic şi temîndu-să că după ce vini
cumnatul său, Antiohi-vodă, domnu, l-a schivernisi bine la domnie, să-i fie dat
atunce în cafea otravă. Care şi can samăn-acel lucru să fie fostu şi can
adevărat, că curud s-au şi bolnăvit şi peste cinci, şesă luni au murit, după ce
au vinit Antohi-vodă, şi boala lui într-acel chip au priceput-o doftorii la
moartea lui. De a hi aşea, va da samă la Dumnedzău. Tîmplatu-s-au de-au zăbăvit
acel capegi-baş cu mazîlia vro trei, patru dzile după vestea ce vinisă lui
Mihai-vodă. Deci boierii tot să strîngea la gazda lui Bogdan vornicul şi
sfătuiea şi să mira ce poate fi. Şi să temea să nu fie luat Costantin Duca-vodă
domnia. Ş-au pus străji în gios la drumuri, de străjuiea şi cînd sosîea
capegi-baş în Ieşi. Iar Bogdan vornicul şi cu toată boierimea s-au sculat din
Ieşi şi s-au dus pe Bahluiu în sus păn' la Căcărădzeni. Ş-au stătut acolo păn-au
sosît capegi-baş ş-au cetit fermanul că este Antohi-vodă domnu. Şi au vinit şi
omul lui Antohi-vodă cu cărți la vornicul Bogdan, să fie cămăican. Atunce
cetindu cărțile Bogdan, a lui Antiohi-vodă, la Căcărădzeni, au adeverit tuturor
boierilor ce era cu dînsul să nu poarte nime nici o grijă, nice să aibă nice un
prepus dispre Antiohi-vodă, pentru cîți au fostu la rădicarea domniei lui Mihai.
Ş-au luat asupra sufletului lui că n-a avea nime nice o nevoie. Şi aşea toți să
învoieşeră şi purcesără cu toțîi înapoi la Ieşi. Şi-ntrară cu toții grămadă în
curtea domnească, de descălecară şi s-împreunară cu capegi-başe, de le ceti
fermanul. Şi spusără capegi-başei că ei au fugit, temîndu-să de Duca-vodă că
este, iar de Antohi-vadă nu fug nime. Dece cădzind Bogdan cămăican, grijit-au pe
Mihai-vodă cu toate deplin, cîte i-au trebuit. Şi de toate de cîte au poftit
ş-au luat îndestul. Şi l-au pornit cu mare cinste, ca pe un domnu. Pe nime n-au
lăsat să-i facă vro gîlceavă sau să-i grăiască vrun cuvîntu împotrivă. Păn' şi
bucatele ce-au avut a lui şi pe une slugi din boierie i-au lăsat cu bună paci,
de-au mărsu în Țara Muntenească, de i-au dat Brîncovanul o moşie, de-au ținut
bucatele acolo. Atunce la mazîlie să tîmplasă de vinisă sol din Țara Muntenească
Toma spătarul Catacozino. Şi la acea spaimă au fugit şi el din Ieşi în Hangu, că
nu l-au încăput vremea, de frică, să margă în Țara Muntenească, împreună cu
văru-său Ilie păharnicul Catacozino şi cu Neculaiu Costin hatmanul. Deci Bogdan
au şi răpedzit cărți la dînsul, să margă în țara lui făr' de nici o grijă. Şi
s-au întorsu din Hangu, de s-au dus la țara lui cu paci. Ş-au scris şi la-ceie
boieri, la Ilie păharnicul şi la Neculaiu şi la alțîi cîți mai era acolo, de
s-au întorsu toți înapoi la casăle lor, fără nici o grijă. Şi rămasă Bogdan în
Ieşi, stăpînind cămăicănia cu bun-învoială şi dragoste cu toți. Şi triimisă şi
la Panaitachi postelnicul Moruna, în Țara Leşască, de-l luo asupra sa, pentru
greşeleli ce făcusă lui Antohi-vodă, că nu i-a hi nemic. Şi după ce au vinit în
țară, l-au triimis înainte în Dobrogea, în tîmpinarea lui Antiohi-vodă. Şi
atunce puțintel l-au mustrat Antiohi-vodă ş-apoi l-au iertat. Şi-l ținea în mare
cinste şi milă, căci era om harnic la slujbe, de ştiea rîndul turcilor, după cum
s-au dzis mai sus. Slujiea ca un grec, după cumu-i îmbla vremea. Atunce triimisă
Brîncovanul pe văru-său Ştefăniță păharnicul, ficiorul stolnicului Costantin
Catacozino, carele acela au cădzut şi domnu mai pe urma Brîncovanului, la
Țarigrad, de-au stătut de-au făcut paci lui Antiohi-vodă cu Brîncovanul, cu
giurămînt înaintea patriarhului, ca să nu să mai pîrască la Poartă unul pe
alalt, să să strîci țărîli cu cheltuiala, şi-ncă să s-agiute unul pe alalt cu
prieteşugul. Şi pentru Mihai-vodă să nu să mai puie să-l scoată Brîncovanul la
domnie. Şi Dumitraşco beizădea, fratele lui Antiohi-vodă, încă să-i dea
Brîncovanul pe an cîte 10 pungi de bani pentru chivernisala lui, ca să
s-odihnească în Țarigrad la casa lui cu paci şi să nu mai îmble amestecînd pe
Brîncovanul şi făcîndu-i cheltuială, ce încă să-i arete slujbă. Că să spăriasă
Brîncovanul că i-a sminti domnia, pentru multă cheltuială şi pagubă ce-i făcea
totdeuna. Aşijdere au făcut pace Brîncovanul şi cuscru-său, lui Iordachi Rusăt
vornicul, ca să slujască lui Antohi-vodă cu dreptate, ca maiinte, şi să fie
lepădat dispre Mihai-vodă, şi el cu toate rudeli lui Cupăreştii. Şi aşea au
ținut de bine această paci, pecum țin cînii vinerili. Care mai nainte la rândul
lor s-a arăta. Antiohi-vodă, tot atunce, după ce au vinit Mihai-vodă mazîl la
Țarigrad, chemat-au şi vro doi, trii boieri din Moldova, de-au pîrît pe
Mihai-vodă de doo biruri şi doo bariiamlîcuri: cînd au fostu domnu, le-u luat
din țară şi la visteria împărătească nu le-u dat, de-au rămas rămăşiță. Şi el
tăgăduiea, că nu le-u luat din țară. Deci l-au rămas şi l-au pus la-nchisoari,
să plătească banii la visteria împărătescă. Atunce şi eu eram tînăr, şi fusesem
mai nainte agă, şi m-am tîmplat în Tarigrad, de-am vădzut acea pîră. După-acee
s-au gătit Antohi-vodă cu tot agărlîcul şi s-au rădicat din Țarigrad ş-au vinit
pe la Baba, pe la Isuf-paşe sarascherul. Şi i-au fostu şi sarascherului cu bună
dragoste, şi l-au cinstit ca pe un domnu. Că pe-cee vreme sarascherul nu şădea
tot la un loc, ce să ducea de-mbla şi la Tighine, şi la Obluşiță, şi la Baba. Şi
de acolo sosînd la Gălați, au găsît strînşi toată boierimea, arătîndu-le tutoror
dragoste şi cinste. Şi purcegînd din Gălați, au mărsu pe la sat pe la Iveşti, la
soru-sa Lupa, hătmăneasa lui Bogdan, care acolo i-au făcut cinste 2 dzile, şi
lui, ş-a toată boierimea şi oastea cîtă era. Şi de acolo au mărsu la Ieşi în
scaon. DOMNIA A DOA A lui ANTIOHI VODĂ, SÎN CANTEMlR, LEAT 7213. După ce sosi
Antiohi-vodă în Ieşi în scaon, pe-cie vreme era paci bun-în țară. Şi pusă
boierii a trie dzi după obicei: pe Antiohi Jora vel-logofăt, pe Lupul Costachi
vel-vornic de Țara de Gios, pe Neculaiu Costîn, biv-hatman, vel-vornic de Țara
de Sus, pe Bogdan vornicul iar l-au pus hatman, pe Macsut vel-postelnic, pe Ilie
Catacozino vel-spătar, pe Savin Zmucilă vel-ban. Şi de atunce să aşădză această
boierie cu temei în Moldova, de-i aşedzată la rînd. Că mai nainte, de şi era la
vrun domnu, uneori şădea mai sus, uneori mai gios. După cum le fusesă altă
boierie, aşea şădea şi cu bănia la Divan. Iar de-ice înainte i s-au aşedzat
rîndul după spătarul cel mari, şi i s-au făcut şi vinit boieriei cîte un ban de
drobul de sari de la ocnă. Pe Dabije clucerul l-au pus vel-păharnic, pe Lupul
Colivarul vel-visternic. Pentru acesta, vădzindu-l mazîlimea că-i din neam
prostu, li să strîcară tutoror voia, că nu le era cu cinste să margă la gazda
lui. Pe Ion Sturdze vel-stolnic, pe Gheorghiță sărdarul vel-comis, carei era
neam lui Antohi-vodă. Pe aceştie îi boieri Antiohi-vodă deodată, iar mai ales şi
mai de cinste era cumnatul său, Bogdan hatmanul. Toate trebile şi cheverniseleli
țărîi era după dînsul. Numai nu putea, că era bolnav, cum mai sus s-au pomenit.
Curundă vreme l-au triimis sol în Țara Muntenească, şi mult au zăbăvit acolo,
fiind bolnav. Şi după ce au vinit, încă din pat nu s-au mai sculat şi-n scurtă
vreme au şi murit. Care la moartea lui multă jele au avut Antohi-vodă şi
boierimea şi țara, de boier moldovan, cap întreg şi cunoscător la giudețe şi
vrednic la toate trebile, cu-nțelepciune. Care tutoror le-u părut rău de
păgubirea ce-au păgubit țara, iar mai cu dedinsu lui Antiohi-vodă i-au rămas
rană nevendecată. Că i s-au şi schimbat lucrurili, şi i s-au micşurat
schivernisala, cu multe amestecături, nu cum era în domnia întăiu. Puse-atunce
pe Ion Buhuş logofăt mare şi pe Antiohi Jora logofătul hatman, în locul lui
Bogdan, şi pe Ilie Catacozino spătarul visternic mari, în locul Lupului
Colivarului, şi pe mine, Ion Neculce, din sulgeria cea mari m-au pus spătar
mare. Şi rămase-atunce toată cinstea şi chevernisala după Ilie visternicul
Catacozino, împreună cu Panaitachi Morona biv-postelnic, cărei aceşti doi boieri
chivernisîea pe Antohi-vodă. Şi să potrivis-amîndoi aceşti doi boieri într-o
fire, după cum să dzice" calul rîios găseşte copaciul scorțos": iuți, mîndri,
mincinoşi, fățarnici, giurători pentru hiece, amăgitori. Care, cît era
Antiohi-vodă de straşnic la mînie, că de multe ori la Divan cu buzduganul
azvîrliea în oameni cei vinovați, şi tare şi drept conoscător la giudecată, dar
nu ținea mînia mult, şi nu-l putea nime întoarce din dreptate la giudecată, nice
iubiea minciuneli, dar aceşti doi boieri ce mai sus s-au pomenit îl întoarseră
pe Antiohi-vodă, de li să potriviea. Că mai toți domnii sint buni, numai să
tîmplă de să află de-cestu fel de oameni, de să lipăscu mai lesne mai la toți
domnii, de le strîcă firea cea bună. Mai mulți să află la domni de-ceştia decît
di cei direpți şi buni. Ce dacă să tîmplă boierul chivernisătorul de-i înțelept
şi bun, măcar de-i şi domnul rău, îl îmblîndzeşte şi-l întoarce cu blîndețe,
de-l face de-i bun. Atunce, apucîndu visternicia Catacozino, scoasă Antiohi-vodă
nevoi grele pe țară, că avea şi datorie la Țarigrad, gîndindu că s-a plăti.
Scoasă orînduiele multe, şi satarale, şi hîrtii, şi fumăret cîte un zlot de
toată casa. Şi-l făcu Catacozino de făcu şi obiceiu în țară carei n-au mai
fostu, cîte 2 bani de vadra de vin. Însă da numai țărani, dar boierii şi mazîlii
de la aga în sus nu da. Şi mult s-au apărat Antiohi-vodă şi nu vrea să fac-acel
obiceiu, numai nu putea, că-l tot îndemna Panaitachi şi Ilie visternicul. Mai
făcut-au şi alt obiceiu: de tot boul de negoț, cornărit cîte un leu. Iară pe
mazîli îi îndesiea cu dăjdii grele, cu împrumute dese, şi nu le mai da. Şi-i
asupriea Catacozino pe pizmă, şi nu le făcea dreptate, şi-i tot pîrîea şi-i
amesteca cătră Antohi-vodă cu feluri de feluri de amestecături de pîră, pentru
ca să s-îmbunedze şi s-înmulțască cinstea lui, ca un om fără suflet. Că nu era
nemic adevăr într-însul. Şi pe mazîli, zlotaşi îi supăra din cale afară, de-i
făcea de plătiea pustiele. Şi pe unii îi pîrîea, de-i trimitea pe la ocnă. Şi
Antioh-vodă, de-l şi pricepea, îi învoiea, pentru voia muntenilor, fiindu-le
rudă. Şi mai nu avea nice o parte Antohi-vodă dintr-acele nevoi multe ce scotea,
că datoria i-au rămas neplătită, şi cînd s-au mazîlit, au rămas mai cu nemic, ca
şi la mazîlia dintăiu. Numai ce-au rămas cu vreo cindzăci, şesădzăci de pungi de
bani. Că el nu era prea samiş, nice lacom, ce-l credea pe dînsul ce grăieşte. Şi
el mînca, şi fățiş, şi furiş, cumu-i era lui voia. Şi avea şi altă nebunie în
cap, ci gîndul lui era cum ar putea apuca domnia, avînd pe munteni nedejde. Şi
pentr-acee avea prieteşug cu Panaitachi postelnicul Morona, ştiind rîndul
Porțîi, socotind c-a găsi vreo vreme, ca şi Mihai-vodă. Pentr-acie sta asupra
mazîlilor, ca să răsîpască, să facă nume rău stăpînu-său, lui Antiohi-vodă. Şi
atunce au agonisît din vesternicie el 70 de pungi de bani, mai mult decît au
agonisît stăpînul său, Antohi-vodă. Vinit-au atunce poroncă de la Poartă de au
dus multă somă şi mare lemnu şi greu la Tighine şi la Cetatea Albă şi la Vozia,
cu mare grabă şi cu mulți zapcii. Boieri au stătut toată vara cu Orheiul şi cu
Lăpuşna şi cu toți siimenii din curte, de-l tăiea. Şi cu mare greu l-au rădicat
păn-în iarnă. Şi-ncă au închis în turnul Golîei pe Darie Donici sărdarul şi pe
Chirica şi pe Bogoş, şi era să li taie şi capetili, fiind ispravnici pe lemnu şi
nu-l putea în grabă să-l ducă. Că s-agiunsesă munteni şi cu Mihai-vodă şi cu
Isuf paşe, ca să dea pricină la Poartă pentru lemn, că nu poartă grijă. Şi
pentr-acie îl grăbiea Isuf paşe din cale afară cu lemnul. Pe acee vreme, de 1a
închisoari, Mihai-vodă au făcut un harzu, de l-au dat la împăratul, cu pîră pe
Antiohi-vodă că-l năpăstuieşte cu doo biruri şi doo bariiamlîcuri, că le-u luat
din țară, şi el nu le-u luat, şi cu jalobă pe Baltagiul vizirul, dzicînd că l-au
ales pe dînsul toată țara de l-au pus domnu, iar vizirul l-au scos din domnie
fără nice o vină ş-au pus pe Antiohi-vodă fără voia țărîi. Deci împăratul,
cetindu acel harz, l-au triimis la vizirul şi i-au poroncit să-i facă dreptate.
Apoi vizirul, vădzind aşea, chemat-au pe Osman, chihaieo lui, de-au învățat
de-au scris la Antiohi-vodă să cate să triimiță boieri şi oameni de țară, să
dovedească pe Mihai-vodă, să nu rămîie vizirul ruşinat de cătră împăratul.
Antiohi-vodă îndată alesă de triimisă cîțiva boieri, carei ştiea că-i sînt
împotrivire, şi cîțiva breslaşi megieşi de-a lui Mihai-vodă, vasluieni tot de
cei buni de gură şi de pîră. Şi s-au pîrît pe față înaintea Divanului
împărătescu. Breslaşi în gura mare strîga:" Vîndutu-ne-i, vîndutu-ne-i,
vîndutu-ne-i la cochi-vechi ciocoilor, ca pe mascuri şi ca pe oi"! Carei numai
ce huiea Divanul împărătescu, şi să mira toți paşii şi agalari de pîra ce-i dau.
Şi aşea l-au dat iar rămas, să plătească iar bani la visteria împărătească, şi
iar l-închisără, încă mai mare închisoare, la Babagefer. Trimis-au şi
Brîncovanul sol în Moldova, pe ginere-său Şerban logofătul, pentru mare
încredințari prieteşugului, care au făcut şi logodnă, un ficior a Brîncovanului
să iea o fată a lui Antiohi-vodă. Şi făcîndu cinste mare atunce solului, Lupul
Costachi sîn Gavriliță, la masă, îmbătîndu-să şi veselindu-să, multe cuvinte
deşerte şi fără treabă grăiea împotriva lui Antiohi-vodă înaintea solului. Şi
dintr-aceli voroave proaste s-au rădicat şi masa. Ce Antohie-vodă atunce, ca un
domnu înțelept, mult au răbdat Lupului pentru aceli voroave proaste, ce le
grăiea cum nu i să cădea. În scurtă vreme dup-acie să mazili şi vizirul
Baltagiul de la Poartă, şi cădzu Ciorlul-paşe silehtarul viziriu, care să
tîmplasă de era prietin lui Mihai-vodă. Şi-l scoasă pe Mihai-vodă de la
închisoari. Iară Păladie visternicul, cumnatul lui Mihai-vodă, şi cu Preda
stolnicul, dac-înțălesără c-au ieşit Mihai-vodă de la-nchisoari, fugir-în Țara
Muntenească. Şi acolo în Țara Muntenească mai era şi fratele lui Mihai-vodă
Dumitraşco, şi-mbla clevetind pe Antiohi-vodă şi mestecînd cătră munteni. Numai
munteni era cu 2 obrază: arăta prieteşug şi cătră Antohi-vodă, şi cătră partea
lui Mihai-vodă. Şi aşea politiciea lucrurili de îmbe părțili. Iar la veletul
7214 făcut-au nuntă Brîncovanul c-un ficior a lui, anume Dinul, în tîrgu în
Bucureşti, de-au luat o fată de aice din țară de la noi din Moldova, a lui Ion
Balşe vornicul, de-au dus-o acolo la Bucureşti, de-au făcut nuntă, cu mulți
boieri rudenii de-a ei. Au mărsu cu voia şi poronca lui Antohi-vodă. Atunce m-au
triimis şi pe mini, cu solie despre partea domniei, de m-am tîmplat la acea
nuntă, care nu era nuntă domnească, ce vom dzice că era crăiască. După veselia
nunțîi poftit-au Antohi-vodă pe Brîncovanul cu mare credință, ca să dea pe
Pălade visternicul, să-ş vie acas-în Moldova, să nu mai îmble amestecînd. Ce
Brîncovanul n-au vrut să-l dea, fără cît nu l-au priimit să şadză în Țara
Muntenească şi l-au gonit la Braşov. Antohi-vodă, vădzind că n-au credzut
Păladie să vie, mîniiatu-s-au ş-au triimis de i-au jăcuit casa. Şi i-au închis
giupîneasa, ş-au pus şi sămenii de i-au răsîpit curțile din Iaşi, de nu i-au
rămas nice jărişte. Ilie Catacozino visternicul, fiind învrăjbit cu Iordachi
Rusăt vornicul mai denainte vreme, pentru căci Ilie Catacozino făcusă bine lui
Iordachie Rusăt de-l scosesă di-nchisoare, cîndu-l prinsesă la mazîlia lui
Antohi-vodă, cum s-au pomenit mai sus, iar Iordachi Rusăt, cînd au rădicat țara
pe Mihai-vodă domnu, au stătut pricină lui Ilie, şi acie era mînia şi vrajba
între dînşi. Iar apoi au început Ilie în toate nopțile a îmbla la gazda lui
Iordachi furiş, de s-au împăcat. Şi s-au rugat Ilie lui Iordachi, fiindu-i
cuscru cu Brîncovanul, ca să stea să-i logodească o fată a lui Ilie c-un ficior
a Brîncovanului, pe taină, să nu ştie Antiohi-vodă nemic. Dece Antohi-vodă pe
urmă, oblicindu aceste lucruri şi alte multe amestecături a lui Iordachi, ce
îmbla cu cărți, amestecînd la Mihai-vodă, şi la frații lui în Țarigrad, şi la
Pălade în Țara Ungurească, mînietu-s-au Antohi-vodă ş-au închis pe Iordachi la
vătavul de aprodzi, cu mare urgie şi pază. Iară Ilie, dac-au vădzut c-au închis
pe Iordachi, s-au spăriet şi s-au dus de-au spus tot lui Antohi-vodă, ce voroave
au avut cu Iordachi. Ce lui Ilie nu i-au făcut nemic, pentru voia stolnicului
Costantin din Țara Muntenească, fiindu-i unchi. Numai ce l-au scos din
visternicie, că nu mai putea să-l mai rebde de jaloba mazililor. Numai la cinste
tot îl ținea. Iară pe Iordachi, după ce l-au închis, l-au pus împrumutare, de-au
dat 10 pungi de bani. Şi iar au mai giurat lui Antohi-vodă cum să fie slugă
dreaptă, cum au fostu mai nainte. Şi l-au pus şi l-au slobodzit de la
închisoari. Iară la anul, de primăvară, vinit-au poroncă de la Poartă la
Antohi-vodă să margă să lucredzi la Tighine. Deci îndată s-au rădicat cu toată
boierimea şi cu salahori şi s-au dus la Tighine, iară aice în Ieşi au lăsat
cămăicani pe Iordachi Rusăt vornicul şi pe mine, Ion Neculce vel-spătar, şi pe
Ilie Catacozino biv-visternic şi pe Ilie Catargiul vel-visternic, de purta grije
țărîi, ce era. Iar Antohie-vodă, lucrînd acolo toată vara, pe la Sfete Ilie i-au
vinit mazîlia, şi l-au pornit Isuf-paşe de acolo la Țarigrad. Numai ce au
triimis de i-au luat doamna de aice din Ieşi, şi-n locul lui au pus pe
Mihai-vodă. Iar Antohi-vodă, după ce au mărsu cu totul la Tarigrad, l-au zăhăit
Mihai-vodă mult, dar nemic nu i-au putut strîca. Ş-acolo au trăit, la Țarigrad,
cîtăva samă de ai. N-au mai putut lua domnia, păn' ş-au plătit şi el datoria
lumască, de-au murit. Care rar domnu au fostu ş-a mai hi ca Antohi-vodă în
Moldova, nelacom nice la sînge, nice la bani, nici la minciuni, şi iubitori la
dreptate, şi bişug în țară la toate. S-au făcut şi-n dzilele lui, unde era
mănăstirea tătîne-său, la Miera, zidul împregiur cu clopotnița de piatră. Şi
s-au dus la Poartă şi acol-au murit. N-au mai işit domnu. Şi i-au rămas 3
ficiori: Ion, Costantin, Dumitraşcu. Deci Costantin şi Dumitraşco s-au dus la
muscali, de slujescu, iar Ion este aice în țară. A rămas luîndu graiu din
Țarigrad. La ce or vini, vremea viitoare va arăta. DOMNIA A DOA A LUI
MIHAI-VODĂ, LA VELET 7216. Îmbrăcînd Mihai-vodă căftan, de la Poartă, de domnie,
au şi răpedzit pe capegi-başe la Antiohi-vodă, la Tighine. Iar la Ieşi, drept la
cămăicani, la Iordachi Rusăt vornicul, au triimis slugi a lui, şi cu izvod, cu
pecetea lui, tot anume, să prindză pe boierii ce avea pizmă, pecum au făcut mai
nainte şi Aron-vodă izvod de boieri. Deci sosîndu şi slugeli lui într-o dzi, pe
amiadzădzi, la gazda lui Iordachi cu cărțile şi cu izvodul, iar Iordachie s-au
şi bucurat tare de ceasul ce aştepta de mult să-i sosască. Ş-au triimis la
puțintei simeni ce rămăsesă la curte de strajă, de i-au chemat la gazda lui, cu
numeli lui Antiohi-vodă, fiind cămăican, de i-au şi pornit pe la gazdele
boierilor ş-a boierinaşilor lui Antiohi-vodă, carei era în izvodul ce triimisesă
Mihai-vodă, de i-au prinsu, şi-i lega şi-i închidea pe la închisori. Atunce au
prinsu şi pe Ilie Catacozino cel tare şi mare, perifan, numai cu cămeşe şi
desculțu şi fără sliz, că să tîmplasă de nu ştiea nemic şi dormiea. L-au luat şi
l-au dus pe uleță, de l-au închis, şi zapcii care îl ducea aşea gol pe uliță, îl
mustra, de-i dzicea:" Ține-te, cerbule, cu coarneli cele buore ce ne împrăştiei,
că te prinsă astădzi leul în mînă". Şi pe urmă l-au slobodzit cu chizeşi, păn-a
vini domnia. Aşijdere şi pe Panaitachi Morona biv-vel postelnic, carii era gata
la toți domnii, de slujiea dreptu, şi le priea lor, iar nu țărîi, greceşte, şi
pe urmă, după slujbă, îi pîrîea. Tîmplatu-s-au de era bolnav, şi aşea cu pătaşca
l-au luat simenii de la gazdă, de l-au dus la-nchisoari, la simeni, şi tot acolo
l-au ținut păn-au vinit Mihai-vodă. Şi după ce au vinit, în scurtă vreme au pus
de l-au zugrumat acolo, la odăile simenilor, dzicînd că pe toți domnii pîreşte.
Această mulțămită şi plată au avut Panaitachie de la Mihai-vodă pentru harzul
ce-au făcut cu mîna lui la împărăție, de l-au poftit domnu la domnia întăiu.
Atunce, tîmplîndu-să de eram şi eu de casa lui Antiohi-vodă, m-au fostu pus
Mihai-vodă şi pe mine într-acel izvod, să mă prindă. Şi păn-a sosi săimenii la
gazdă-mi, eu am prinsu de veste ş-am apucat de am încălecat, de am fugit în Țara
Leşască. Ş-acolo mi s-au tîmplat şi mie de-am zăbăvit vro patru luni, păn-a
aşedza domnia. Ş-apoi mi-am făcut pace ş-am vinit înapoi la casa mea, şi n-am
avut despre nime nice o nevoie. Ş-am avut cinste şi căutare în dzilele mării
sale. Dece, aşedzîndu-să Mihai-vodă în scaon cu domnie, pus-au boierii după
obicei, anume pe Antohi Jora vel-logofăt, pe Lupul Costachi sîn Gavriliță vornic
de Țara de Gios, pe Manolachi Rusăt, frateli lui Iordachie, vornic de Țara de
sus, pe Dumitraşco Răcoviță, fratele lui Mihai-vodă, hatman, pe Neculai, ficior
lui Iordachi Rusăt, postelnic mare, pe socru-său Dedul spătar mare, pe Ion Balşe
vel-păharnic, pe Pălade, cumnatu-său, vel-visternic, pe Preda vel-stolnic, pe
Costantin Costachi, sîn lui Vasîlie Gavriliță vornicul, vel-comis. Aceştie era
boierii lui Mihai-vodă a doo domnie. Numai chevernisala şi cinstea era, tot a
țărîi, după Iordachi Rusăt vornicul, măcar că nu era cu boierie. Ce vrea el să
facă, făcut era. De atunce Mihai-vodă făcusă şi cheltuială la Poartă, la luatul
domniei, şi era şi cu datoria cea vechi a visteriei împărăteşti, şi sîliea să le
plătească. Ce au început nevoi a ieşi grele în țară. Ş-au scos hîrtii, şi pe
hîrtii năpăşti, doă rînduri de năpăşti. Ş-au scos de vară pecetluituri cu
iscălitura boierilor, să dea tot omul cîte un leu. Oameni să bucura că-i uşoară
dajdea şi ieşiea la pecetluituri, iar mai pe urmă, după ce i-au scris ş-au dat
tablele la visterie, au mai ieşit să dea cîte 5 lei de pecetluit cui dedesă. Mai
adaos-au şi cîte doi bani de vadră de vin, să dea cîte 4 bani țăranii, dar nu
boierii. Făcut-au şi alt obiceiu nou, care nu mai fuses-în țară, asupra
boierimei ş-a mazîlimei ş-a mănăstirilor stîngere, de-au dat desetină de stupi
şi de mascuri cîte doi potronici, țărăneşte. Atunce au început a-l pricepe
boierimea, că Mihai-vodă nu este, cum s-arăta, blînd, şigaci cu toțîi şi moale,
ce într-alt chip, că are multe hiri, nu numai o hire. Începusă să s-arete, numai
nu deplin, că nu-i da mîna, că avea sîială, că era la Țarigrad Antohi-vodă şi
frate-său Dumitraşco şi Duca-vodă. Mazîlii sta acolo, din ceas în ceas aştepta
s-apuce domnia. Aşijdere şi Brîncovanul purure era bucuros să fugă boierii
Moldovei la dînsu, să-ş facă el nume bun, şi alțîi să rămîie cu nume rău. Dece
Mihai-vodă nu putea deplin să stăpînească cum să cade, că şi boierii Moldovei
pe-cie vreme era nişte boieri mai țapeni, mai putincioşi, să iubiea unul cu
alalt şi s-învoiea la sfat. Măcar că Iordachi vornicul îmbla să-i supuie şi să-i
calce, dar tot nu putea deplin să-i calce şi să-i scoată din obiceile lor.
Brîncovanul s-apucă să facă nuntă şi c-al doile ficior a lui, anume Ştefăniță,
să iea pe fata lui Ilie Catacozino. Şi pofti pe Mihai-vodă să-l lasă pe
Catacozino, cu fata lui şi cu alte rude, să margă în Țara Muntenască, să facă
nuntă. Că Brîncovanul păn-atunce avea tot doo obrază de prieteşug, de-ş arăta
unul cătră Mihai-vodă şi altul cătră Antohi-vodă. Dece Mihai-vodă, vădzind acea
poftă, îndat-au poroncit lui Catacozino visternicul de s-au sculat cu toată ruda
lui, de au mărsu în Țara Muntenească, de-au făcut nuntă cu fiică-sa. Atunce au
triimis Mihai-vodă şi sol la nuntă, dispre partea lui, pe Costantin Costachi sîn
Gavriliță comisul. Şi Catacozino, după ce fece nuntă şi s-încuscri cu
Brîncovanul, nu vru să mai vie în țară, ce rămas-acolo. Şi fugi şi Catargiul
visternicul şi cu alțîi mulți, mai de gios, carei era de casa lui Antohie-vodă.
Şi întoarsă pe Brîncovanul mai mult cu obrazul spre Antohi-vodă, de prieteşug.
Şi-ncepur-a mesteca tare pe Mihai-vodă la Poartă. Şi-ncepu şi Mihai-vodă a
s-îngriji de-celi lucruri, să nu să mazîlească, pecum s-a însămna înainte.
Într-aceae vreme arătatu-s-au în țară şi lăcuste, numai nu era multe, ca de altă
dată. Şi pînea să mai sui cu prețul, stupii să făcură răi, iară vin mult, că şi
altădată să făcea vin mult. Pace în țară era bună, iară în Țara Leşască şi
Căzăcească şi la Moscu nu era, precum s-au pomenit înapoi, l-acele domnii ce
s-au scris. Care acmu, viindu-i rîndul, iară începem a scrie de acele. Craiul
şfedzescu, după ce au trecut Niprul din Țara Leşască în Țara Căzăcească pe la
Stari Dub, după cum s-au pomenit mai sus, la domnia a doa a lui Costantin
Duca-vodă, ieşitu-i-au toți căzacii înaintea craiului, împreună cu Mazăpa,
hatmanul lor, de i s-au închinat. Ş-au purces craiul pen Țara Căzăcească, cu
toată oastea lui, ca cum ar merge un izgon cu doo, trei obuzuri. Ş-au purces în
gios spre Poltava, pen Țara Căzăcească, avîndu adeverință c-or vini şi turcii şi
tătarîi la dînsul, de va merge întinsu în stolița moschicească pe de o parte, şi
Stănislav craiul cu leşii pe de altă parte. Şi aşea, cu acel gînd, s-au zăbăvit
puțin cu un an în Țara Căzăcească, de tot o strîca ş-o mînca. Iară împăratul
moschicescu, vădzind acel lucru, îş tot strîngea oştile pe unde avea şi îmbla
zăhăindu-l pe de laturi, ca să flămîndzască şi să-l hămeiască. Turcii şi tătarîi
tot cu menciuni l-au purtat pe Cifed şi nu i-au mai dat agiutor. Aşijdere şi
Stănislav craiul n-au putut, că leşii ținea giumătate cu Stănislav craiul, iară
giumătate ținea cu hatmanii lui Avgust craiu. Ce Sănavschie şi Ughinschie şi
Zapiva şi cu o samă de moscali despre Litfa ținea lui Stănislav calea. Căzacii
iar au început a să împărăchea, a fugi de la Mazăpa ş-a să duce la moscali şi a
s-închina. Şi aşea, înmulțindu-să oastea la moscali, cîndu au fostu în dzua de
Sînpetru la velet de la Adam 7217, datu-s-au parola de bătaie. Şi aşea s-au
bătut îmbe părțile, ş-au biruit Moscalul pe Şfed. Şi-ncă craiul Şfedului s-au şi
rănit. Şi peste noapte, numai i-au căutat a fugi ş-au lăsat obuzul împreună cu
Mazăpa. Ştiind rîndul, l-au trecut Niprul şi Buhul tocma la Vozîia salt cu vro
mie de oameni numai călări: moldoveni, şfedzi, căzaci. Iar altă oaste, cîtă au
avut Şfedul în Țara Căzăceaseă, doo obuzuri, cu totul au luat-o moscalii, cu
ghenărari, cu ofițeri, cu cară, cu puşci, cu totului tot şi cu multă avere, că
jăcuisă Țara Leşască şi Csacsonia. Şi i-au triimis împăratul Moscului pe şfedzi
pe toți la robie, la stoliță, iar pe căzacii ce s-închinasă la Şfed pe toți i-au
pus supt sabie. Atunce şi Avgustu craiu, după ce au înțeles, au lăsat
giurămîntul şi pacea ce făcusă cu Şfedul s-au ieşit iar la crăie în Țara
Leşască, de s-au împreunat cu hatmanii săi şi cu oastea cea moschicească, ce era
lăsată acolo. Ş-au gonit pe Stănislav craiu din Țara Leşască şi pe Cras
ghenărarul, ce era cu 17000 de şfedzi, împreună cu Stănislav. I-au bătut şi i-au
gonit în Țara Şfedului peste mare. Împăratul Moscului, dup-acea bătaie, au mărsu
la Chiu ş-au orînduit pe vro doi, trei ghenărari, anume pe Ianăş şi pe
Volconschie şi pe Vesubadțchi şi pe Cropot bragadir, cu oaste, călărime
moschicească, şi pe Chigeci polcovnicul şi pe Vasîlie Tanțschi polcovnicul şi pe
frate-său Ion polcovnicul cu oaste, cu joimiri moldoveni. Toată această oaste,
ca la 10000, au aşedzat din Cirimuş pe Nistru păn-în Ehurluc, pe margine, pen
toate vadurili sta steiaguri, şi din steag în steiag cîte un om, cît să videa,
de păzîea pe Cifed să nu fugă de la Tighine în țara lui, sau să îmble nescareva
cărți la leşi. Iară împăratul s-au sculat de la Chiiu şi au purces pen Țara
Leşască în sus, de s-au împreunat cu Avgustu craiu şi cu hatmanii leşeşti. Ş-au
lăsat şi la dînşîi o samă de oaste, pe Bont ghenărarul şi pe Fluc, ş-au început
a căuta leşii cei haini, ce ținea cu Cifedul, de-i prindea şi-i bătea şi-i
goniea. Şi de acolo împăratul Moscului ş-au strînsu toată puterea, împreună cu
Serimet, cifert-marşalîc, şi cu Alecsandru Danăloveci Menzic, tiji
cifert-marşalîc, şi cu alți ghenărari şi cu toată puterea sa de oaste, şi s-au
dus pe marginea mărîi Balticului pe di ceasta parte în Lidvonia. Şi pe unde
găsiea cetăți de-a Cifedului, şi pe uscat şi pe apă, le tot bătea şi le lua.
Atunce şi Mihai-vodă, cînd era împăratul moschicesc la Chiov, s-agiunsesă cu
împăratul să fugă la Moscu. Că i să supărasă cu închisorile în domnia dintăiu
şi, vădzind că i să strîcă şi lucrurile de la Poartă, şi Brîncovanul să lepădasă
de prieteşug, pentru voia lui Ilie cuscru-său Catacozino, şi cei trei domni
mazîli ce sta la Țarigrad iar asupra lui ca nişte lupi, socotisă să să lasă de
domnia Moldovei. Căci vădzusă şi tăria Moscalului şi socotiea că-n scurtă vreme
va hi biruirea şi bucuria creştinătățîi. Şi nu numai Mihai-vodă s-agiunsesă, ce
şi Brîncovanul şi sîrbimea toată mai denainte vreme s-agiunsesă cu Moscul şi
trăgea nedejdea lui din ceas în ceas cu bucurie. Craiul Cifedului, cu acea
puțintea oaste ce scăpasă, şădea la Tighine. Atunce şi-n toate dzileli ieşiea la
primblare afară, numai cu cîte cinci, şesă oameni, cale cîte de un ceas, doao,
alergînd pe cele cîmpuri drept vînatul. Că nu-ş ştiea rîndul țărîlor acestora,
să îmble cu gloată. Şi era cuvîntul să să rădice de la Tighine, să vie să şadză
la Ieşi. Atunce Mihai-vodă, vădzind primblarea craiului cifedzescu la
Tighine-nțelegînd că va să vie la Ieş să şadă, au făcut ştire Moscului, cînd a
vini, să triimată oaste pre taină sprintenă, şi atunce or prinde pre craiul, şi
s-a rădica şi el de s-a duce. Atunce împăratul Moscului înțelegînd, foarte tari
s-au bucurat şi mare adeverință i s-au adeverit. Ş-au învățat pe hatmanul
Sănavschie şi pe ghenărarii care s-au pomenit mai sus că-s puşi la margine
pentru calatori, cîndu le-or scrie Mihai-vodă şi le-or faci ştire, îndată să-i
triimață oaste cît ar pofti, să-l iea pe craiul ori pe dînsul, dac-a vrea.
Craiul Cifedului apoi nu l-au lăsat turcii să vie să şadză la Ieşi, nărocul lui,
ce au triimis numai un polcovnic cu vro sută şi mai bine de cifedzi şi cu vro
doo sute de căzaci la tîrgu la Cernăuți, să stea acolo să zacinguiască oaste din
Țara Leşască. Făcînd veşti la împărăția Moscului Cropot bragadir, carii era pe
margine pentr-acei cifedzi, cum s-au apropiat la Cernăuți, împărăția Moscului nu
i-au putut răbda, ce au scris lui Cropot bragadir şi lui Turculeț, de-au
încălecat cu vro trei, patru mii de oaste, de-au trecut Cirimuşul în ceastă
parte ş-au lovit pen codru ş-au ieşit la Mihalci, de i-au lovit în Cernăuți fără
veste. Ce căzacii au şi dat la vale, în lunca Prutului, de-au scăpat mai toți,
iar cifedzii au purces să să suie în vîrvul dealului Cernăuțului, să s-apuce de
bătaie. Ce vădzind că-i mulțime de oaste, nu s-au mai putut apuca de bătaie, ce
încungiurîndu-i i-au luat pe toți de grumadzi şi-ndată i-au luat ş-au purces cu
dînşii în Țara Leşască. Iar vro dzeci, cinspreci ce mai scăpasă din cifedzi,
i-au tot ucis la sateli Țurcanii de pe supt munte, la Cupca şi la Rădăuți, la
Suceavă. Vinis-atunci dintr-acea strajă moschicească, de-ş pusesă nişte
steaguri, moldoveni de-a moscalilor la mănăstire la Putna şi la Cîmpul Lungu. Ce
oblicind Mihai-vodă, îndat-au răpedzit la dînşîi cu taină, să să rădice să să
ducă, să nu oblicească tătarîi, să prade țara. Şi-ndată s-au rădicat şi s-au dus
în Țara Leşască. Mihai-vodă, vădzind că pe Şfed l-au luat moscalii din țara lui,
de la Cernăuți, şi steaguri de joimiri au vinit la Cîmpul Lungu şi la Putna,
s-au şi-mplut de frică, să nu-l priceapă craiul Şfedului sau alți neprietini a
lui, boierii pribegi din Țara Muntenească, să nu-l pîrască la Poartă că-s
faptele lui sau meşterşugurile lui. Ce au şi-nceput a să găti pe taină, a-şi
face potcoave la cai şi căruți la Botăşeni şi scosesă cuvînt că va să margă la
un sat a lui, ce are de moşie, Cîndeştii pe Sîret, să-l vadă. Şi triimisesă şi
pe socru-său, Dedul spătarul, la Cernăuți, de-i purta trebile dispre moscali,
ca, cînd a ieşi din Ieşi, să-l şi tumpine oastea moschicească, să-l iea. Numai
îl închedeca un lucru, de să zăbăviea, că era un capegi-başe în Ieşi, pentru
banii birului, de sta zapciu. Şi nu putea să purceagă, fiind capegi-başe în
Ieşi. Ce au scos atunce nevoie în țară, de tot omul un leu, cu pecetluituri, cu
iscăliturili boierilor ci era zlotaşi. Şi strîngînd acei bani pe fețe, au
orînduit năpăşti de un leu: cine dedesă da cinci, pecum s-au pomenit mai sus.
Ş-au pornit pe capegi-başe la Gălați, să aştepte acolo, să-i plinească zlotaşii
banii, şi el cu gînd ca cela să iea în sus, să-ş cate treaba. Brîncovanul,
de-ceste lucruri a lui Mihai-vodă simțindu, de moscali, pe taină au înştiințat
prietini de la saraiul împărătescu. Neştiind vizirul nemic, au triimis împăratul
un om al său din casă teptil, de-au îmblat în Moldova şi-n Ieşi pe tot locul, şi
nu l-au ştiut, nice l-au priceput nime. Ş-au mărsu şi la Focşeni di cie parte,
la boierii pribegi, la Ilie Catacozino şi la Catargiul, de i-au întrebat de ce
au fugit şi cum este Mihai-vodă. Că de dînşii nu s-au ferit şi le-u spus că-i
triimis de la împărăție. Ce acei boieri atunce tare s-au jăluit de Mihai-vodă
ş-au spus că îmblă să să hainească. Deci acel om împărătescu cum au mărsu la
împăratul de i-au spusu-i, împăratul îndat-au triimis la vizirul de i-au spus că
Mihai-vodă este hain şi să nu scape, că, de-a scăpa, cap n-are. Dece vizirul
îndat-au răpedzit un capegi-başe cu mazilia la Isuf-paşe sarascherul de la
Tighine, scriind numai să prindză pe Mihai-vodă, că, de-a scăpa, capul i-a
tăiea. Ce Isuf-paşe îndată noaptea au gătit 300 de spahii cu alai-bei, împreună
cu capegi-baş, de l-au lovit fără veste, de l-au prinsu. Mihai-vodă atunce
aştepta să-i sosască carte de la socru-său, pecum joimirii au trecut Cirimuşul
în ceasta parte, şi el să purceadză din Ieşi. Şi-ntr-acea dzi ce-u sosît turcii
cu mazîlia în Ieşi au sosit şi carte de la socru-său Dedul, că joimirii la
Cirimuş stau gata să treacă, şi le-u dat şi cîte un leu de cheltuială, la 400.
Deci Mihai-vodă, vădzind că l-au apucat turcii în Ieşi, au şi răpedzit la Dedul,
de-u fugit în Țara Leşască, şi s-au întorsu şi joimirii înapoi. Atunce, de-ar hi
avut Mihai-vodă cumpăt bun, să fie mai grăbit lucrul şi să nu fie ştiut prea
mulți acel sfat, ar hi avut vreme bună ş-ar hi apucat de-ar hi scăpat. Numai era
mulți sfetnici, şi era plin locul, şi socotiea că păn' n-a agiunge capegi-başe
cu birul la Țarigrad nu l-or mazîli. Şi mai mult cu acel gînd s-au înşelat, de
l-au prinsu. Dece turcii, cu mare strajă şi groază, l-au luat de l-au pornit la
Tighine şi de la Tighine la Țarigrad, de l-au închis în Edicula cu mare urgie,
care nime nu mai dzicea c-a videa lumea. Capegi-başe carii strîngea birul în
Gălați au apucat de-u luat de la boierii zlotaşi numai 10 pungi de bani şi le-u
dus la Țarigrad, de le-u dat la visteria împărătească. Aice în Ieşi au pus
capegi-başe, care luasă pe Mihai-vodă, camaican pe Ion Buhuş logofătul. De
domnie nu să ştiea cine este, fără cît trăgea nedejde lui Antiohi-vodă,
ştiindu-l că-i mazîl acolo. Iară boierii cei pribegi din Țara Muntenească, Ilie
Catacozino visternicul şi Ilie Catargiul visternicul, cum au înțeles de luarea
lui Mihai-vodă din Ieşi, s-au şi bucurat cu nedejdea că este Antiohi-vodă domnu.
Ş-au trecut în grabă în ceasta parte la Focşeni şi, fără nice o poroncă, au
şi-nceput a prinde ş-a lega ş-a bate pe oameni lui Mihai-vodă ce să tîmplasă cu
slujbe acolo şi a lua bucateli a boierilor lui Mihai-vodă care să dedes-în
laturi. Prins-au şi pe un grec, nepot de sor' lui Iordachi Rusăt vornicul, de
l-au bătut şi l-au îmbrăcat cu sucman negru şi l-au triimis de l-au închis la
Cetate la Neamțu. Şi multe lucruri făr' de cale făcea. Ş-au mărsu la Ieşi, dîrji
şi sămeți, aşteptînd din ceas în ceas să le vie cărți de la Antohie-vodă, să fie
cămăicani. Atunce au trecut pen Ieşi, de la Poartă, un agă împărătescu la
margine, la Cernăuți, în cai de olac, de-au măsurat locul din mijlocul Prutului,
de la Orăşeni. Au pus pe un om pe gios, de-au mărsu păn-în tîrgu în Cernăuți, şi
aga turcul alăture cu dînsul cu ceasornic, ca să vadză cîte ceasuri au călcat
moscalii hotarul, cîndu au vinit de-au luat pe Şfed. Şi s-au aflat opt ceasuri
c-au călcat hotarul. Întrebatu-l-au cămăicanii pe-cel turcu, doar ştie să spuie
pe cine-or să puie domnu aice, şi n-au ştiut nemic să spuie. Strînsu-s-au toată
boierimea la Ieşi ş-au întrat în mare grijă, să nu puie de la Poartă vrun paşe
sau să nu vie să mai iea nescareva boieri la Poartă. Vădzind c-au luat pe
Mihai-vodă cu mare urgie şi cu nume de hainlîc, şi veste de domnu nou nu le
vine, să mira ce-or faci. Sfătuiea unii să fug-într-alte țări, alții sfătuiea să
să bejănească la munți. Ce apoi au scris şi la Brîncovanul, cu rugăminte să-i
sfătuiască ce-or face şi, de-a hi audzit ceva, ori de bine, ori de rău, să le
facă ştire. Deci Brîncovanul le-u răpedzit de olac şi le-u scris să nu poarte
nice o grije, că fără zăbavă vreme le va vini veste că le-u pus Poarta domnu.
Iară de celi reli ce socotescu, nu-s nice de uneli, că aşea are el veste de la
capichihăi. Şi aşea le-u mai ieşit boierilor grija. Atunce poroncit-au vizirul
lui Antohi-vodă să grijască trei sute de pungi de bani, să-l puie domnu, că
alții dau cinci sute. Antiohi-vodă socotiea că n-or pune pe alții, avînd el nume
bun de la țară, şi numai pe dînsu or pune. Ş-au răspunsu vizirului că el mai
mult de o sută cindzăci de pungi n-a da, că țara este săracă, şi el nu poate să
jăcuiască. Dece vizirul, vădzind acel răspunsu la Antiohi-vodă, au chemat pe
Neculai Marvocordat tărdzimanul, ficiorul lui Alicsandru Ecsapărîtul,
tărdzimanului celui bătrîn, şi i-au dzisu-i de vrea, că Antiohi-vodă n-au vrut
să dea trei sute de pungi să fie domnu: Iată că tu eşti tărdziman,
slug-împărătească, credincios, şi-ți dau ție domnia fără nice un ban. Şi l-au
îmbrăcat cu căftan. Iară după ce s-au trecut trei, patru dzile după ce au
îmbrăcat căftan, făcut-au vizirul un izvod la cîte locuri trebuie să dea bani
Neculaiu-vodă, carii cuprindea acel izvod opt sute de pungi de bani. Şi l-au
făcut de-u dat toți banii în grabă. Şi cu ce-u mai cheltuit cu casa lui, păn-a
purcede de acolo, s-au făcut aproapi de o mie de pungi de bani. Atunce tată-său
Alicsandru Ecsapărîtul, şădzind la gazdă, nemic nu ştiea de fiiu-său, c-au luat
domnia. Şi cum au înțeles, au şi-nceput a plînge şi a-ş da palme peste obraz, şi
a-ş smulge părul din cap şi din barbă, ş-a blăstăma pe fiiu-său, căci au priimit
domnia, şi a dzice că din ceasul acesta este casa lui stînsă, de vreme că s-au
amestecat la domnie. Şi fiind şi bătrîn, n-au trăit doo săptămîni ş-au murit.
Încă n-apucasă Neculaiu-vodă să purceadză din Țarigrad. Iar în locul lui
Neculaiu-vodă au pus tărdziman pe frate-său, pe Ion. Triimițind Neculaiu-vodă
cărți în țară de domnie noo, au triimis şi nişte oameni a lui, greci.
Arătatu-s-au la toți cu blîndețe şi cu milă. Atunce Ilie Catacozino şi cu Ilie
Catargiul, cum au înțeles că nu-i Antohi-vodă domnu şi-i Neculaiu-vodă, s-au şi
spăriet de faptele lor cele nebune ce făcusă, pecum mai sus s-au pomenit. Bogată
ruşini le era! Ş-au şi-nceput a fugi în Țara Muntenească. Şi Neculaiu-vodă,
neştiindu-i c-au vinit în Moldova, le-u scris cărți de le-au triimis pen Țara
Muntenească, cu adeverință bună, ştiindu-i că sînt acolo, să-i ias-înainte la
Gălați. Deci fugînd iar, i-au tumpinat cărțile la Bacău. Deci vădzind cărțile
lui Neculaiu-vodă, s-au mai îmblîndzit ş-au ieşit înaintea lui Neculaiu-vodă la
Gălați. Atunce şi Iordachi vornicul Rusăt şi frate-său Manolachi şi alți mulți
boieri a lui Mihai-vodă fugisă, unii în Țara Leşască, alții în Țara Muntenească,
alții în Țara Ungurească, temîndu-să c-a lua Antohi-vodă domnia. Căci era
greşiți rău lui Antohi-vodă. Ce vădzind cărțile lui Neculaiu-vodă scriindu-le cu
blîndețe, s-au întorsu toți înapoi cu bucurie. Care acea bucurie pe urmă au
vinit în suspinuri şi-n amar, pecum înainte s-a scrie la rînd. DOMNIA ÎNTĂIU A
lui NECULAIU-VODĂ MARVOCORDAT, FECIORUL lui ALECSANDRU ECSAPĂRÎT, VLEATO 7218
După ce s-au gătit în Țarigrad cu domnia, au purces ş-au vinit la Gălați.
Ş-acolo, după obicei, i-au ieşit toată boierimea din Țara de Gios înainte.
Şi-ndat-au şi dat cuvîntu mojîcilor să-ş iea banii înapoi de la boierii zlotaşi,
carii dedes-înaintea mazilii lui Mihai-vodă pecetluțeleli cele de un leu şi
năpăştile cele cîte 5 lei de leu, ce s-au pomenit mai sus, ce scosesă
Mihai-vodă. Ce zlotaşi, unii luasă cu datorie şi apucasă de dedesă lui
Mihai-vodă, iară unii luasă de pe la oameni şi dedesă la capegi-baş ce strîngea
birul, care s-au pomenit mai sus. Şi Neculai-vodă n-au vrut să ție în samă nice
un ban dentr-acea orînduială, nice ce-u dat la Mihai-vodă, nice ce-au dat la
capegi-baş ce strîngea birul. Ş-au poroncit zlotaşilor, cu mare groază, numai să
întoarcă toți banii mojîcilor înapoi. Dece, cum au purces Neculaiu-vodă din
Gălați, s-au şi rădicat toată țărănimea țărîi de Gios cu jalobă asupra
zlotaşilor, în Tecuci, în Bîrlad, în Vaslui, în Schinteia. Pe la toate conaceli,
tot Divanuri de zlotaşi era cu mojîcii. Şi zlotaşii, ca vai de capeteli lor,
îmbla şipurindu-să şi rugîndu-să mojîcilor, şi-ndatorindu-să, şi-ntorcînd
mojîcilor. Şi le făcea şi zapis, să-i mai aştepte, şi mojîcii nu priimiea. Iară
după ce au sosit în Ieşi, rădicatu-s-au tot tîrgul asupra zlotaşilor, de nu
putea răzbi pe uleți de nărod de oameni, după cumu-i rîndul prostimei. Şi
zlotaşii apucasă de dedesă mulți bani la visterie şi n-avea de unde întoarce
mojîcilor. Ce i-au bătut Neculai-vodă cu buzduganul şi i-au închis în temniți cu
tălharii, păn' ş-au vîndut ce-u avut tot ş-au plătit țăranilor păn la un ban.
Deci mojîcii, vădzind acea voie, aşea s-au dîrjit şi s-au însămețit în toată
țara. A trie dzi, după ce au sosît în Ieşi, au boierit după obiceu. Pus-au pe
Ion Buhuş vel-logofăt, pe Neculaiu Costîn vel-vornic de Țara de Gios, pe Ion
Sturdze vel-vornic de Țara de Sus, pe Antohi Jora hatman, pe Ramadan
vel-postelnic, pe Ilie Catargiul vel-spătar, pe Gavril Miclescu vel-păharnic, pe
Ilie Catacozono vel-visternic, şi-ndat-atunci, ieşind de la curte, s-au războlit
şi păn' la săptămîna au şi murit, şi-n locul lui au pus visternic mare pe
Gheorghiță Mitre, şi pe Hristoverghei comis mare . Şi era mai ales şi mai de
cinste şi trebile toate după Rămadan postelnicul. Şi gătiea pe Sturdze vornicul
să-l triimață sol în Țara Muntenească. Iar după ce au trecut 7 dzile după ce
i-au boierit, au şi mazîlit pe Sturdze vornicul şi pe Catargiul ş-au pus în
locul Sturdzii vornic mare pe Ion Balşe, iar în locul Catargiului pe Cuze. Iară
pe Sturdze şi pe Catargiul i-au închis la săimeni, de i-au pus în heră. Şi nu
lăsa pe nimi să margă la dînşîi. Şi i-au ținut vro doo, trei săptămîni închişi
şi i-au făcut de-au dat unul cîte 4 pungi de bani ş-apoi i-au slobodzit. Şi nu
să ştiea adevărul pentru ce-au fost acea închisoare a lor. Dzicea unii că i-ar
hi pîrît Savin banul Zmucilă, iar alțîi dzicea că i-ar hi pîrît Iordachi
vornicul Rusăt, cum c-ar hi vorovit ei nişte voroave proaste de Neculaiu-vodă,
cînd-au audzit că vine domnu. Iar unii dzicea că i-au pîrît mazîlii, că, cînd au
pus banii steagului, i-ar hi încărcat pe unii cu năpaste. Ieşit-au la Divan şi
grecul cela ce-l îmbrăcasă Catacozono cu sucman, de s-au jăluit, carii mai sus
s-au pomenit. Deci Catacozino Ilie era mort, n-avea cine da samă; Numai era
Gavril Costachi sulgerul sin Gavriliță şi Ioniță Nenul Rață postelnicul, carii
fusesă soțîi lui Catacozino la prinsoarea acelui grec. Deci i-au pus la scară,
de i-au bătut cîte cu doo sute de toiege la cur . Dece vădzindu boierimea şi
toată mazîlimea aceste fapte di-ncepătură a lui Neculaiu-vodă, s-au foarte
mîhnit şi s-au spăriet tare, cît nu ştiea unul cîte unul ce-or faci şi de ce
s-or apuca. Că cu banii steagului încă îi îngreuiea, şi uşa era închisă tare,
nime nu întra la dînsul. A doa dzi, a tree dzi, cînd chema cîte vrun boier la
doo, trei cuvinte, iar într-alt chip nime nu putea să margă la dînsul. Din
spătărie încolo, mai înluntru, nime nu putea întra, nici boieri, nici mazîli,
fără cît numai Ramadan postelnicul şi Spandonachi căminarul şi Sculie cămăraşul
dinluntru, ce era tălmaci. Că Neculai-vodă moldoveneşte nu ştiea, ce era un
lucru prea cu năcaz boierilor şi țărîi. Şi-ș ținea lucrurili nalte, la mînie
aprig, numai nu ținea prea mult. Vrea să stăpînească Moldova ca Poarta
turcească, cu mărire mare. Şi era om învățat foarte, bun cărturar. Şi desfătări,
voroave de glume, nemic nu să făcea înaintea lui. Şi conoscător la oameni, şi la
cine-i slujiea bine arăta dar. Numai mînia ce o avea strîca celi bune a lui.
Că-i era şi lui cu greu, că nu ştiea rîndul țării şi nu putea pe boieri să-i
supuie cu schevernisala, după cum era voia lui. Că boierii, după ce vădzură cu
aceste lucruri tari că începe asupra lor, şi-ncepur-a fugi. Lupul, ficiorul lui
Gavriliță, Catargiul, Manolachi Rusăt vornicul, Costantin Costachi comisul,
Dumitraşco Răcoviță hatmanul şi alțîi mai de gios fugir-în Țara Ungurească.
Banul Zmucilă, Luca visternicul, Rugină, Abăza, Dedul spătar, Mireştii, ficiorii
lui Iordachi vornicul Rusăt fugir-în Țara Leşască. Că pe Iordachi vornicul Rusăt
îl închises-într-un beci, la curte, cu lăcat încuiet, de nu-ntra nime la dînsul,
fără cît numai baş-bulubaş, cîndu-i ducea de mîncat. Şi i-au luat şi 10 pungi de
bani şi nu-l mai slobodziea. Ce păn' s-au mazîlit tot la închisoare l-au ținut,
arătîndu-i pricină că el au învățat pe turcii balgei, de-l pîrăscu la Poartă că
cere turcilor cornăret de boi de negoț, şi ei păn-atunce nu dedesă. Şi să dusesă
de-l pîriea la Poartă, şi Neculaiu-vodă prepunea că cu îndemnarea lui au mărsu
de-l pîrăscu. Aşijdere şi boierii ce fugisă, carii mai sus să pomeneşte, iarăşi
îi dzicea că cu îndemnarea lui au fugit şi fug. Pe Gheorghiță Mitre, visternicul
lui, nu trecusă şesă, şepte luni a domniei, şi-l mazîlisă şi-l închisesă la
simeni. Şi i-au scădzut la samă cheltuiala, de l-au scos cu cîțiva bani dator
năpaste. Şi l-au orînduit la lefe, de-l lega slujitorii şi punea puşcele cele
mari peste dînsul. Acestu fel de scopos începusă Neculai-vodă asupra boierilor
de le făcea. Iară țărîi, prostimei, vrea să le arete milă şi dreptate şi vrea să
le ție de parte. Scosesă rumtă cu pecetluituri roşii, să dea de 4 ori întru an,
numai nu prea pe putință, ce can încărcați, că avea zlotaşi silă să îmbrace
soma, şi mazîlii iar era încărcați peste putință la somă. Pe la toate margineli
alesesă boieri de cinste, capete, de le dedes-în sama lor ținuturili,
pîrcălăbiile şi stărostiile. Şi făcusă mulțime de cărți de slobodzîi, de le
dedesă la mînă, de făcea sate. Şi s-începus-a să faci multe sate pe margine, şi
s-ar hi fostu întemeiat țara de oameni, numai nu ținu mult domnia. Că nu
s-amesteca nime, să îmble alți zlotaşi de la curte, fără cît boierii aciie ce le
era dați în sama lor, de era capete pe margene, şi avea şi vreme de vinit
mojîcii, că era oşti pe hraniță. Atunce Petre Alecsiiovici, împăratul
moschicescu, începusă tare a s-întări şi din puteri şi din nume, cît lua
cetățile Şfedului. Şi atunce au luat şi cetatea cea vestită în lume şi mare,
anume Rîga. Şi într-alt chip cu războiu nu o putea lua, făr' de cît au făcut
meşterşug cu nişte cambarale cu otravă, care ținea o cambara 50 de pungi de bani
cheltuială. Şi aruncîndu aceste cumbarale în cetate, i-au lovit o moarte pre
şvedzi, cît le-u căutat a să închina, că să spăriese că n-a mai rămînea nime. Şi
cu acel meşterşug au luat moscalii Rîga de la şvedzi. Şi alte cetăți multe
şfedzeşti le tot bătea şi le lua, că Şvedul atunce, în nădejdea Turcului, era la
Tighine pribag. Iară Avgust, craiul leşescu, iarăşi cu oastea lui cerca pre
leşii care era haini împotriva lui, de ținusă cu Şvedul, de-i bătea şi-i goniea
din țară. Atunce s-au tîmplat un răimentar a craiului Avgust, anume
Sminghilschii, cu o samă de oaste, de-u lovit pre voevoda Chiovschii, fiind hain
craiului, şi l-au prinsu viu nevătămat. Şi ducîndu-l acel reimentar la
stăpînu-său, craiul Avgust, cădzut-au voevoda cu rugăminte la Sminghilschii, ca
să nu-l ducă la craiul sau la moscali, ce să fugă cu dînsul şi să ție amîndoi.
Şi s-au adeverit cu giurămînt că-i va da o fiică a sa după dînsul, de-l va face
ginere, şi multă bogăție şi tîrguri de a lui îi va da. Deci Sminghilschii îndată
l-au credzut şi s-au făcut una cu dînsul, şi au fugit amîndoi într-o parte de
loc. Şi au strînsu altă oaste şi aşea îmbla tot din loc în loc noaptea, pe unde
găsiea oaste de a craiului sau moschicească, de strica, că era om harnic şi de
treabă la războiu acel rămentar Sminghilschii. Dar de la o vreme nu l-au încăput
vremea să poată îmbla pin Țara Leşască cu poghiazul, că să umplusă țara de
moscali şi de sași, şi-i goniea ca pre o fiiară sălbatică din loc în loc. Ce
numai i-au căutat a lăsa Țara Leşască şi au întrat în Țara Ungurească. Şi acolo
încă n-avea odihnă voevoda de Avgust craiul. Şi de acolo au luat munții, fără
drum, în lungu, păn-au dat la Cirimuş şi au ieşit la Vejniță, în Țara Moldovei,
numai cu vro 300 de oameni. Şi-ndată au şi trecut codrul, de-au luat Siretiul în
gios la Ieşi, că să temea de moscali, că-l goniea din urmă, că sta moscalii de
pază din Cirimuş pănă în Ehorluc om de om. Numai el, cu mare meşterşug, au
scăpat de-au ieşit în Moldova, că au făcut veste că iesă mai din sus pre Prut la
Colomîe. Şi alergîndu de la strajă moscalii să-i ție calea, el mai pri din gios
au ieşit în Moldova. Şi după ce au venit la Ieşi, s-au împreunat cu
Nicolai-vodă, şi i-au făcut cinste pre obiceiu, ca unui domnu strein. Şi după ce
au trecut trei, patru dzile, s-au dus la Tighine, unde era şi craiul şvedzescu.
Şi nezăbovind la Tighine, ş-au lăsat oastea acolo. Şi i-au scris cărți craiul
şvedzescu şi l-au trimis sprinten la Poartă. Şi au zăbovit acolo la Poartă vro
treidzăci, patrudzăci de dzile. Multe mestecături, turburări şi îndemnări au
făcut, ca să strice turcii pacea cu moscalii. Ce veziriul nu priimiea să strice
pacea. Iară împărăția, înțelegînd din voevoda Chiovschii cum să întemeiadză
Moscalul despre toate părțile, au mazilit pe veziriul şi pre Iusuf, paşa
Tighinii, căci sta pricini să nu strice pacea, şi au pus vezir pre Uman-paşe
Chipruliul. Atunce au găsit vreme la acel vezir şi Mihai-voevoda de-au ieşit din
Edicula. Şi încă i-au dat veziriul lui Mihai-vodă şi 10 pungi, bani din visteria
împărătească, jăluind că i-au luat cînd l-au mazilit. Dar acestu vezir n-au fost
trei, patru săptămîni, şi l-au mazilit şi pre acesta, căci nu era lacom şi vrea
să ție pravila lor cea veche. Şi împăratului aşea nu-i plăcea. Apoi au triimis
împăratul de-au adus pe Mehmet paşe Baltagiul, care mai fusese vezir mai nainte,
într-alt rînd, şi l-au pus vezir al doile rînd. Deci acel vezir Baltagiul îndată
au şi trimis la hanul, de l-au chemat la Poartă la sfat, şi au şi stricat pacea.
Şi au dat poroncă în toate părțile, de vară să să gătedze de oaste, şi au închis
şi pre solul moschicescu în Edicula. Şi au scris împăratul turcescu cărți la
craiul Şvedului la Tighine, precum nu l-a lăsa în streinătate. Şi s-au adeverit
prea tare precum va sta de-l va împăca cu Moscalul pre pofta lui, de-i va da
Moscul toate ce-au păgubit. Iară de nu va priimi Moscalul pace cu Şvedul, să-i
întoarcă ce i-au luat, s-a bate el sîngur cu Moscalul. Şi-i va da şi oaste,
cîtu-i va trebui, de-l va duce la țara lui. Şi i-au trimis cîteva pungi Şvedului
de cheltuială. Şi au trimis şi pre voevoda Chiovschii şi omul de adeverință de
la Poartă la craiul Şvedului de primăvară, să să gătească de oaste. Şi au făcut
şi ferman să dea Moldova zahara oştii leşeşti şi şvedzeşti ce era la Tighine:
ialoviți, ordzu, grîu, făină, cît le-a trebui. Deci sosind la craiul Şvedului
voevoda Chiovschii cu acea carte ce scriea împăratul la Şfed pentru pace, s-au
bucurat craiul Şvedului şi ținea acea carte de adeverința împăratului tot în
sîn, la dînsul. La care mai pre urmă s-au schimbat într-alt chip acea adeverință
împărătească turcească, precum s-a vedea mai nainte la rândul ei. Scris-au şi
veziriul la craiul Şfedului, ca să trimiță un om a lui de ispravă să vorovască
cu dînsu pentru oştire. Deci, trimițîndu-l la veziriul, l-au întrebat veziriul
ce feliu de oameni sint moscalii şi ce feliu de războiu au. Iar acel om a
Şvedului au dzis că sint nişte oameni proşti şi blăstămați de tot. Iar veziriul
au răspunsu:" Dar de vreme că dzici tu că sint aşea de blăstămați moscalii, dar
voi aşe şi nu sinteți de nemic, că ei v-au bătut pre voi". Aşijdere au mai dzis
acel om a Şvedului cum că muntenii sint prieteni cu moscalii, şi ce văd şi ce
aud aice la Poartă, toate scriu la moscali. Iar veziriul au răspunsu: Bine fac
că scriu, că de noi n-au ce scrie rău, că noi nu ne temem de nime, că avem oaste
multă, şi puşci multe, şi putere mare. Şi noi nu putem să ne gătim cu taină, să
nu ştie nime, ce cu giumătate de an mai nainte ne dăm ştire şi ne gătim, că
n-avem grijă de nime. Ce muntenii, de-or scrie de aceste ce le văd, că avem
oaste multă, să scrie sănătoşi. Şi acest răspunsu au luat omul Şfedului.
Scris-au veziriul de-al doile rînd la craiul Şfedului, să-i trimiță altu om, mai
de treabă, că" de la acesta n-am putut nemică să cunoscu din voroava lui". Deci
Şvedul îndată au ales altu om, mai de treabă, oficer de-ai lui, şi l-au trimis
la Poartă. Deci veziriul l-au întrebat şi pre acela cum ştie pentru oastea
Moscului. Ce acela au schimbat voroava într-altu chip, dzicînd că moscalii,
pedestrimea este prea tare, mai tare decît la toate neamurile, la războiu stă ca
un zîd nemişcat. Că de n-au putut ei şfedzii să-i spargă, dar alte neamuri aşeş
n-au nicio putere să-i spargă. Fără cît el aşea socoteşte, să gătească veziriul
400 tunuri, şi aşea, cu acele tunuri slobodzind o dată, dă doă ori şi de trei
ori, or putea rumpe obuzul moschicescu, să-l spargă, să facă drumuri
printr-însul, lovind acele multe tunuri. Şi aşea, cu acel meşterşug, poate să
biruiască pedestrimea moschicească, iar într-altu chip aiamintere nu poate nime
să-i pobedească. Iar călărimea moschicească este mai slabă. Deci uitîndu-să
veziriul la sfatul acelui oficer şfedzesc, într-cesta chip s-au apucat a face
gătire. Venit-au şi hanul, după poronca împărăției, de la Crîm la Țarigrad la
sfat, şi au sfătuit şi el că-i bine aşea, să facă oaste asupra Moscului. Şi au
dzis, acmu, după ce îngheța apele de iarnă, să sloboadză 2 ceambuluri tătarîi,
un ceambul din Bugeag şi cu oastea lui voevoda Chiovschii prin Ucraina asupra
Chiovului, iar cu un ceambul să margă Omar Goel din Crîm, pre apa Donului în
sus, păn' la Voroniş, unde sint galioanele moschiceşti făcute, să le aprindză.
Iar de acolo a lua de-a curmedziş, de l-a împreuna cu celalaltu ceambul a
sultanului şi a voevoda Chiovschii. Într-acel chip au sfătuit şi au aşădzat
hanul cu împărăția să facă. Atunce era un turcu, de-l chema Smail-efendi, şi era
om de casa împăratului, din cei dinlontru. Şi era şi capichihai hanului şi avea
bun prieteşug acel turcu cu Dumitraşco bezaidea, fiiul lui Cantemir-vodă. Că
mergea de multe ori turcul la gazda lui Dumitraşco-vodă, şi-l cinstiea bezaidea(
că poate-fi bea şi vin) şi-i dzicea beizadea în tambură. Că aşa ştiea a dzice
bine în tambură, că nici un țărigrădean nu putea dzice ca dînsul. Şi-i era
foarte drag beizadea acelui turcu. Şi atunce, la cinste, vorbind ei, i-au spus
turcul toate tainele împărăteşti ce vor să să facă. Deci Dumitraşco beizedea,
înțelegînd aceste, cădzut-au cu rugăminte la acel turcu Smail-efendi să grăiască
hanului, şi hanul împărăției, să-l facă domnu în Moldova. Şi l-au învățat şi în
ce chip a grăi, giuruind cîteva mii de galbeni hanului. Iar hanul, audzind
aceste din Smail-efinde, îndat-au priimit. Deci mergîndu hanul la împăratul la
sfat, între alte sfaturi dzis-au şi acestu cuvînt, că Brîncovanul-vodă, domnul
muntenesc, este un domnu bogat şi puternic, are oaste multă şi-i de multu prea
bun prietin moscalilor. Nu trebuieşte la această vreme lăsat să fie domnu, că
poate să să hainească şi a face sminteală oştii împărăteşti. Ce trebuieşte
prinsu, că el de bună voie nu a veni la Poartă. Şi nime nu-i harnic să-l
prindză, fără cît socotescu că bezaidea, feciorul lui Cantemir-vodă cel mai mic.
Este om mai sprinten decît frate-seu Antiohie-vodă. Ce să-l pui împărăția ta
domnu în Moldova, că el va chivernisi lucrul din Moldova şi l-a prinde. Că
Neculai-vodă, care-i acmu în Moldova, îi grec şi n-a putea să facă această
slujbă. Nici mie nu mi-i drag să slujesc cu grecii. Deci împăratul, cum au
audzit acele cuvinte din hanul, într-acel ceas au şi răpedzit, făr' de ştirea
veziriului, de-au adus pre Dumitraşco beizadea de la gazdă, cum mai de sirgu, şi
l-au adus la saraiu la împăratul. Şi îndată l-au îmbrăcat cu cabaniță, cu
spinare de soboli, în loc de căftan, şi l-au pus domnu în Țara Moldovei. Şi apoi
l-au dus la veziriul, de l-au îmbrăcat în căftan şi i-au dat ferman. Şi
nezăbovindu-l doaă, trei dzile, l-au şi pornit, de-au venit în mezil la Ieşi
saltu, numai cu dzece, doaădzeci de oameni. Care n-au cheltuit nici un ban la
Poartă, că şi tuiurile şi singeacul pre urmă i l-au trimis. Atunce veziriul, la
purces, au dzis lui Dumitraşco-vodă cu mare taină:" după ce vei merge în țară,
să chiverniseşti lucrul, să-mi prindzi pre Brîncovanul-vodă munteanul, să mi-l
trimiți aice viu". Şi de la împărăție vei avea mare dar şi cinste, şi în locul
lui tu vei rămînea acolo domnu neschimbat. Iară Dumitraşco-vodă, mulțămindu-i,
s-au apucat că va face acea slujbă şi l-a prinde. Numai au dat şi el un sfat
veziriului, socotind că-i va fi de folos, iar pe urmă au cădzut cu împiedecare.
Că au dzis cătră veziriul ca să scrie la Brîncovanul să îndatorească Poarta cu
500 de pungi de bani, fiind acmu de trebuință pentru gătirea oştii. Şi
Brîncovanul s-a uita la acea carte ce scrie veziriul şi n-a avea grijă de
mazilie. Deci veziriului i-au plăcut acestu sfat a lui Dumitraşco-vodă, şi au
scris la Brîncovanul ca să împrumutedze Poarta cu 500 pungi de bani pentru
cheltuiala oştii. Deci Brîncovanul, ca un om cu minte, au priimit că a da, numai
o dată n-a putea să-i dea toți, că-i țara săracă, ce pe lună a da cîte 100 de
pungi, carii să îmbracă în 5 luni, socotind că pănă la 5 luni or sosi şi
moscalii, şi atunce, de-or şi vrea să-i facă ceva, nu i-or putea strica nemic.
Măcar că el nu ştiea nemică de acea voroavă, dar avea minte de să păziea. Atunci
s-au păzit, că l-au păzit Dumnedzeu, iar cînd s-au mîniet Dumnedzeu pre dînsul,
n-au putut să să păzască, precum înainte la rândul lui s-a scrie. Iară pre
Dumitraşco-vodă l-au pornit la Iaş şi i-au dzis, cînd a fi vremea să prindză pre
Brîncovanul-vodă, a trimite veziriul omul său cu ferman. Deci trimițînd înainte
Dumitraşco-vodă pe capegi-başe cu mazilia, împreună cu omul său, anume Dumitru
Saraciul, iar Neculai-vodă nemic nu ştiea de mazilie şi şedea la Divan de
giudeca țara. Iară capegi-başe, descălecînd la scară, s-au suit în curți, iar
Saraciul, sluga lui Dumitraşco-vodă, au năvălit degrabă la beciul suptu scara
despre doamna, unde era închis Iordache Ruset vornicul. Şi au lovit lăcata cu
băltagul, de-au strîcat-o, şi au scos pre Iordachi vornicul afară şi i-au dat
cărți de căimăcănie de la domnu nou, Dumitraşco-vodă. Iar boierenaşii din
cerdac, vădzîndu că au scos pre Iordache vornicul, au alergat tare de-au dat
ştire lui Niculai-vodă la Divan. Şi îndată sculîndu-să de la Divan înspăimat, să
timpină cu capegi-başe în uşa spătăriei, unde-i şi dede ferman de mazilie.
Atunce boierenaşii lui, grecii, începură a s-ascunde în casă despre doamna. Şi
țara încă începusă, precumu-i obiceiul moldovenilor celor năcăjiți de
strîmbătăți, să facă calabalicuri domnilor mazili. Dar nu putea să-i facă nemic,
că nu avea voie. Că scriea Dumitraşco-vodă la caimacami să nu s-atingă nime de
cinstea lui Neculai-vodă sau de oamenii lui, ce cu mare cinste, ca pe un domnu,
de toate ce i-ar trebui la pornitul lui nemic să nu-i lipsască. Şi aşa, după
obiceiu, trei dzile grijindu-l cu de toate cele ce i-au trebuit, şi s-au pornit
la Țarigrad cu tot agărlîcul lui, neplinind un an deplin cu domnia, precum s-au
pomenit. Iar în Iaşi au rămas căimacam Iordache Ruset vornicul, păn-au venit
Dumitraşco-vodă. Atunce şi boierii cei pribegi, înțelegînd toți, au venit în
țară. Numai Dediul spătariul şi Zmucilă banul au rămas în Țara Leşască. Şi după
ce au agiunsu Neculai-vodă în Gălați, atunce au sosit şi Dumitraşco-vodă din
Țarigrad. Şi au mersu Neculai-vodă la gazda lui Dumitraşco-vodă, de s-au
împreunat amîndoi. Care nu puțintel lucru au făcut Neculai-vodă atunce, de-u
mersu la gazda lui Dumitraşco-vodă. Că alți domni nu mai stau să să împreune,
după ce să mazilescu, ce fug unul de altul, să-ş scoată ochii. Dar Neculai-vodă
au mersu de s-au împreunat şi s-au rugat lui Dumitraşco-vodă să nu să potrivască
boierilor de țară, să-l pîrască la Poartă. Şi el încă s-au făgăduit că nu-l va
amesteca la Poartă, cît a trăi Dumitraşco-vodă domnu, ce, de-a îmbla pentru
domnie, a îmbla pentru domnia Țărîi Munteneşti, ce nu pentru a Moldovii. Şi aşea
unul cu altul s-au încredințat. Şi Niculai-vodă a purces la Țarigrad, iar
Dumitraşco-vodă au venit la Iaşi. Iar precum ş-au ținut aceşti domni tocmala, să
va scrie la rîndul său înainte. DOMNIA lui DUMITRAŞCO CANTEMIR-VOEVODA, ÎN ANUL
7219. După ce au sosit Dumitraşco-vodă în Iaşi, după obiceiu a tree dzi au
boierit boierimea. Pus-au pre Nicolai Costîn vel-logofăt, pre Lupul Costache
vornic mari de Țara de Gios, pre Ioan Sturdze vornic de Țara de Sus, pre
Antiohie Jora hatman, pre un grec, anume Spraioti Dracumana, vel-postelnic şi pe
mine Ioan Niculce vel spatar, pe Gheorghiță vel-păharnic, pre Dabije vel-ban,
pre Catargiul vel-visternic, pre Sandul Sturdze vel-stolnic, pre Costantin
Costache vel-comis. Aceştie era boierii lui Dumitraşco-vodă întăiu. Iar mai de
credință şi mai ales toate trebile domniei era după mine, Ioan Niculce
vel-spatar. Şi atunce dintăiu era boierii can grijiți de numeli lui
Dumitraşco-vodă din tinirețe, cîndu era bezaidea, la domnia frăține-său, lui
Antiohie-vodă. Că era atunce nerăbdătoriu şi mînios, zlobiv la beție, şi-i
ieşisă numele de om rău. Iar acmu, viind cu domnia, nu ştiu, să-ş piiardă numele
cel rău: au doar mai la vîrstă venisă, au doar chivernisisă viiața lui, unde nu
era pace? Că aşea să arăta de bun şi de blînd! Tuturor uşe deschisă şi nemăreț,
de voroviea cu toți copiii. Atunce au scos pre țară 2 civerturi, banii
steagului. Şi de cum era soma la Neculai-vodă, au mai scădzut pe țară la un
civertu, cîte 3000 de galbeni. Aşijdere şi mazîlilor li-au scădzut tot pre
giumătate şi mai bine dăjdile. Şi li-au făcut şi carte cu giurămînturi, să nu
dea desetină boierii, după cum n-au dat mai nainte boierii. Că să făcus-obiceiu
de la Mihai-vodă, de da desetină boierii. Şi el apoi i-au iertat. Deci boierii,
vădzînd aşea milă şi nemărire, începusă toți a să lipi şi a-l lăuda. Era om
învățat. Numai la giudecăți nu prea putea lua sama bine, poate-fi trăind mult la
Țarigrad în streinătate. Lăcomie nu avea mare, lucrurile lui poftiea să fie
lăudate. Atunce avea mare supărare şi cheltuială, fiind pacea stricată cu oastea
lui voevoda Chiovschii şi cu cea şfedzască. O ierna şi o grijiea de zahara,
lemnu la Tighine pentru tocmitul cetății. Deci de la Brăila căra țara pîine la
Tighine. Aşijdere şi lemnu căra den țară la Dunăre, de făcea pod mereu la
Cartari. Veşti din Țara Leşască şi de la moscali în tot ceasul cerca de le
trimitea la Poartă. Deci era prea în val şi în mare supărare. Căci el venisă de
curund, şi lucrurile toate neaşădzate şi lipsite. Şi siliea ca să plinească
poruncile Porții toate, şi-i era prea cu greu, că era țara stricată mai
de-nainte vreme. Începutu-s-au atunce şi omor în vite, cît nu mai biruiea
oamenii să le despoaie. De pîine încă era lipsă, că nu rodis-într-acel an.
Boierii carii avusese greutate la Niculai-vodă sta tot vîrtos cătră
Dumitraşco-vodă, ca să pîrască pre Neculai-vodă la Poartă pentru răutatea ce le
făcusă. Dar Dumitraşco-vodă nu priimiea nicidecum, nici să potriviea şi nu le da
voie, ce ținea legătura ce făcusă cu Niculai-vodă, cînd s-au împreunat la
Gălați. Iar Neculai-vodă, după ce au agiunsu la Poartă, au călcat giurămîntul.
Şi cum au mărsu la veziriul, au şi pîrît pre Dumitraşco-vodă, dzicînd că el,
cînd au mărsu în țară, au găsit mai bine de giumătate boierii haini la moscali
şi prindzindu-i i-au închis. Iar Dumitraşco-vodă, cum au luat domnia, au şi
răpedzit de olac înainte şi i-au slobodzit pe toți. Şi-ncă pre care era mai mare
hain l-au pus căimăcan. Ce veziriul nemic în samă nu-i ținea vorbile lui.
Atunce, dacă au înțeles Dumitraşco-vodă de acea vorbă bună de prieteşug ce-au
grăit Neculai-vodă cătră veziriul, au şi chemat pre boierii ce-l îndemna să-l
pîrască pre Niculai-vodă şi li-au spus de Neculai-vodă cum ține prieteşugul. Şi
îndată i-au gătit pre o samă şi i-au trimis la Poartă. Şi sosind boierii la
Poartă, ş-au păscut prilejul şi, cînd au ieşit împăratul la geami, ei ş-au
aprinsu rogojine în cap şi au dat ardzaun la împăratul, jăluind ce li-au făcut
Niculai-vodă. Iar împăratul, vădzînd atîta jalobă, au şi trimis să aducă pre
Niculai-vodă, să-i taie capul. Numai, norocirea lui, s-au tîmplat un prieten de
i-au dat ştire, şi s-au ascunsu de au scăpat de peire, că l-ar fi tăiat.
Socotiți, fraților, acmu! De vreme că cei mare nu-ş țin giurămîntul, ce încă-ş
aduc peire, dar cei proşti cum l-or ținea? Dumitraşco-vodă pe taină să gătiea să
prindză pre Brîncovanul-vodă, precum îi poroncisă Poarta. Şi trimisese şi
iscoade la munteni, de vădzusă toate lucrurile lui cum stau. Şi ş-au făcut
Dumitraşco-vodă vro cinci, şese steaguri de lefecii şi 2 steaguri de lipcani şi
cîțiva feciori de boieri grijiți, îi ținea gata în Iaşi. Şi făcusă cuvînt că va
să margă în sus, cu podghiaz la moscali, ca să nu priceapă muntenii. Şi aştepta
din ceas în ceas să-i vie omul cel cu fermanul de la împărăție, să să şi
pornească la Brîncovanul, să-l prindză. Venitu-i-au şi de la hanul ferman, numai
să încalece, să-l prindză. Ce pre fermanul hanului nu cutedza să margă, să-l
prindză. Ce au mai scris la Poartă că el este gata, şi hanul încă i-au scris să
purceadză. Ce să ştie şi de la împărăție: purcede, au ba? Ce de la Poartă i-au
venit răspunsu să mai aştepte, că, cînd a fi vreme, i-a face el ştire. Că
aştepta veziriul să plinească cele 500 pungi de bani Brîncovanul, ce le
cerus-împrumut, cum s-au pomenit mai sus. Atunce, dac-au înghețat apele după
Boboteadză, au purces hanul în pradă pre apa Donului, în Țara Moschicească, în
sus, pre la Harcov. Dar la galioanile moschiceşti n-au putut agiunge, să le
aprindză, precum s-au apucat cătră împăratul turcescu. Nici spre Chiov de acolo
n-au putut merge, că au dat de oşti moschiceşti. Şi s-au întorsu iar la Crîm cu
multu plean. Soltanul den Bugeag şi cu voevoda Chiovschii, de la Binder, cu
oastea lui, au trecut Nistrul şi au purces prin Ucraina în sus, tot prădînd şi
stricînd pănă la Nemirov şi pănă la Fastuv, aproape de Chiov. Iar moscalii ce
era pre margine de strajă, dac-au simțit, s-au tras toți de s-au strînsu în
Podolia, spre Iaslovăț, la Buceci, unde le era gheneralii lor, şi aştepta să le
vie ucaz de la Petreburhu, de la împăratul moschicescu, să vadă ce vor face.
Atunce Adam Sineavschii hatmanul i-au mustrat pe gheneralii moschiceşti, anume
Vonconschii, Ianăş şi Vejbah, şi li-au dzis aşea:" Ce oameni sinteți voi de
aşteptați ucaz, şi neprietinii pradă şi strică țara?" Şi îndată i-au pornit
asupra tătarîlor şi a lui voevoda. Şi li-au dat şi hatmanul un rămentar, cu vro
30 de steaguri leşeşti, şi moscali încă era ca vro 10000. Şi cum s-au pornit
asupra soltanului şi a lui voevoda, n-au stătut sultanul cu voevoda să să bată
cu temeiu, şi s-au întorsu înapoi la Bugeag, fără cît numai cîte o strajă unde
şi unde de să loviea. Iară după ce s-au întorsu hanul şi Calga sultan din
ceambuluri, au scris la Poartă de toate ce-au lucrat. Aşijdere au scris şi paşa
de Tighine. Dar veziriul nu i-au credzut, ce au trimis pre taină un ciohodar de
olac la Dumitraşco-vodă, de l-au întrebat anume cum au îmblat hanul şi sultanul.
Şi au scris Dumitraşco-vodă de toate, cum le-u fost, de rînd. Scris-au veziriul
cu scîrbă la paşa de Tighine, dzicînd că beiul de Moldova este un ghiaur şi ştie
toate ce să fac la Moscu şi la leşi, de le scrie tot adevărat la Poartă, iar tu
eşti, vedzi Doamne, busurman şi nu ştii nemic! La atîta credință şi laudă avea
Dumitraşco-vodă la Poartă, cît apoi paşa Tighinei tot la dînsul trimitea de lua
veşti, de scriea la Poartă. Dar Dumitraşco-vodă încă să purta bine, că i le
trimitea peste cinci, şese dzile, după ce scriea el la Poartă, pentru ca să
sosască întăi de la dînsul veştile, apoi de la paşa. Dumitraşco-vodă, vădzînd că
de la Poartă îl zăbăvăscu cu răspunsul pentru Brîncovanul, au început a gîndi că
doar au prinsu veste ş-au tocmit lucrul. Şi ştiindu-l pre Brîncovanul mare
neprieten, şi de i s-a tîmpla vro mazilie n-ar fi bine de dînsul, şi vădzînd că
atunce trăgea toată creştinătatea bucuria şi nădejdea creştinilor, adec-a
moscalilor, au început şi el a să agiunge cu creştinii şi a-i înştiința de la
Poartă. Şi aşea cu meşterşug au scris la Poartă, ca să dea voie să facă a să
agiunge cu moscalii şi ce-ar vedea şi ar înțelege, de toate să facă ştire
Porții. Deci veziriul, gîndind că va hi drept Porții, datu-i-au şi acea voie.
Apoi Dumitraşco-vodă, luîndu-şi acea voie de la Poartă, şi mai fără sîială au
început a să agiunge cu moscalii. Şi să tîmplasă de avea la Poartă şi un
capichihai, anume Iano, prea mare telpiz. Şi poate-fi că-ş ştiea şi mai nainte
voroava, că cu meşterşugul acelui capichihai lua cărți de la solul moschicescu,
ce era închis în Edicula, şi le trimitea la Dumitraşco-vodă, şi Dumitraşco-vodă
le trimitea la împăratul Moscului. Deci cu acest fel de credință şi slujbă au
cădzut Dumitraşco-vodă în mare cinste şi dragoste la Petru Alecsievici,
împăratul Moscului. Că altul nime nu cutedza a face acele slujbe, că era solul
în mare pază. Pe acee vreme muntenii nu ştiea pentru slujbele ce face
Dumitraşco-vodă, nici din boierii moldoveni, şi scriea muntenii rău de
Dumitraşco-vodă la moscali. Iară Moscalul, vădzîndu slujbele ce-i făcea, nicicum
nu-i credea. Aşijdere pre acee vreme, fiind mitropolit țărîi, părintele Ghedeon
şi cu Antiohie Jora hatman şi cu alți boieri mari încă scriea de rău pentru
Dumitraşco-vodă la moscali, să nu-l creadză, că el este ca şi un turcu şi ține
cu turcii. Dar ei au 10000 de oaste gata şi zahara, şi să trimiță împăratul
15000 de oaste, să lovască podul despre Dunăre, să-l strice şi să bată tot
Bugeagul. Iar împăratul, vădzind slujbele lui Dumitraşco-vodă, nici de unele
nu-i asculta. Împăratul Moscului, vădzîndu că tătarîi au prădat în țărîli lui,
chiematu-ş-au toți sfetnicii lui, de au stătut la sfat, ce vor face. Deci unii
sfătuiea să margă cu toată puterea la Crîm şi să lasă o samă de oaste la Chiov
de apărare, de-a merge cineva asupra Chiovului. Unii sfătuiea să margă pre Nipru
pănă la Vozia şi să-şi ducă zahara pe apa Niprului, şi de la Vozia să iea
Dunărea în sus, la Cetatea Albă, să cuprindă Dunărea. Unii sfătuiea să margă pre
Nistru la Tighine. Dar împăratul n-au priimit sfatul nemărui şi au dzis că la
Crîm a lăsa oaste împotriva Voziei, iar altă oaste la Tighine nu-i bine, aşea
îndată, să margă să o iea, că ş-a-şi răni oastea şi apoi cu temeiul turcilor nu
s-a putea bate. Ce pe Tighine a lăsa-o în urmă şi va merge drept la pod,
împotriva veziriului, să-l bată, că apoi lesne va fi a lua pre urmă Tighinea. Că
zahara ne va scoate Brîncovanul-vodă, că aşea să adevereşte, şi ne-a ieşi
înainte cu 30000 de oaste. Şi este să mai iasă cu Brîncovanul 20000 de oaste
sirbi, şi leşii încă or să ne dea 30000 oaste, şi din Moldova iar scriu boierii
că sint gata 10000 de oaste. Şi are şi el ca treidzăci, patrudzăci de mii de
oaste. " Şi ne agiunge atîta oaste." Şi aşea, cu aceste nădejdi, ş-au pornit
greimea oştii în gios de la Rîga. Dumitraşco-vodă, dacă au simțit pre Antiohie
Jora hatmanul că-l pîreşte la Moscu, l-au mazilit şi m-au pus pre mine, pe Ioan
Niculce spătariul, hatman în locul lui Antiohie. Dumitraşco-vodă, chiemîndu-și
boierii, au întrebat sfat, dzicînd că moscalii să pogoară asupra țărîi, ce or
face, ca să vadză cine ce ar dzice. Dar el să le spuie adevărul că este agiunsu
cu moscalii, nu spunea. Deci boierii nu-l credea pe Dumitraşco-vodă, gîndiea că
ține cu turcii. Deci aşea, unii dzicea să să dea în gios spre Fălcii, şi doamna
să o trimiță pre Oituz. Alțîi dzicea să trimiță spre Bîrlad, alții spre Focşani,
păn' să vor bate turcii cu moscalii, şi care parte a birui cu acee să ție. Şi au
rămas să trimiță pe doamna cu giupînesele la Oituz, iar boierii cu vodă spre
Fălcii. Şi cum s-au tocmit acestu lucru, au şi început a-şi răşchira casele lor,
cine cum putea, şi mai ales unii a să agiunge cu moscalii, precum s-au pomenit.
Dumitraşco-vodă au trimis sol la moscali pre Luca visternicul, dzicînd că-l
trimite iscoadă, şi au scris şi la turci, făcîndu-le ştire. Deci Luca
visternicul au găsit pre împăratul Moscului aproape, în Țara Leşască, la
Iaroslav, şi aşea au aşădzat cu împăratul de-u făcut legătură. Țara Moldovii cu
Nistrul să-i fie hotarul, şi cu Bugeacul şi cu toate cetățile tot a Moldovii să
fie. Numai deodată prin cetăți să aşedze moscalii oşteni, păn' s-a întemeiea
țara, iar apoi să lipsască oastea moschicească. Bir să nu dea țara nici un ban,
pre domnu să nu-l mazilească împăratul păn' la moarte, şi pre urmă fiii lui, pre
care ş-or alege țara. Neamul lui să nu iasă din domnie. Numai cînd s-ar haini
sau cînd ş-ar lepăda legea, atunce acela să lipsască, şi să puie din frații lui.
Pre boieri să nu-i mazilească domnul din boierie păn' la moarte, sau cu mare
vină să-l scoată. Vama Ocnii şi altor tîrguri să fie venitul domnilor, iar altă
dare să nu fie. Mazilii şi mănăstirile să-şi stăpînească ocinele şi vecinii săi,
să-ş iea desetină şi goştină de oi şi de mascuri şi de stupi despre moşiile
sale. 10000 de oaste să fie tot gata în țară, şi împărăția să le dea lefe din
visteria împărătească, din stoliță. Din moscali să nu s-amestece la boieriile
Moldovii, nici să s-însoare în țară, nici moşii să cumpere. Domnul pre boieri,
să nu fie volnic a-i pierde, orice greşală ar face, fără sfatul tuturor şi fără
iscălitura mitropolitului. Cătră aceste i-au dat şi tit de domnie, să să scrie
mai de cinste şi mai sus după cum să scriu domnii acmu, iar titul aşea-i era:"
săninatul domn al Țărîi Moldovii samoderjeț( sîngur stăpînitor) şi colegat(
prietin) Țărîi Moschiceşti", iar nu rob supus. Care acestu nume este puțin
oarece mai de gios decît al unui craiu, care să cheamă lătineşte acestu nume
sărenis, iar sloveneşte să cheamă predsfeliişe, iar leşeşte eşniosfințunii. Aşea
ca să să scrie domnii Moldovii. Aşijdere nicidecum pace cu turcul să nu facă,
iar de s-a tîmpla să facă pace, să rămîie Maldova iar suptu stăpînia turcească,
să aibă împăratul moschicesc a da lui Dumitraşco-vodă 2 părechi de curți în
stoliță şi moşii pentru moşiile din Moldova şi cheltuială pre dzi, în toată
viiața lui, lui şi oamenilor lui să nu-i lipsască. Şi de nu i-ar plăcea acolo şi
s-ar trage într-altă țară creştinească, volnic să fie a merge, şi altele multe
ca aceste. Şi pre aceste ponturi au giurat tare împărăția Moscului şi au şi
iscălit mai gios şi i l-au trimis pe Luca visternicul. Şi au scris lui
Dumitraşco-vodă să să gătedze şi să-i iasă întru întimpinarea oştii moschiceşti
la Nistru. Iară de n-a ieşi la Nistru şi a aştepta pănă s-a bate cu turcii şi
i-a birui, atunce, ori să închine, ori nu să mai închine, că atunce mulți domni
s-or afla. Că scrisesă Dumitraşco-vodă pre Luca de-i făcusă ştire că oaste
turcească este multă, 400000, şi puşci 400, tot tunuri mari, şi tătărîme multă,
şi pîine în țară nu-i. Nici atunce, la o vreme ca acee, nu pot oamenii să care
de tătarî, că-i robescu, şi oamenii fug la păduri. Şi el nu poate să s-închine
aşea îndată, că-s tătarîi aproape şi i-or robi țara. Dar împăratul Moscului au
răspunsu Lucăi că cu tătarîi s-au agiunsu, n-or robi, nici or putea, şi oaste
are multă, nu să miară de turci. Şi pre zahara de pîne şi de vite a da bani, n-a
lua în dar, că şi la Brîncovanul-vodă au trimis bani, şi are nădejde că-i va
scoate zahara de agiunsu. Şi aşea, cu această tocmală, s-au întorsu Luca
visternicul la Dumitraşco-vodă, aducînd lui vodă de la împăratul daruri un leftu
cu diamanturi, cavalerie, pecete împărătească şi cîțiva soboli. Dumitraşco-vodă
sta atunce în cumpănă, cum ar nemeri să hie mai bine. Că să să dea în gios, să
temea în gios să nu-l pîrasă cineva, să-l apuce turcii să-l mazilească. Să să
ducă înaintea moscalilor la Nistru, că acmu sosisă Şeremet la Nistru, iar să
temea, că sau a putea să scape păn' la Nistru de țară, sau ba. Aşijdere şi
pentru țară să temea să nu o prade tătarîi. Ce sta şi să mira cum va face. Ce au
socotit şi au scos tuiurile şi corturile afară din Iaşi spre Balica, ca să mai
chivernisască lucrul ceva înainte, să vadă oamenii că purcede în gios, la oaste,
înaintea veziriului. Căci Şeremet fertu-marşalîc agiunsese cu o samă de oaste
moschicească la Nistru, şi socotiea Dumitraşco-vodă că va merge Şeremet degrabă
în gios, de va agiunge în Bugeac, şi va începe a să lovi cu tătarîi, şi el să va
mai zăbovi a să găti la Ieşi, să rămîie în urmă, ca să vadă cum a merge tabăra
lui Şeremet. Avea grijă şi de turcii balgii ce era în Iaşi trăitori, vădzînd că
moscalii au întrat în țară, şi Dumitraşco-vodă nu mai purcede în gios, să nu
priceapă că-i hain. Şi au socotit Dumitraşco-vodă şi au scris o carte la paşa de
Tighine, precum moscalii au trecut Nistrul în țară pre la Soroca, şi turcii
balgii tot şed în Iaşi, şi le spune să să rădice din Iaşi, să să ducă în gios,
şi ei nu vor să să ducă. Şi poate pentru dînşii, înțelegînd moscalii că sînt în
Iaşi, să nu sloboadză podghiaz, să-i strice şi pe dînşii şi tîrgul. Ce să
trimiță măria sa paşa un agă a lui să-i rădice din Iaşi, ca să nu facă vro belea
țărîi şi tîrgului. Deci paşa au făcut răspunsu lui Dumitraşco-vodă că încă tot
nu este vreme să trimiță să-i rădice, iar cînd a şti el vremea acee, a trimite
de i-a rădica. Şi lui încă-i va scrie atunce, de a veni cu oastea lui la
Tighine. Acestu răspunsu au venit lui Dumitraşco vodă de la paşe pre
amiiadzădzi, iar după acee, dac-au trecut vro trei, patru ceasuri, într-acea dzi
au sosit o carte de la Mogîlde sardariul, precum au vădzut un turcu mare cu vro
30 oameni viind de olac la Iaşi, şi pe alți turci purcedzînd iar cu vro 300 de
oameni, şi au purces din Tighine în sus:" Nu ştiu, la Ieşi mărgu, au aiure". Şi
cetind cartea de la sardariul, n-au trecut un ceas, au şi nemerit un slujitoriu
de la capitanul ce era pus de strajă la Prut, dînd veste lui Dumitraşco-vodă,
precum un turcu cu vo 30 de oameni vine de la Tighine de olac, şi l-au lăsat
trecînd Prutul. Iar pe urmă au sosit şi însuşi capitanul Timoftei, ce era de
strajă, dzicînd că au venit cu acel depreună păn' la Aaron-vodă, şi acolo în
cîmpu au descălecat să mîie. Şi i-au audzit acel capitan vorovind ei în de ei,
dzicînd:" Să ne mînecăm dimineață, să-i prindem pe toți". Şi n-au înțeles bine
pre cine să prindă, şi viind înainte au spus lui Dumitraşco-vodă, şi audzind
vodă, au dzis că vine cu mazilia. Atunce Dumitraşco-vodă, audzind şi vădzind
acele şi vădzînd că-l chiiamă paşa la Tighine, s-au temut că-i vine mazilia,
prepuind că l-ar fi pîrît Iordachi Ruset vornicul la paşa Tighinei că este hain.
Pentru că Iordache îl ştiea pe vodă că s-au agiuns cu moscalii, şi dzicea vodă:"
Nu este altu lucru, făr' decît numai Iordache m-au pîrît la paşa de Tighine". Şi
îndată au şi trimis de au făcut spaimă în tîrgu, să să păzască cum că vine un
podghiaz moschicesc să lovască tîrgul. Deci s-au făcut mare spaimă noaptea în
balgii şi în tot tîrgul, şi fugiea care cum putea, de s-au umplut toată țara de
spaimă. Şi ş-au pornit şi doamna-ş la Cetățuie, iar vodă au încălecat de au
purces înaintea acelui agă cu 30 de turci: de a vedea că or să-l mazilească,
să-i taie pre toți. Deci mărgîndu şi aflîndu-i dormind pre cîmpu dencolo de
Aron-vodă, au năvălit de i-au prinsu pre toți şi au început a-i lega. Atunce au
găsit la aga şi cărțile paşii ce scriea să rădice pe balgii să-i ducă la
Tighine, iar nu de mazilie. Deci cetind Dumitraşco-vodă cărțile, fiind lună,
s-au căit ce-au făcut şi, poroncind să-i sloboadză şi să li dea înapoi ce le-ar
fi luat, au şi început a-i mustra, cu ce treabă de mîn ei pre cîmpu noaptea, la
o vreme ca aceasta, fiind lucru de nepace, şi nu i-au făcut lui ştire. Şi el
s-au gîndit că este podghiaz moschicescu. Şi i-au trimis la Ieşi cu un om a lui,
de le-au dat gazdă. Iar Dumitraşco-vodă s-au zăbovit toată noaptea, făcîndu-s-a
cerca podghiaz, şi a doa dzi iar au venit la Ieşi. Deci atunce, la prinsoarea
acelor turci, s-au tîmplat de-au perit un turcu de moldoveni. Deci vodă au
stătut cu acel agă de au împăcat lucrul pentru acel turcu şi pentru acele ce
dzicea turcii că le mai lipsăscu, atunce noaptea, cînd i-au prinsu. Şi i-au dat
acelui agă Dumitraşco-vodă o mie de lei, dzicînd şi turcul aga că a lui vină
este, căci au mas pre cîmpu. Şi făcîndu-i vodă răspunsu la paşe, s-au dus la
Tighine. Scris-au Dumitraşco-vodă şi la Poartă pentru aceasta, cum s-au tîmplat
primejdia de au perit un turcu, mîindu la cîmpu, şi el s-au gîndit că doară este
podghiaz moschicescu. Şi i-au vinit răspunsu de la Poartă să fie fără de grije,
că n-are nici o vină, măcar şi pre toți de i-ar fi tăiat, că au fost vina lor,
pentru ce au vrut să mîie noaptea pre cîmpu la vreme de nepace. Iară dupre acee,
Dumitraşco-vodă s-au mutat în Cetățuie, de şidea. Iar slujitorii ce avea şidea
la corturi, unde sînt acum curțile domneşti la Frumoasa. Țara să bejenisă
dintr-acea spaimă ce să făcusă. Boierimea mai toți fugisă de pre lîngă dînsul,
de-l lăsasă sîngur, socotind unii că să va mazili din pricina turcilor. Alții
socotiea că or vini moscalii şi or luoa țara, şi n-a mai fi Dumitraşco-vodă
domnu stăpîn. Bucatele să scumpisă în Iaşi, că nu aducea nime nici de o parte,
fiind bejenii. Zlotaşii fugiea cu banii şi la vistierie nu aducea, în nedejdea
moscalilor. Slujitorii numai ce rămăsese vro cinci, şese steaguri de lefecii şi
siimenii din curte. Iară alți slujitori de țară, cine cum putusă, să dusese şi
nu mai viniea nice la o slujbă. Şi feliuri de feliuri de spaime umbla.
Socotit-au atunce Dumitraşco-vodă să-ş pornească doamna de la Cetățuie pre Oituz
cu Iordachi Rusăt vornicul, împreună cu giupînesili, iar vodă cu boierii şi cu
acei puțini slujitori să purceadă în gios spre Huşi, să zăbăvască acolo, pănă or
agiunge moscalii la Bugeac de s-or bate cu turcii, să vadză cum să va alege. Şi
au ales o sută de siimeni cu doi buluc-başi mai de credință, de i-au giurat şi
le-au dat lefe şi i-au suit în Cetățuie să purceadă cu doamna, să fie de paza
ei. Iar celoralalți siimeni ce rămăsese la corturi nu le-au dat lefe bani gata,
neavînd de unde, ce i-au orînduit la zlotaşi, la țară, să margă să-ş strîngă
lefele, şi de la corturi să margă la curtea domnească, să fie de treaba curții.
Şi, a doa dzi vrea să-ş pornească doamna, şi apoi să purceadză şi el în gios
spre Huşi. Iar siimenii acei de la corturi, vădzind că nu le-au dat şi lor lefe
bani gata, n-au vrut să margă în curte, ce au luat steagurile şi au purces din
şes la Cetățuie cu zorba, ca să ceară lefele. Iar Dumitraşco-vodă, vădzindu-i că
vin, au pus de-au închis porțile Cetățuii şi au vrut să le stea împotrivă cu
siimenii cei ce-i giurasă. Şi mai avea şi vro 60 oameni aduşi cu dînsul din
Țarigrad, şi au răpedzit şi la lefecii să încalece. Atunce seimenii cei cu zorba
au venit păn' la poarta Cetățuii şi, vădzînd c-au închis porțile şi nu-i lasă să
între în mănăstire şi le stau cei dinlontru împotrivă şi lefeciii încalecă, n-au
vrut să s-apuce de gîlceavă şi au început a grăi cu binişor şi a să ruga să le
dea şi lor lefe. Atunce Dumitraşco-vodă să spăriesă şi au prinsu pre buluc-başii
lor înlontru şi i-au ucis cu buzduganul, şi încă pre unul l-au lovit cu sabia,
dar n-au murit. Şi aşea s-au potolit acea gîlceavă, şi s-au dus la strajă, în
curte, unde era orînduiți. Şeremet, den Soroca de la Nistru, nu să mai pogorîea
în gios, să margă la pod la Dunăre, unde-l orînduisă, că să temea, că avea oaste
puțină, ce prea cătinel să trăgea pre Nistru în gios. Dumitraşco-vodă, vădzînd
aceste lucruri, că au rămas mai sîngur şi-ş cată cineş chivernisala lui, şi bani
de cheltuială n-avea mai mult de 10 pungi, de toți banii lui, că nu avusese
vreme să strîngă, nici era lacom, precum mai sus s-au scris, schimbat-au
socoteala într-alt chip. Să nu mai margă în gios la turci, temîndu-să să nu-l
mazilească, şi a fi greu de dînsul, dzicînd că toți fug şi-ş cată chivernisala
sa şi a caselor sale. Ce el încă-ş va căuta chivernisala lui, şi vădzînd şi pre
seimeni cum s-au burzuluit, nu s-au mai încredzut să să despartă de doamnă-ş şi
să o dea în laturi, ce pre taină au trimis pre Pricopii capitanul şi pre
Dimitrie aga, slugile lui credzute, la Şeremet, la Movilău, scriind ca să
trimiță în grabă vro 4000 de moscali aice în Iaşi, să-i fie aret, să nu-l apuce
turcii să-l mazilească. Dacă au simțit Şeremet, tare s-au bucurat şi-ndat-au
ales pre Croput bragadiriul, cu 3000 de moscali, şi pre Chighieciu, cu un polc
de moldoveni, ca vro 500 de moldoveni, ce slujiea la moscali, şi i-au pornit
înainte la Ieşi. Deci agiungîndu Cropot bragadiriul la Prut, au răpedzit
înainte, dînd ştire lui Dumitraşco-vodă ca să trimiță să grijască poduri la
Zagarance, să treacă. Atunce au sosit ferman de la veziriul la Dumitraşco-vodă,
să încalece să margă să prindză pre Brîncovanul-vodă. Şi au scris cărți şi la
soltanul de Bugeag, să dea lui Dumitraşco-vodă oricîți tătarî i-ar trebui.
Atunce am ştiut şi eu c-au fostu scris să vie moscalii, că eu tot gîndieam că om
purcede în gios spre Huşi, precum sfătuisem. Iar dac-am înțeles c-au sosit
moscalii, mult m-am mirat şi am dzis lui vodă să scrie, să să întoarcă moscalii
înapoi, şi să mergem, precum scrie veziriul, să prindem pre Brîncovanul, şi să
să lasă de moscali, că poate să-i bată turcii, şi tătarîi or robi țara. Puiu pre
Dumnedzeu martur că aşea i-am dzis, şi tare am stătut, că doar l-oi întoarce, şi
n-am putut. Şi încă cu mînie mi-au răspunsu, dzicînd că: Voi toți vă
chivernisiți, ca să rămîneți la creştini, şi numai eu sîngur pentru voi să
rămîiu la păgîni. Că v-am vădzut eu credința, că ați fugit toți, şi eu am rămas
sîngur. Pentru țară, n-or prăda-o tătarîi, că moscalii acmu sosescu, şi eu ştiu
prea bine că n-or bate turcii pre moscali. Deci vădzînd şi eu că mi-au răspunsu
aşea cu scîrbă, m-am temut a mai răspunde, să nu cumva cad în vro primejdie a
vieții. Măcar că mulți dzic că eu l-am îndemnat să să închine la moscali, dar
grăiescu cu năpaste şi ca nişte oameni ce nu pricep şi nu ştiu. Că atunce era
toți creştinii bucuroşi moscalilor, nu numai eu, că scriea alții mai nainte de
chiema pre moscali, mai nainte de Dumitraşco-vodă: muntenii, sîrbii, moldovenii,
cu cîți ani mai nainte! Numai pizmaşii zavistnici scorniea asupra mea ocară, şi
oamenii cei proşti şi neprieteni şi cei nepricepuți credea aşa. Dar eu taina
stăpînului, căruia i-am mîncat pita, n-am putut-o descoperi, uitîndu-mă la
Sfînta Scriptură, ce au dzis îngerul cătră Tovie dzicînd:" Taina împăratului să
o acoperi, iar faptele lui Dumnedzeu la arătare să le mărturiseşti". Ce şi eu
n-am vrut să mă fac al doile Iudă sau să-l viclenescu, să fug de la dînsul. Că
de-aş fi făcut aşea, ce laud-aş fi dobîndit? Ce numai osîndă de la Dumnedzeu şi
ocară de la oameni. Iar eu aceste răbdîndu-le cu dreptate, den toate nevoile am
scăpat, care le-am tras pre strîmbătate în 9 ani. Ce întru aceste ce mi s-au
întîmplat m-am lăsat tot în nădejdea lui Dumnedzeu, păn' m-au scos, precum
mărturiseşte David prorocul, psalom 39:" Răbdîndu am aşteptat pre Domnul, şi
mi-au luat aminte, şi au ascultat ruga mea, şi m-au scos din groapa patimilor şi
din tina cea adîncă, şi au pus pre piatră picioarele mele", i proci.
Chiematu-ş-au atunce Dumitraşco-vodă boierii săi, cîți mai rămăsese lîngă
dînsul, numai aşea, sprinteni, anume pre Nicolai Costîn vel-logofăt, pe Ioan
Sturdze vornicul şi pre Iordachi Rusăt vornicul şi pre llie Catargiul
vel-visternic, şi le-u spus precum au chiemat pre moscali, şi au venit de trec
Prutul la Zagarance. Atunce toți boierii, audzind, s-au bucurat şi au răspunsu
cu bucurie cătră vodă şi au dzis:" Bine ai făcut, măria ta, că noi ne temeam că
te-i duce la turci, şi aşea aveam gînd că, de te-om veade că mergi la turci,
te-om părăsi şi ne-om duce de ne-om închina la moscali". Şi le părea bine. Numai
Iordachi Ruset vornicul au dzis atunce: Te-i can grăbit, măria ta, cu chiematul
moscalilor. Să fi mai îngăduit, măria ta, păn' li s-ar fi vădzut puterea, cum
le-a merge. Răspuns-au Dumitraşco-vodă, dzicînd: Nu mai era vreme a mă mai
chivernisi, temîndu-mă ca să nu mă apuce turcii. Că iată şi din dumnevoastră
m-ați părăsit o samă şi nu sinteți într-un cuvînt şi într-o credință cu mine.
Atunce au şi încălecat Dumitraşco-vodă şi au purces înaintea moscalilor, la
Prut. Şi s-au împreunat cu Cropot bragadir şi au venit cu dînsul în gios, pre
Jijie, păn' l-au trecut Jijia şi Bahluiul. Şi l-au lăsat pre Bahluiu, din gios
di Iaşi, la Podul lui Bîtcă, şi acolo ş-au pus obuzul, dîndu-i conac de toate ce
i-au trebuit lui şi oştii. Şi luîndu-şi Dumitraşco-vodă 2 capitani, cu 2
steaguri de draguni, s-au întorsu de-sară la Cetățuie, unde-i era doamna. Iar
pre mine, Ioan Niculce hatmanul, păn-au umblat vodă la Prut, m-au lăsat de paza
doamnei la Cetățuie, ca să nu lovască niscaiva turci pre doamna în urma lui. Iar
a doa dzi venit-au şi Cropot bragadiriu numai cu un steag de draguni la Ieşi. Şi
l-au cinstit Dumitraşco-vodă şi l-au dăruit, şi au îmblat prin curțile domneşti
şi prin toate mănăstirile de le-au vădzut, şi desară iar s-au întorsu la obuzul
său, la Podul lui Bîtcă. Atunce moldovenii, cum au vădzut moscalii, precum sint
învățați la jacuri, cînd văd cîte un lucru burzuluit, au şi purces, unii cu
poroncă, alții şi fără poroncă, a tăiea pre turci şi a-i robi, unii în Iaşi,
alții printr-alte tîrguri, unde şi-i afla, prin toată țara. Şi-i jăcuiea de
bani, de odoară, de cai, de borfe, de boi, de oi, de miere, de ceară şi de toate
ce găsiea. Iar băcăliile sta vărsate pre uliță, de era sătui şi copiii.
Strafide, smochine, alune era destule pre la toate babele. Iar pre care turci
nu-i tăiea, îi ducea, cu pieile, de-i da robi domniei. Iar pre unii să tîmpla
de-i ascundea prietenii, care scăpa păn' la prieteni. Carei mai pre urmă de mare
folos au fost turcii acelor prieteni ce-i ascunsese. Nezăbovind vreme, au şi
venit Şeremet la Țoțora cu obuzul lui, ca vro 15000 oaste. Că n-au cutedzat să
margă drept la pod la Dunăre, cum îl învățas-împăratul, căci că avea oaste
puțină. Veziriul turcescu încă sosisă la Dunăre şi să temea a trece în ceasta
parte, audzind că vin mulțime de moscali. Ce sta şi el cee parte. Iară după ce
au înțeles veziriul că s-au hainit Dumitraşco-vodă, îndată au prinsu pe
capichihaia lui Dumitraşco-vodă, pe Iano, şi i-au tăiet capul. Aşijdere şi
împăratul turcescu, înțelegînd la Țarigrad, au şi prinsu pre Antiohie-vodă şi
l-au închis. Şi era să-l taie. Numai norocirea lui au fost c-au mărturisit
caimacamul cătră împăratul cum Antiohie-vodă cu o lună mai nainte i-au spus lui
că frate-său este hain, nu îmblă bine, şi el n-au credzut, gîndind că-l pîreşte
pre pizmă. Şi aşea spuind împăratului caimacamul, l-au iertat şi l-au slobodzit
din Edicula. Iară Şeremet, cînd au fostu venit de la Nistru la Țoțora, au fost
venit pre la Orheiu. Şi s-au rădicat toți orheienii, sorocenii şi lăpuşnenii,
de-au venit cu dînsul păn-au trecut Prutul. Şi țărănimea cu bejeniile s-au dus
toată în Cîrligătură, iară slujitorimea au rămas toată la Dumitraşco-vodă, în
oaste. Apoi Dumitraşco-vodă ş-au mutat doamna în curți la Ieşi şi i-au lăsat un
polcu de moscali de pază ei. Iar el, cu slujitorii cîți avea la Țoțora, s-au dus
şi ş-au aşădzat oastea lui dincoace de Prut şi cu moscalii lui Cropot bragadir.
Şi s-au sculat cu boierii lui, care s-au dzis mai sus, şi au trecut Prutul la
Țoțora, de s-au împreunat cu Şeremet, unde era obuzul lui. Şi i-au făcut Şeremet
cinste mare lui Dumitraşco-vodă şi boierilor săi. Şi au dăruit Dumitraşco-vodă
lui Şeremet un cal foarte frumos, aşijdere şi Şeremet lui Dumitraşco-vodă au
dăruit 2 părechi de soboli şi boierilor cîte o bucată de ladan de cele bune,
cîte de doao haine. Dumitraşco-vodă au sfătuit cu Şeremet să scrie o carte în
limbă turcească la sultanul, ca să să închine şi el, cu tot Bugeacul, că,
neînchinîndu-să, pe urmă n-a fi bine de dînşii. Şi au pus Şeremet un copil a lui
ce ştiea scrii bine turceste, iar Dumitraşco-vodă au dzis că n-a putea copilul
scrie cu dăscălie, fiind tînăr. Însă au dzis să scrie întăi pre o țidulă de
hîrtie mică vro doao rînduri, să vadză cum scrie. Iar acel copil, fiind telpiz
bun, au scris pre o țidulă aşea, că" nu este mai mare blăstămat în lume decît
omul cela ce are o fărîmă de pîine în mînă şi o leapădă pe acee şi cearcă să
afle alta mai mare". Şi au dat la Dumitraşco-vodă. Iar Dumitraşco-vodă cetind,
au dzis copilului:" Hai ghidi cahpol"! Şi n-au mai spus lui Şeremet ce-au scris
copilul, fiindu-i ruşine, numai ce-au dzis c-a putea scrie. Şi l-au pus de-u
scris cartea şi au trimis-o la soltanul, iar soltanul n-au dat nici un răspunsu
pre acea carte. Şi s-au întorsu Dumitraşco-vodă la conacul lui preste Prut.
Venisă cu Şeremet depreună şi un menistru a împăratului, anume Simion Savva
Rogojinschii, neguțitor de feliul lui, de la Rogojia, despre partea turcească.
Şi cădzusă boieriu mare, de cinste şi de sfat, la împărăția Moscului, că ştiea
multe limbi. Şi-i dedesă împărăția mulți bani, să-i fie de purtat grijă la
cheltuiala oştii. Atunce au dat el lui Dumitraşco-vodă 100 pungi bani, să facă
oaste de moldoveni, păn' la 10000, sau şi mai bine. Şi de i-or mai trebui, să-i
mai dea bani. Şi să dea de tot polcovnicul cîte 100 ruble, de rocmistru cîte 30
şi de chihai, şi de stegariu cîte 10, şi de tot tovarăşul, de unul, cîte 5
ruble. Şi aceşti bani să le fie dintăiu de cheltuială, iar apoi, dacă s-or
aşădza, să le dea lefe. Şi i-au mai dat vro 30 pungi bani să trimiță în țară, să
cumpere vite cîte 4 lei vita, să le fie de treaba oştii. Aşijdere i-au mai dat
şi cîteva cărți împărăteşti, scrisă la toată boierimea şi slujitorimea, toți să
încalece, să vie la oaste cu plată, iar care n-a veni va rămînea podan şi lipsit
din moşiile sale. Țăranii să aibă a aduce bucate, fără frică, să le dea bani.
Deci Dumitraşco-vodă îndată-au răpedzit la țară făcîndu-le ştire tuturor. Deci
boierii mazili au şi început a veni de prin bejenii la oaste. Foarte prea puțini
n-au venit. Şi au trimis, cu cărțile, şi bani la cine au socotit, să cumpere
vite. Aşijdere şi slujitorii, dac-au audzit, au şi început a vini toți de toate
părțile şi a să scrie la steaguri. Şi audzind de leafă, nu numai slujitorii să
scriea, ce şi ciobotarii, croitorii, blănarii, cîrşmarii. Slugile boiereşti lăsa
pre boierii săi şi alerga de să scriea la steaguri. Oaste de strînsură, din
tîrgu, mai mulți fără arme decît cu arme. Să făcusă păn' la 17 polcovnici şi 170
rocmistri cu steaguri în cincispredzece dzile. Numai steagurile încă tot nu
apucas-a să plini bine, cîte 100 oameni la steag, neavînd cîndu să plinească.
Atunce Şeremet zăbovind la Țoțora, aşteptînd împărăția să vie cu toată greimea,
lovit-au tătarîi în vro doao, trei rînduri straja lui Şeremet, fără veste, de o
strica şi apuca cîte o herghelie, doao de a oştii moschiceşti şi să da iar
înapoi. Să can hărățiea cîte puțin cu oastea moschicească cea sprintină, iar cu
temeiul nu vrea să să bată. Peste Prut, de ceasta parte, nu cutedza să treacă la
moldoveni, că să făcusă veste că sint moldoveni 30000. Şi ştiind pre moldoveni
că sînt sprinteni la războiu, nu cutedza să le facă vrun vicleşug. Nici în țară
pe de altă parte nu vrea să între, ce numai pre de cee parte, cît putea, zăhăiea
pre moscali. Atunce era un boieriu, anume Lupul Costache, fiiu lui Gavriliță, şi
era dator lui Dumitraşco-vodă den goştină cu 3000 de galbeni. Şi-i mai dedese şi
800 de galbeni să cumpere pîine de la Bîrlad, ca să să afle la vreme de
trebuință, ori la care parte i-ar trebui. Iar el, audzind de Dumitraşco-vodă că
s-au închinat la moscali, au strînsu cîteva rude a lui şi ş-au făcut tabără la
mănăstire la Bursuci şi s-au închis cu cîteva gloate acolo. Şi la
Dumitraşco-vodă nu mergea, nici bani sau pîine nu trimitea. Şi scriea cărți la
Şeremet de-ş făcea obraz, adică veşti de la turci, şi pe Dumitraşco-vodă, în loc
de laudă, îl clevetiea cătră Şeremet. La turci scriea cu altu obraz, că sint
moscali puțini şi-i o oaste flămîndă. Ce să treacă veziriul Dunărea fără grijă,
că-i va bate pre moscali. Iar Şeremet şi cu Dumitraşco-vodă, audzind de acele
spurcate fapte a Lupului, că scrie la turci şi face piedecă şi altor pementeni
să nu vie la moscali, au trimis pre un polcovnic, anume Chigheciu, cu vro 300 de
moldoveni şi un căpitan cu vro 200 de draguni să-l prindză, să-l aducă la
dînşii. Iar el vădzîndu-i, s-au făcut bolnav, şi el şi giupîneasa lui, şi au
început a-i cinsti şi a-i dărui pre acei trimişi. Şi s-au rugat şi au trimis
nişte frați ai lui mai mici şi pre un ficior al lui de trup, dzicînd că, de-i va
mai trece, a ieşi înaintea oştii la Fălcii, cu oastea ce-a putea strînge şi cu
zahara. Şi aşea credzîndu-l, l-au lăsat şi, luînd pre frați şi pe ficiorul lui,
i-au dus la Şeremet. Care lăsare a Lupului de mare stricăciune au fost
moscalilor, că el tare au îndemnat pre turci să treacă Dunărea, că să temea
veziriul să treacă. Pentru care slujbă de grabă au luat plată de acel veziriu,
precum înainte să va scrie. Că cine face, faci-i-să. Împăratul Moscului atunce
să zăbovisă la Iaroslav la o nuntă leşască, şi poftind şi dînd bani leşilor, ca
să dea 30000 de oaste agiutor. Şi i-au adeverit leşii că i-or da şi au dzis să
purceadză înainte, cu oastea lui, că ai lor or purcede dreptu pre Prut şi i-or
agiunge. Şi au gătit leşii oaste şi au pornit-o păn' la marginea lor, la Snetin.
Şi de la Snetin n-au vrut să mai treacă în cesta hotar încoace. Şi acolo au
stătut, aşteptînd vreme păn' s-or bate moscalii cu turcii, şi de-or birui
moscalii, să să pogoare şi ei în gios. Şi lăsasă împăratul şi pe Dolhoruchi, cel
mai mare frate, cu 12000 de moscali, să vie cu leşii, precum i să făgăduisă. Şi
pre adeverința lor au purces împăratul în gios, pre Nistru, pănă la Soroca. Ş-au
agiunsu temeiul oştii sale, pedestrimea, adusă tocma de Rîga degrabă, ostenită
şi flămîndă. Şi au trecut Nistrul pre la Soroca şi au lăsat acolo o samă ce era
bolnavi şi leşinați, iar cu cei ce era mai tare au venit dreptu preste cîmpu la
Prut, la Zagarance. Iară de acolo s-au pornit în gios pre Prut, spre oastea lui
Şeremet, şi de acolo au trecut Prutul şi au venit marele Petru, împărat al
Moscului, dreptu în tîrgul Iaşului, împreună cu împărăteasa lui, în curțile
domneşti. Iară caimacamii, împreună cu alți boieri şi orăşeni bătrîni mai de
cinste şi mitropolitul cu tot clirosul, i-au ieşit cu toții înainte, afară din
Iaşi, şi frumos tîmpinîndu-i, l-au priimit cu toată inima. Şi i s-au închinat ca
unui împărat creştin, dînd laudă lui Dumnedzeu, ca doar îi va cerceta cu mila sa
şi-i va scoate de suptu giugul robiei turcilor. Împăratul moschicescu mai avea
un obuz mare de oaste strînsă la Azac, ca să margă să bată Crîmul. Şi era la
acel obuz 20000 de calmîşi şi 20000 de donți şi 15000 căzaci din olatul
Harcovului şi 5000 căzaci ce le dzic eiți, ce trăiesc preste Don, şi 20000 de
moscali, care să fac preste tot 80000. Şi le era cap pre această oaste Apracsin
cneajul, gubernatul de Azac. Şi au venit atunce carte la împăratul de la
Apracsin, precum au lovit pe tătărîmea ce-i dzic cubani, carii trăiescu preste
Don, şi au robit 10000 copii, ca de 12 ani şi mai gios, iar pre alții, ce era
mai mare sau mai mici, i-au pus tot suptu sabie. Şi acmu este gata să purceadă
să între în Crîm. Ce împăratul i-au făcut răspunsu lui Apracsin înapoi, să nu să
grăbască a întra în Crîm, păn' s-a bate întăi el cu veziriul, şi apoi îi va face
ştire să între în Crîm. Mai avea împăratul şi altu obuz, strînsu la Ceahrin, din
gios de Chiov, de iasta parte pre Nipru, 15000 de moscali şi 30000 de căzaci,
carii să țin de hătmănia căzăcească. Şi era cap acelui obuz Dumitru Galenici,
cneajul şi gubernatul de Chiov, şi cu Scoropațschii, hatman căzăcescu. Şi era
orînduiți să iea pre Nipru în gios, să lovască Vozia. Iar cînd au sosit
împăratul la Soroca, au scris lui Dumitru Galenici să răpadă 4000 saci de pîine
cu căruță din Chiov, să dea oştii cei bolnave de la Soroca, şi să răpadă o samă
de căruță şi aice în Iaşi, după dînsul, înțelegînd că nu-i pîine în Moldova.
Deci trimițind Galenici cîteva tabere de căruță cu pîine după împăratul, o samă
de căruță s-au poprit la Soroca, iar o samă au venit la Ieş mai tîrdziu, iar pre
o tabără de căruțe au lovit-o tătarîi la Bălțile Căinariului şi i-au făcut mici
fărîme, de n-au scăpat un om. Mai avut-au împăratul şi altu obuz de oaste, lăsat
în sus, despre partea hraniții şvedzeşti. Şi era cu dînsul cneajul Alecsandru
Daniilovici Menjic fercu-marşalîc şi cu Bon ghenarariul, cu 18000 de călărime
aleasă şi 20000 de pedestrime şi cîteva mii de sasi de a lui Avgust, craiul
leşescu, de sta acolo împotriva şfedzilor, fiind rămaşi în țara lor de la
craiul, osebi de altă oaste ce mai avea pre Mare Balticum, de îmbla cu galioane,
bătîndu-să cu şvedzii. Această oaste ce scrie mai sus au avut-o moscalii, şi
fără socoteală au împărțit-o şi au răşchirat-o într-atîte părți. În nădejdea
voroavelor streini, a muntenilor, a leşilor, a sîrbilor, a moldovenilor, au
venit împăratul fără oaste, negrijit, să să bată cu veziriul şi cu poiedea oştii
turceşti şi tătăreşti, într-un mijloc de cîmpu pustiiu. Şi aşea, în nădejdea
streinilor, era să-ş piiardză moscalii împărăția creştinească. Că împăratul aice
mai mult de 30000 oaste moscali, cu a lui Şeremet cu tot, nu avea. Şi mai era şi
vro 8000 căzaci, polcul lui Medhoroțschii polcovnicul. Că numai pre acesta l-au
luat cu sine, iar pre aceilalți polcovnici nu i-au credzut şi i-au lăsat pre
Nipru, la Ceahrin, cu hatmanul lor. Şi era şi l000 de donți şi vro 6000 de
moldoveni, cu cei ce slujiea mai nainte la moscali. De toată oastea ca 50000. Şi
avea şi 52 puşci. Şi cît şi era oaste, mai mult era bolnavă, flămîndă şi
obosită. Iar turcii era cu veziriul 400000, fără poiedia tătarîlor, şi avea 400
de puşci. Oaste grijită şi hrănită bine, fiind în țara lor. Atunce Şeremet şi cu
Dumitraşco-vodă, din Branişte, de la Țoțora, dac-au oblicit că-i împăratul în
Iaşi, au lăsat oastea şi au mărsu la împărat de s-au împreunat. Atunce au îmblat
pren toate mănăstirile împăratul, de le-u vădzut, şi din toate i-au mai plăcut
mănăstirea Golîe, dzicînd că are 3 feliuri de meşterşuguri: leşesc, grecesc şi
moschicesc. Şi mult lăuda împăratul lucrurile, chipul şi toate obiciele
moldovenilor, şi încă şi dobitoacele acestui pămînt, dzicînd că-s frumoasă.
Dumitraşco-vodă au făcut împărăției masă frumoasă în curțile domneşti, în casa
cea mare cu cinii. Iar cînd au fost să şadză împăratul la masă, n-au vrut să
şadză în capul mesei, ce-au şădzut în scaon lîngă masă, iar în capul mesei au
pus pe Dumitraşco-vodă şi după dînsul pe Galoftin Gavriil Ivanovici, apoi pre
alți ghenarari mai gios, anume Dolhoruchi cel mijlociu, Mihai Galicen cel mic,
Sava Rogojenschii, menistru, Şefer, menistru, adecă visternic, Rentu, ghenarar,
Vejbah, Toma spatar, că atunce fugisă din Țara Muntenească, şi feciorul lui
Şeremet. Iar Şeremet n-au şădzut la masă, că îndată s-au întorsu la obuz cu
alții din bragadiri şi polcovnici. Să ospăta şi să veseliea prea frumos cu vin
de Cotnar şi lăuda vinul foarte. Şi încă mai bine le plăcea vinul cel cu pelin,
şi mult să mira cum spre partea lor nu să face vin cu pelin aşea bun. După ce
s-au sculat de la masă, au venit şi boierii țărîi de s-au împreunat cu
împăratul, şi le-u dires împăratul cu mîna lui tuturor cîte un păhar de vin.
Împărăteasa şi cu doamna şi cu giupînesele ce să tîmplas-în Iaşi încă şedea la
masă în casa cea mică de să cinstiea. Iară împăratul era om mare, mai înalt mai
decît toți oamenii, iar nu gros, rătund la față şi can smad, oacheş, şi can
arunca cîteodată din cap, fluturînd. Şi nu cu mărire şi fală, ca alți monarhi,
ce umbla fiecum, prost la haine, şi numai cu doao, trei slugi, de-i era de grija
trebilor. Şi umbla pre gios, fără alaiu, ca un om prost. Iară atîta dragoste
arăta împăratul cătră Dumitraşco-vodă, unde vădzusă că s-au închinat de bună
voia lui, că să tindea cu amîndoao mînule şi cuprindea pre Dumitraşco-vodă de
grumadzi şi-l săruta pe față, pe cap şi pe ochi, ca un părinte pre un fiiu al
său. Aceasta era, cînd s-au împreunat în casa cea mică. Atunce Iordache Ruset
vornicul şi cu o samă de rude ale sale, cu Dumitraşco Racoviță hatmanul şi cu
Savin Zmucilă banul au început a agiunge cu clevete asupra lui Dumitraşco-vodă,
cum că nu este bine să fie domnu vecinic, pre neam, în Moldova, ce este bine să
să schimbe după cum va pofti țara, adecă precum este şi acmu, domniile de la
turci. Deci împăratul, oblicind de această poftă a lor, au învățat pre Goloftin
şi pre Rogojenschii de-au chiemat pre toți boierii țărîi la gazda lor, în casele
Dediului spatariul, lîngă curțile domneşti. Şi au început a spune Goloftin
cuvîntul împăratului cătră boierii Moldovii, cum marele împărat sileşte să
scoată această țară din robie, de suptu mîna păgînilor, şi nu-i trebuie nemică
de la dînsa să iea, ce-i voia să-ş facă pomană, fiind creştinii mîncați de
păgîni. Şi domniile să nu să schimbe într-însa, să să facă cheltuială ca la
păgîni. Şi alte multe cuvinte de adeverință, cu milă, ca aceste. Şi audzind
boierii aceste cuvinte, toți s-au închinat şi au mulțămit, iar Iordache Ruset cu
ceata lui, precum mai sus s-au dzis, iar au început a striga că nu-i bine să fie
tot de un neam domnu, ce să să schimbe. Deci o samă de boieri ținea în partea
lui Dumitraşco-vodă şi dzicea că nu-i bine să să schimbe domnii, ce să fie pre
neam, să iasă zavistia şi cheltuiala din țară, iar Iordache tot striga că este
bine să să schimbe. Şi să priciea ei în de ei înaintea lui Goloftin şi nu
socotiea că este lucru cu ruşine. Atunce le-u răspunsu Goloftin că într-altu
chip nu să poate. Şi au ieşit boierii cu acestu răspunsu şi s-au dus pre la
gazdele sali. Atunce au priceput Goloftin pre boierii Moldovei ce feliu de
oameni pizmătari sînt şi cum nu să iubăscu. Sculatu-s-au Savin Zmucilă banul,
carele era învoit cu Iordache Ruset, şi s-au dus la Dumitraşco-vodă şi la
împăratul şi au spus toată taina lui Iordache. Deci împăratul s-au mîniet şi au
făcut surgun pre Iordache la Soroca, iar pre Savin Zmucilă l-au făcut
Dumitraşco-vodă postelnic mare. Şi după ce s-au întorsu moscalii la țară-ş, au
luat şi pe Iordache de l-au dus la Chiov. Şi au fost la închisoare 2 ani şi
poate-fi acolo ar fi murit, de nu l-ar hi slobodzit moscalii. Numai au avut
noroc şi parte de Brîncovanul-vodă, că-i era cuscru şi au stătut tare pentru
dînsul la Poartă. Şi s-au agiunsu cu chihaia veziriului, de-u poroncit solilor
moschiceşti, carii era atunce la Poartă, anume feciorul lui Şeremet, şi au scris
feciorul lui Şeremet la tată-său, la Chiov, şi cu această mijlocire l-au
slobodzit moscalii de la închisoare din Chiov. Şi giupîneasa lui, tîmplîndu-să
de-u fost fugit în Țara Ungurească, şi acolo au murit împreună cu o fiică a sa,
încă era logodită. Căutați, fraților, acmu, cum nu trece osinda pre sluga cee ce
să rădică asupra stăpînu-său. Că Dumitraşco-vodă mare bine îi făcusă lui
Iordache, şi l-au scos de la închisoarea lui Neculai-vodă, din beciu, de unde
poate ar fi perit, iar Dumitraşco-vodă, înainte trimițînd, l-au slobodzit şi
l-au pus căimăcan. Şi apoi ş-au dat şi o nepoată de soră după un fecior a lui,
anume Costantin, şi l-au pus şi păharnic mare, fiind încă copil, nu de vîrstă la
boierie. Ce-i lucru de mirat pentru Iordache, ce nu-i agiungea, de să punea
împotriva lui Dumitraşco-vodă. Nu dzic nemic, numai socotesc doar de era şi cu
învățătura Brîncovanului-vodă, avînd Brîncovanul pizmă veche pre
Dumitraşco-vodă, de cînd luasă pre fata lui Şărban-vodă Dumitraşco-vodă, din
Țara Ungurească . Că făcusă muntenii legătură să nu-ş dea fetele după
Cantemireşti. Sau doară gîndiea Iordache că iară a aduce pre Mihai-vodă din
Țarigrad, de l-a face domnu aice în țară, să fie iară el alfa şi omega, după cum
era mai nainte, de stăpîniea domnii de la turci. Au cine-l ştie ce gîndiea.
Împărăția Turcului, înțelegînd de moscali că vin mulțime multă tare, s-au
îngrijit că să va rădica toată creştinătatea de toate părțile asupra lui. Şi au
şi trimis de olac de-au chiemat pre sfinția sa presfințitul kyr Hrysantu,
patriiarhul Ierusalimului, şi i-au dzis ca să scrie o carte la Brîncovanul-vodă,
domnul muntenescu, ştiind împăratul că avea prieteşug patriiarhul cu
Brîncovanul-vodă, şi Brîncovanul iar avea prieteşug vechiu cu moscalii. Şi să
scrie Brîncovanul şi să trimiță un om a lui la moscali, să facă pace, şi va lăsa
turcul hotar moscalului Dunărea. Şi pre acea voroavă au trimis Brîncovanul-vodă
pre Machidon comisul aice în Iaşi, la împăratul Moscului, pre socoteala
Turcului. Ce n-au priimit nicidecum împăratul moschicesc să facă pace,
neştiitoriu gîndul omului la ce-l aduce, stînd vîrtos Toma spătar şi cu
Dumitraşco-vodă să nu facă pace, mai mult în pizma Brîncovanului-vodă. Toma
spătariul Catacuzino, fiind văr primare Brîncovanului, îl ținea Brîncovanul ca
pre un fiiu al său. Şi-l făcusă şi spatar mare în Țara Muntenească, şi multă
milă şi dragoste şi cinste arăta cătră dînsul, țiindu-l mai în frunte de toți
boierii săi. Iar el au lăsat pre Brîncovanul-vodă şi au fugit aice la Ieşi, la
împăratul moschicesc, socotind că a hi el domnu în Țara Muntenească în locul
Brîncovanului. Şi au început cătră împăratul a pîrî tare pre Brîncovanul,
dzicînd că 300 pungi bani ce-au trimis împăratul la Brîncovanul să facă oaste şi
să cumpere pîine, să iasă în tîmpinarea oştii moschiceşti la Fălciiu, să să lasă
de acea nădejde împăratul, că nu sint nici unele de acele. Ce să adevereşti că
îmblă cu vicleşug, că nici oaste face, nici pîine cumpără, nici el va să vie
înaintea oştii la Fălciiu. Ce sfatul lui este, de a videa că bat moscalii pre
turci, el să să închine cu toată țara lui la nemți. Deci Toma, vădzînd acel sfat
a Brîncovanului că este aşea, s-au vorovit cu unchii lui, cu Costantin
Catacuzino stolnicul şi cu Mihai spătariul şi cu alți boieri de țară, să vie el
înainte: Să dea ştire împărăției tale că toată țara îi bucuroasă să să închine
la împărăția ta, numai Brîncovanul nu priimeşte şi face piedecă tuturor. Şi
18000 de sirbi, ce-s în capul Țărîi Munteneşti, vrea să vie la împărăția ta, şi
i-au poprit Brîncovanul şi nu lasă pre sirbi de cei ce slujescu la nemți. Şi au
cerşut Toma oaste la împăratul, oaste ca să margă să lovască Brăila, să o iea.
Şi atunce, audzind muntenii şi oastea Brîncovanului, toți or alerga la dînsul la
Brăila, şi Brîncovanul a rămînea singur, şi a strînge bucate multe din olatul
Brăilii şi a ieşi înaintea împărăției la Fălcii, cu toată oastea muntenească şi
cu zahara. Şi aşea au stătut şi Dumitraşco-vodă întru agiutor Tomii, la aceste
vorbe, în pizma Brîncovanului, ca să facă rău. Şi nu socotiea că mai mult îş
face lui, că răşchiră oastea şi la greu n-a avea cu ce să bate. Care mult i-am
dzis eu lui Dumitraşco-vodă, în taină, să lasă pizma Brîncovanului şi să nu-ş
răşchire oastea. Că pre urmă mult să va căi şi nemic nu va putea folosi, precum
dzice filosoful" Căințile cele de apoi întru nemica sînt". Deci împăratul îndată
au poroncit de-au ales oaste, care era mai frunte de moscali şi un polcu de
moldoveni, cu Rentu ghenarariul şi cu Cropot bragadiriul, şi l-au pornit cum mai
în grabă. Şi i-au dzis împăratul Tomii că, de nu s-a închina Brîncovanul, îl va
face pre dînsul domnu, iar de să va închina Brîncovanul, pre dînsul îl va face
ghenaral, de nu va asculta, nici să va teme de Brîncovanul-vodă. Aşea aduc
tinerețele pre om, cînd au prea multă voie şi dezmierdăciune la un stăpîn,
precum au avut şi Toma la Brîncovanul-vodă, că la cea de apoi s-au înstreinat de
neamul său şi de binele său cel mult şi au murit în țări streine. După aceste,
împăratul a tree dzi au purces din Ieşi la Prut, la oastea sa, şi au poftit şi
pe Dumitraşco-vodă să vie după dînsul şi să-ş iea cu dînsul 15 boieri, pe care-i
vor plăcea lui, să-i cinstească acolo. Şi să margă şi mitropolitul țărîi, să
slujască liturghia acolo, în beserică de cortu. Şi au pus de-u cumpărat şi
cîteva vasă de vin, să fie de cinstit oştenii, că atunce era şi sărbătoare,
dzioa Sfinților apostoli Petru şi Pavel, cu trei dzile mai înainte, în post, să
facă în loc de prazdnic, cum să dzice la noi, fiind şi numele lui, Petru. Avea
obiceiu el de făcea şi într-alți ani slujitorilor lui masă la Sfeti Petru. Deci
Dumitraşco-vodă s-au sculat a doa dzi şi ş-au ales boieri, pre cine au socotit,
împreună cu mitropolitul Ghedeon, şi s-au dus şi au făcut întăi liturghia. Iar
oastea era strînsă, şi era făcut un ocol mare, mai largu de cum cuprinde curtea
gospod din Ieşi. Mai ca de doă ori de cumu-i curtea, aşea era acel ocol, de o
parte drăgănimea şi de o parte tot puşcile cele mare înşirate. Deci dac-au
istovit liturghia, au şi început a slobodzi puşcile cele mari pre rînd, toate
cîte una, pănă în 52, că toate avea luate cu sine. Apoi au început a slobodzi
drăgănimea flintele, însă nu tot odată, ce începus-a slobodzi de o parte,
mergîndu focul slobodzind din om în om împregiur. Ca cum ar merge fulgerul, aşea
mergea focul împregiur. Şi era 5 rînduri, tot draguni de draguni. Apoi au mersu
la conac, şi acolo au întins vro cinci, şese corturi unul lîngă altul, de să
ținea tot unul. Şi au pus masă suptu acel cortu, gios pre pămînt, şi au săpat
şanțu de slobodzit picioarele în gios. Şi au şădzut împăratul şi cu
Dumitraşco-vodă şi cu toți ghenararii, cîți era, şi bragadirii şi polcovnicii şi
căpitanii. Şi pre de o parte, de la al cincile boieri moschiceşti mai gios,
şedea şi cei 15 boieri moldoveneşti, tot de-a rîndul, cineş după cinstea sa. Şi
era într-o miercuri în post, şi au mîncat toți carne, pentru liubovul
împăratului creştinescu. Şi ne-u cinstit prea bine şi frumos, şi mai pe urmă
ne-u închinat însuşi împăratul, cu nişte vin a lui de la franțoji, care, îndată
cum au băut, au mărmurit toți de beți, bînd de acel vin. Şi n-au mai ştiut cum
au dormit întru acea noapte, şi domnul şi boierii. A doa dzi s-au tocmit şi
boierii cu Dumitraşco-vodă şi mitropolitul, şi i-au făcut toți scrisori la mînă
şi au iscălit toți, şi şi împăratul. Şi au purces la Ieşi Dumitraşco-vodă şi
Simion Sava şi au strînsu şi pre alți boieri şi arhierei, carii nu să tîmplasă
la cinste la Prut. Şi au întrat în beserica domnească pe poartă şi au cîntat un
paraclis, şi după paraclis au cetit catastihul cel de tocmală, ce-au făcut
Dumitraşco-vodă. Şi au priimit toți, şi ceielalți boieri, care nu să tîmplasă la
Prut. Şi au iscălit toți, tot pre ponturile cele ce i-au trimis împăratul pre
Luca visternicul, precum s-au pomenit mai sus. Şi aşea era sfatul, să margă tot
cătinel, zăbovind, doar se va întoarce şi Toma de la Brăila, şi vor veni şi
leşii din sus. Şi or mai strînge şi vite, că trimisese slujitori prin țară de
lua a cui găsiea, şi fără voia lui, şi le da bani. Dar în scurtă vreme au şi
nemerit veste, de la Lupul vornicul, că au trecut veziriul Dunărea şi vine în
sus. Deci împăratul întăi să cumpăniea să întoarcă oastea înapoi, să iea pre la
Iaşi la Siretiu în gios la Focşani. Apoi au vădzut că nu-i dă mîna, că obuzul
lui Şeremet agiunsese în gura Jijiei. Ce s-au lăsat de acel sfat şi au trecut
Prutul toată oastea, în ceasta parte, şi au luat în gios, cum mai de sirgu, să
agiungă la Fălcii. Atunce au vădzut împăratul că s-au greşit, unde au trimis pre
Toma şi şi-au împărțit oastea. Şi au răpedzit să să întoarcă. Ce n-au apucat, că
Toma agiungea atunce la Brăila. Iară Toma, după ce au agiunsu la Brăila, a tree
dzi au şi luat cetatea Brăilii. Şi au început a strînge zahara, să pornească la
Fălcii, şi a vini multă oaste, cum să apucasă. Şi au scris cărți înapoi la
împăratul, de i-au făcut ştire. Numai Lupul vornicul au prinsu acele cărți şi
le-au trimis la veziriul, ca un împiedecătoriu de binele creştinilor. Şi
moscalii nu ştiea nemic că au luat Toma Brăila. Brîncovanul-vodă încă, după ce
au audzit c-au dat moscalii oaste Tomii şi merge la Brăila, s-au mîniet şi n-au
vrut să să mai pogoare în gios. Şi zaharaoa ce o pornisă înaintea moscalilor la
Fălcii au poprit-o şi, după ce au bătut turcii pre moscali, au trimis-o oştii
turceşti. Şi banii ce-i trimisese împăratul moschicescu Brîncovanului-vodă să
facă oaste şi zahara, precum s-au pomenit, după ce s-au întorsu moscalii la țara
lor, le-u trimis banii. Pre acee vreme să rădicasă 2 boieri sirbi de la marginea
Bosnei şi strînsese la 20000 de oaste şi mai bini, tot sirbime, cu îndemnăturile
moscalilor. Şi multă răutate făcea turcilor despre acea parte. Numai n-au ținut
multu şi n-au apucat a să întemeiea, că, după ce au bătut veziriul pre moscali,
au şi răpedzit nişte paşi ai lui şi i-au spart. Iar boierii aceie pre urmă au
venit la Petreburcu, la împăratul moschicescu, neputînd trăi la locul său. Şi
i-au miluit şi le-au dat sate, să trăiască acolo la Moscu. Împăratul Moscului,
neştiind rîndul locului acestuie, aşijdere şi Dumitraşco-vodă nu ştiea, fiind de
copil mic la Țarigrad, şi cu venitul la Ieşi şi cu cele cinsti şi tefericii
multe să hămeisă, de nu putea să să mai grijască nemic. Şi precumu-i hirea
moscalilor temătoare de vicleşug, cu nime nu să sfătuiea din boierii Moldovii,
numai cu Dumitraşco-vodă. Aşijdere şi Dumitraşco-vodă, vădzîndu-să în cinste la
moscali, să văznosisă şi cu nime nu să sfătuiea. Ce ținea pre turci istoviți de
moscali, ca cum ar lua oaricine cîrpa unii fămei din cap. Aşea ținea ei că or
lua şi or bate puterea împărăției turceşti. Au purces oastea netocmită în gios ,
care cum putea , oastea moldovenească, de la tefericia cea din Iaşi, giumătate
împrăştiiată pre la bejenii, să să mai grijască de bucate, alții pentru jacuri,
precumu-s moldovenii. Atunce s-au făcut 3 obuzuri. Un obuz, ca vro 7000 de
oaste, mergea înainte iuşori, cu Ianăş ghenarariul. Al doile obuz, ca vro 15000
de oaste, mergea cu împăratul şi cu Şeremet şi cu Dumitraşco-vodă. A treile
obuz, mai pre urmă, cu toată greimea, pedestrimea cu Răpin ghenarariul. Şi aşea
mergea de departe un obuz de altul, cale ca de 2 ceasuri. Iară din gura Jijiei
pănă în gura Sărății să tîmplasă acel loc tot mîncat de lăcuste, cît era numai
pămîntul, de nu avea ce mînca caii. Deci cele 2 obuzuri ce era mai uşoare, a
împăratului şi a lui Ianoş, s-au depărtat înainte, ca să agiungă la gura
Sărății, unde era iarbă. Şi siliea să agiungă acolo şi să aştepte greimea, de
rămăsese obuzul cel cu pedestrimea departe înapoi de cele 2 obuzuri, fiind
oastea leşinată şi bolnavă, ca vro 100 de cară pline de oameni bolnavi. Pre
alții îi mîna cei mai sănătoşi denapoi, ca pre vite. Atunce oastea moschicească,
cum mergea înşirată pre de ceasta parte de Prut, iar tătărîmea era pre de cee
parte, trecusă de coada oştii moschiceşti în sus. Pre cîmpu să vedea focurile ca
stelele. Şi nu trecea ceie la ceştie, nici ceştie la ceielalți, nici făcea
zăhăială, nemică. Că oastea moschicească arăta preste samă de multă, fiind cară
multe. Si tătarîi încă aştepta, de-or bate pre turci, să s-închine şi ei la
moscali. Deci, cum au sosit Ianăş ghenarar cu obuzul lui înainte, într-o sîmbătă
pre amiadzădzi, în 6 dzile a lui iulie, împotriva gurii Sărățîi, lîngă o baltă,
de-u descălecat can în laturi de Prut, iar turcii au şi sosit şi ei împotriva
lor la Prut, şi-au şi făcut 3 poduri şi au început a trece Prutul în ceasta
parte. Deci Ianăş ghenaral au scris la împăratul să păzască să vie mai tare, să
să afle, pănă în dzuă, toată oastea la un loc, sau el să s-întoarcă înapoi la
noapte. Că turcii sint mulți, şi n-a putea el, cu cîtă oaste are, să
sprijinească, şi poate să-i spargă. Împăratul, după ce au vădzut scrisorile lui
Ianoş, au socotit că el, cu obuzul ce-i lîngă dînsul, poate să agiungă la
noapte. Dar pedestrimea este departe înapoi, nici a doa dzi n-a agiunge, că era
pre la Răbîie, iar împăratul era în gura Prutețului, la Casele Banului. Deci au
socotit şi au scris la Ianoş să să rădice la noapte, să vie înapoi la obuzul
lui. Deci Ianăş ghenarar, cum au vădzut scrisorile împăratului că scrie să să
întoarcă înapoi, cum au înnoptat, la doao, trei ceasuri de noapte, au şi purces
înapoi. Iar turcii, audzind huietul carălor, ş-au şi făcut spaimă şi au şi
început să fugă. Iar un paşă au dzis veziriului că huietul să pare că să duce,
nu vine. Deci fiind un bulucbaş de neamul său sirbu turcit de la Bosna, anume
Colceag, şi-l trimisese să margă să vadză. Şi cum s-au dus, au şi luat limbă că
fuge obuzul. Şi aşea au încetat turcii de a fugi şi vîrtos a trece Prutul toată
noaptea. Iar Colceag, dintr-acea limbă, au agiunsu de este acmu paşă la Hotin.
Deci obozul lui Ianoş întru acea noapte, au mărsu cu pace şi au sosit păn-' în
dzuă la obuzul împăratului, în gura Prutețului, la Casa Banului. Iară turcii, a
doa dzi, duminecă dimineața, în 7 dzili a lui iulie, veniea, care cum putea, în
puterea calului. Atunce au scos moscalii vro 4000 de moscali afară din obuz, mai
gios, pe lîngă balta Prutețului, ca trei, patru pistrele de sigeată. Şi au ieşit
şi moldovenii împotriva celor 4000 de moscali, alăture, mai de despre cîmpu, şi
cu Dumitraşco-vodă şi puțintei donți şi căzaci, alăture cu moscalii. Deci au şi
început întăi cu moldovenii turcii a-şi da palme. Ce, pănă începusă a să îngloti
turcii, sta oarece bine şi bieții moldoveni, măcar că era oaste de strînsură,
negrijiți şi fără arme şi neînvățați la războiu, că ei nu avusese oaste de mult.
Iar apoi, înglotindu-să turcii mulțime, nu mai putea să ție războiul, că turcii
avea tot, foc şi cai buni. Iar moscali călări cu foc dennapoia moldovenilor să-i
rătuiască nu era, că călărimea cei cu cai buni o trimisese cu Toma la Brăila. Ce
le-u căutat numai a da dos asupra obuzului. De mirat era încă şi cît stătusă, ce
putincioşi era ei să să bată cu oastea turcească. Apoi turcii, vădzînd că
moldovenii au dosit la obuz, au început a da năvală asupra celor 4000 de moscali
ce era afară din obuz şi a donților. Deci aşea le da val, cît să părea că or
trece turcii cu cai preste dînşii. Dar moscalii îi sprijiniea tare din foc, iar
pre donți şi pre nişte căzaci îi purta tot vîrtej prin pregiurul moscalilor,
numai să-i dezlipască de lîngă moscali. Ce avea noroc de balta Prutețului, că
era pre de o parte, că-i dezlipiea de lîngă moscali. Atunce, vădzînd că turcii
tot să adaog, le-au căutat numai şi acelor 4000 a veni iar la obuz, şi cu acei
donți şi puținei căzaci. Deci păn-' în sară, întru aceeşi dzi duminecă, tot
veniea vîrtos din gios şi să aşădzasă pre coastă la deal, iară tătărîmea tot
trecea în sus spre Huşi, pre la bejenii, dreptu pradă, ca lupii. Cum ar trece
nişte lăcuste, aşea trecea de mulți. Ce can da turcii cîteodată năvală la obuz,
dar îi împroşca moscalii. Şi obuzul şedea pre lîngă balta ce să chiiamă
Prutețul, alăture înşirată. Ieşiea hărăți şi de la noi moldoveni şi de la turci,
de să loviea păn' ce-au însărat. Iar obozul cel mare moschicescu au tot venit la
un loc, să să împreune cu cestalalt, şi n-au putut întru acee dzi, duminecă, să
ajiungă, ce numai păn' la Stănileşti au venit. Iar împăratul, vădzînd că nu mai
vini pedestrimea, tare s-au îngrijat. Atunce m-au chemat pre mine, fiind hatman,
şi mi-au dzis: cutedza-oi eu cu 200 de draguni şi cu 100 de moldoveni să-l scot
pre măriia sa şi pre împărăteasa, că va putea merge călare, să-i scot în Țara
Ungurească? Că în Țara Leşască nu cutedza, că-i scriea cneajul lui, Dolhoruc, că
i-s leşii neprieteni şi au strînsu oaste, nu ca să dea agiutor, ce ca să stea
împotrivă, şi să lasă pre Şeremet şi pre Dumitraşco-vodă în urmă cu obuzul, să
să bată cu turcii. Ce eu i-am răspunsu că este un lucru prea cu grijă mare a
ispiti, căci astădzi toată dzioa au vădzut măriia sa cum au trecut tătarîi şi
turcii tot în sus, ca cum ar merge nişte lăcuste. Cine-i ştie cît loc or hi
cuprinsu în sus, şi noi, în ceastă noapte, sau om putea să ieşim dintr-înşii,
sau ba. Apucîndu-ne dzioa, este un lucru prea cu primejdie să lăsăm oastea cea
multă, să mergem cu o mînă de oameni. Măriia sa este împărat, şi este un lucru
foarte cu grijă, să nu cadză la vro primejdie. De ar fi un om mai de gios, de
s-ar tîmpla şi primejdie, n-ar fi lucru mare. Deci împăratul, audzind aceste
cuvinte ale mele, au socotit şi el că-i dzic bine, şi nu s-au cutedzat. Şi
îndată s-au şi rădicat cu obuzul de acole, de lîngă Casele Banului, şi au purces
noaptea în sus prin tuneric, de nu să vedea mîna. Şi au mărsu toată noaptea, şi
păn-' în dzuă au agiunsu la Stănileşti, supt deal. Iar de focurile turcilor şi a
tătarilor era cuprinsă costişa pănă pre suptu pădure, tot cîmpul acela, pănă în
Huşi. Iar turcii şi tătarîi de la focuri audziea hreamătul obuzului, şi nemică
nu să clintiea, ca cum ar fi nişte oameni morți în răvărsatul zorilor. Iară cînd
au fost în răvărsatul zorilor, di începus-a să lumina de dzio, luni, atunce s-au
timpinat cu toată pedestrimea ce era la obuzul lui Răpin ghenaral, în sat la
Stănileşti. Deci îndată cum s-au timpinat, au şi început pedestrimea a să înşira
cu părcanile în spate, un rînd pre de o parte a taberii, altul pre de altă
parte, iar obuzul împăratului tot păziea de întra în mijloc, în celalaltu obuz,
în pedestrime. Ce n-au apucat a întra toate carăle împăratului în celalalt obuz,
să s-încheie părcanile, şi au şi lovit turcii şi cu tătarîi denapoi obuzul. Şi
aşea au făcut o năvală straşnică, cît au ruptu vro 100 de cară, şi le-au luat
care nu apucas-a întra în părcane. Şi între acele cară ce-au luat turcii s-au
tîmplat şi vro doao, trei căruță pline de bani împărăteşti. Mai dat-au şi alții
năvală în coastele obuzului din gios şi alții în coastele obuzului din sus. Ce
acee n-au putut strica nemic. Mai mult ş-au stricat lor, că era părcanele
înşirate şi tocmite. Deci cum au dat năvală turcii, iar moscalii au şi slobodzit
părcanile la pămînt, şi au slobodzit toți odată focul şi puşcile într-înşii. Şi
aşea cădea turcii, ca cînd ar cădea nişte pere coapte dintr-un păr, cîndu-l
scutură oamenii. Iar bieții moldoveni, cît să putusă ținea la un loc de
steaguri, de nu să răsipisă noaptea pe obuzuri, ei mergea înaintea obuzului
afară din părcane. Deci vădzîndu-i turcii că sînt afară din părcane, aşea le-u
dat turcii năvală, ca o noajă de lupi într-o turmă de oi. Ce moldovenii,
neputîndu-i sprijeni, au şi plecat fuga înapoi asupra obuzului, iar turcii
denapoi gonindu-i, pre carii cumu-i agiungea tot îi prăvăliea şi-i tăiea, şi să
făcea mare chiot. Deci agiungînd moldovenii în fruntea obuzului, iar moscalii
n-au vrut să le deşchidă părcanile, ca să între înlontru în obuz, ce le-au făcut
semnu de-u purces alăture cu obuzul a fugi. Şi la giumătate de obuz le-u deşchis
părcanile de le-au făcut poartă. Şi au început a întra moldovenii, prin coastele
obuzului în obuz, iar turcii tot îi goniea, ca nişte lupi, pre lîngă obuz. Iar
moscalii sta de-i priviea, pănă s-au apropiet turcii aproape şi au întrat
moldovenii mai toți în obuz. Atunce moscalii, aflînd vreme, odat-au slobodzit
focul din poarta ce o făcusă pănă în fruntea obuzului, şi aşea au oborît pre
turci, ca cum i-ar mătura cu o mătură. Apoi turcii s-au spăriet a mai da năvală
la obuzul moschicescu, ce mergea prea departe, ca la l000 şi mai bine de paşi
bărbăteşti. Măcar Fără cît numai ce ieşiea hărăț, cîte doi, trei, şi de la noi
aşijdere, de să loviea cu dînşii şi din oficerii moschiceşti şi din moldoveni.
Că oficerii moschiceşti mergea tot pre denafara părcanilor, cineş dreptu steagul
său. Iar pre dinlontru, alăture cu părcanele, mergea cîte 5 rînduri de draguni
pedestri, şi în mijlocul lor carăle şi altă oaste. Iar în coada obuzului denapoi
să tot bătea vîrtos cu turcii, că începusă a-l agiunge şi pedestrimea turcească,
inicerii. Deci mergea cîte puținel, şi sta obuzul de aştepta pe cei din urmă, că
cei din urmă mergea tot bătîndu-să. Şi mergea puținel şi iar sta, de să aştepta,
că cei din urmă avea greu mare. Şi cînd sta obuzul, moscalii avea şi cîte o
puşcă mare pe la steaguri, şi unde vedea cîte un buluc de turci, cîte dzece,
cincisprădzece, ei şi întorcea cîte o puşcă cu căruța şi da în turci. Şi aşea
îndrepta puşca de bine, cît nu era niciodată să nu lovască ori cal ori om. Deci
aşea au mărsu luni toată dzioa, păn-' în vremea chindiei, de la Stănileşti, de
suptu deal, păn' la Prut. Şi dacă au sosit la Prut, au mai răsuflat oarece la
apă, că toată dzioa nu băusă apă, nici ei, nici caii. Iar turcii, în scurtă
vreme, au început a să înmulți preste samă, şi au agiunsu şi veziriul cu toată
puterea. Şi de cee parte de Prut încă au început a sosi oaste turcească şi leşii
a lui voevoda Chiovschii. Şi era un deal mare împotriva obuzului moschicesc de
cee parte, şi nu putea oastea turcească să să pogoare la vale, să s-apropie de
Prut, de răul puşcilor moschiceşti, că-i împroşca moscalii prea tare. Nărocul
moscalilor că nu avea turcii de cee parte puşci din deal, că ar fi stricat rău
obuzul moschicesc. Iar de iasta parte să pusese turcii în dosul unor spini şi
făcea stricăciune moscalilor de după spini. Iară împăratul au poroncit de-au
ieşit toți moldovenii, de-au dat năvală turcilor la spini şi au gonit pe turci
de la spini. Şi s-au mai lărgit părcanile, de-au cuprinsu spinii înlontru în
obuz. Atunce s-au prinsu şi un turcu viu, şi l-au dus la împăratul. Şi acel
turcu au spus împăratului cîtă oaste turcească este: 120000 iniceri şi 250000 de
călărime, cu 40000 sindighistri, carii sint giurați de mărgu înainte la războiu.
Aşijdere şi hanul cu soltanul, cu tătărîmea, şi voevoda Chiovschii cu leşii şi
cu şvedzi, cîți or hi de mulți, nu ştie. Şi au mai spus că au venit cărți de la
împăratul turcescu, scriind la veziriul, de a socoti că nu va putea birui pre
moscali, să cate să facă pace, şi ce-ar cere moscalii, să le dea, să nu să bată.
Deci împăratul moschicesc, înțelegînd vorba acelui turcu, au pus pre Şeremet de
au scris o carte de la dînsul la veziriul într-acesta chip, precum: Noi am avut
pace cu voi, şi voi v-ați potrivit Şfedului de aț trimis pe hanul şi pe soltanul
de-au prădat astă iarnă în țara noastră, fără nici o vină. Şi încă n-au agiunsu
cu atîta, şi te-i sculat acmu şi măriia ta, cu toată puterea, de vii asupra
noastră. Deci împăratul nostru, oblicind de această faptă, m-au ales pre mine cu
această oaste înainte, întru întimpinarea mării tale, ca să stau să vorovescu cu
măria ta şi să punem o cale pentru această pradă ce ne-ați făcut, ca să facem
pace. Că noi nu sintem bucuroşi ca să stricăm pacea, că noi ținem pace, iar
măria ta, cum ai vădzut oastea mea, cum ai prinsu a bate şi nu stai să vorovim.
Pentru aceasta te poftescu să-mi faci ştire, să ştiu cum oi scrie la stăpînul
mieu, la împăratul, căci eu n-am venit pe bătaie, ce pre pace. Într-acesta chip
au scris cartea, cu numele lui Şeremet, tăinuindu-să împăratul moschicesc că
nu-i în obuz. Şi au dat-o la acel turcu, şi aşeş atunce, luni sara, l-au trimis
la veziriul. Turcii atunce sara au făcut dova, după cum li-i obiceiul, de strigă
cu toții tare, cînd fac dova, adică cînd să roagă lui Dumnedzeu. Iar împăratul
moschicescu, dacă au audzit aşea, în grabă au sărit, gîndindu-să c-au dat năvală
turcii de-au spart obuzul, şi întreba ce este. Iar Dumitraşco-vodă au spus că
fac turcii rugă la Dumnedzeu, iar împăratul s-au zimbit a rîde şi au dzis:"
Măcar că sintu păgîni, dar să roagă şi ei tare lui Dumnedzeu". Deci cum au
istovit turcii dova, s-au şi apucat a da năvală de trei, patru părți în obuzul
moschicescu. Şi aşea să bătea, cîte un ceas şi giumătate ținea năvala, iar
moldovenii şedea acolo, în mijlocul obuzului, ca cum ar şedea la casele lor,
aşea nu avea nici o grijă. Că puşcile turceşti nu le meşterşuguiea bine, şi
trecea preste obuz. Şi arunca şi cumbarale de cele mare, şi suindu-să sus nu
apuca să cadă gios şi să spărgea. Şi de şi cădea vreuna, cădea în lature, nu
nemeriea în obuz. Şi cînd sta cîteodată bătaia şi începea trîmbițile moschiceşti
a dzice, pre atîta cunoşteam că n-au spartu turcii obuzul. Şi aşea toată noaptea
s-au bătut. Dzicea împăratul moschicescu că are şi el 2 cumbarali de cele mare,
făcute cu altu meşterşug, cu otravă, care îl ține una cîte 50 pungi de bani, şi
să căieşti că n-au luat mai multe. Că acmu ar arunca şi el vro una, dar n-are la
cine arunca, că ordea turcilor încă nu-i strînsă, să fie aşădzată la un loc. Că
acel fel de cumbarale sint nu numai herăle ce-s într-însele, ce şi mirosul. Pre
cine agiunge cade de moare. Ce oricum, dimineață, dintr-acele doao a arunca una,
unde a vedea ordia lor strînsă. Dumitraşco-vodă îşi lăsasă doamna în Ieşi, cu un
polcu de moscali şi cu vro 200 de căzaci, dzicînd şi împăratul că-ş va lăsa
împărăteasa-ş în Iaşi. Iar apoi n-au lăsat-o, ce-au luat-o cu sine, cu dînsul,
iar doamna au rămas în Iaşi. Dzisu-i-au atunce cîțva boieri să nu-ş lasă doamna
în Ieşi, şi mai vîrtos i-am dzis eu să o trimită la Hotin sau la Cameniță. Că
acmu-i vreme de nepace, şi de s-a tîmpla vro primejdie, îi va fi cu greu, că nu
avea nici vezetei, nici slugi, şi cine ştie cum s-a tîmpla, iar de va fi pre
voia creştinilor, lesni-i a să întoarce să vie la Ieşi. Iar vodă s-au mîniet şi
mi-au răspunsu să-mi ieu fămeia, de mă tem eu, să o trimit unde mi-i voia, iar
el pre doamna din Iaşi n-a clăti-o necăiuri. Iar apoi, după ce au vădzut că au
încungiurat turcii obuzul, el tare s-au spăriet că or hi trimis turcii niscaiva
oaste turcească la Ieşi şi i-or lua doamna şi copiii. Şi plîngea şi întreba în
toată oastea, cine să va afla un voinic să iasă pe furiş, să să sloboadă la
Ieşi, să dea ştire doamnei să fugă. Şi-i va da pentru acea slujbă ce-a face 100
de galbeni de aur, sau şi doaă. Şi nime nu cutedza să s-apuce să margă. Apoi
Dumitraşco-vodă, vădzînd că nu să găseşte nime, să ispitiea el singur să margă
şi cu Brahă, capitan de dărăbani. şi-ş găsisă şi cealmale şi haine turceşti să
s-îmbrace, să iasă noaptea din obuz, să între în oastea turcească, ca doar ar
putea străbate la Ieşi la doamna, să o iei şi să fugă. Ce din obuz nu putea ieşi
nime, că nu-i lăsa moscalii la părcane fără ucaz. Şi s-au dus şi la împăratul de
i-au spus ce va să facă, şi au cerşut ucaz. Ce împăratul n-au vrut să-i dea ucaz
şi au socotit că nu este bine, că poate să-l prindză turcii, şi l-or omorî, iar
la Iaşi, sau or fi mersu turcii, sau ba. Iar aşea, l-or omorî şi pe dînsul şi or
merge apoi şi la Ieşi. Şi să nu să teamă, că, de or şi merge turcii la Iaşi,
nemic n-or strica. Ce avea mare grijă şi jele nu numai el, ce şi noi cu toții,
cîți ne era casele în Ieşi. Rugăm pre dumneavoastră, iubiț cetitori tineri, să
luați sama aceştii scrisori, de s-ar tîmpla vrodată să mai vie nişte lucruri ca
aceste în țara noastră, să vă ştiți chivernisi, să nu pățiți şi voi ca şi noi.
Moscalii la turci niciodată năvală nu mai da, ce tot turcii da năvală la
moscali, pănă îş istoviea focul, şi apoi iar să da înapoi, iar moscalii tot
cătinel după dînşii. Şi să lărgisă şireagurile cele de moscali, în lature, cît
alergai cu calul; Atîta să lărgisă moscalii de la carăle lor. Iar cînd au fost
marți dimineața, turcii s-a strînsu toți departe, şi acolo ş-au făcut meteredzu
şi ş-au aşădzat toate puşcile. Şi au început a să bate prea vrăjmaş, cît
întunecasă lumea, de nu să vedea om cu om, şi să vedea numai para cum ieşiea din
puşci. Ca cum ar arde un stuh mare, trestie, pe nişte vînt mare, aşea să vedea
focul ieşind din puşci. Numai ce voiu să dzic, poate-fi Dumnedzeu fereşte la
războiu, că dintr-o l000 de sinețe abiea să tîmplă de loveşte un om. Că de ar hi
nemerit cît foc slobodziea, n-ar fi mai rămas nici la turci, nici la moscali om
de poveste. După cum dzice un cuvînt Miron logofătul:" Mare este omul, iar la
războiu prea mică-i este ținta". Dzis-au Dumitraşco-vodă atunce împăratului să
legi toate carăle tabără şi să lasă pe Medhoroschi polcovnicul cu cinci, şese
mii de căzaci ce le avea şi cu doao, trei polcuri de moscali, să rămîie să apere
carăle de călărimea Turcului, de or vrea să le dea năvală. Iar ceelaltă oaste
moschicească, săldații, să dea năvală asupra inicerilor la meteredzu, că or bate
pe iniceri şi or lua şi puşcile turceşti, şi atunce or fugi şi ceielalți,
călărimea. Că aşea li-i obiceiul, că el au vădzut cînd au bătut nemții pre turci
la Varadin, că, după ce au bătut nemții pe iniceri, iară călărimea au şi purces
a fugi, carii cum putea. Iară împăratul au răspunsu lui Dumitraşco-vodă:" Ți să
pare şi ai vrea şi ai pofti, ticăloase oame, să fie pentru binele tău, dar, de
oi şi bate pe pedestrime, călărime este multă, şi n-am cu cine o goni". Că sta
călărimea, ca cum ar sta pădurea, împregiurul obuzului, de nu-i agiungea puşca.
Sta şi priviea cum să bat, şi împăratul tot nădăjduiea că-i va veni răspunsul ce
scrisese noaptea, cum s-au pomenit mai sus. Şi veziriul nu-i mai făcea şi tot
păziea de să bătea. Întru acele vremi, cînd să bătea, venit-au un nuoraş can mic
şi stropiea de ploaie. Şi aveam grijă să nu dea atunce năvală călărimea, şi or
pierde moscalii focul. Iar moscalii nici să mira şi ne îmbărbăta şi dzicea că
mai pre mare ploi să bătea ei cu şfedzii, că avea mantale în spate şi ținea
flintele suptu mantale. Şi mai greu era de focul turcescu decît de cel
moschicesc. Şi n-au ținut mult acel nuoraş, ce ca giumătate de civert de ceas,
şi au şi lucit soare cu mare hierbințeală, cumu-i în luna lui iulie. Moscalii
cei din bătaie trăgea atunce mare greu de sete, că n-au obiceiu, ca turcii, să
le care apă cu sacalele. Deci împăratul au poroncit la moldoveni să le care apă
cu ploşce, cu fedeleşe, cu poloboace, cu ce or putea. Deci au pornit cu toții de
le căra apă. Vărsa medurile şi vinurile de prin poloboace şi căra apă de ducea
la săldați. Şi-i scriea comisarii la izvod şi le da bani cărora căra apă. A doa,
mai trăgea greu moscalii că inicercile turcilor era mai lungi şi heră mai bune
şi bătea mai departe decît flintele moscalilor. Şi inicerii nu să prea apropiea
de moscali şi slobodziea inicercile, dar moscalii, fiindu-le flintele mai scurte
şi mai slabe la hier, nu le slujiea focul de departe, să agiungă focul pe
iniceri. Iar de le-r hi venit lor prea îndemînă să le bată puşcile departe, ca a
turcilor, n-ar hi putut ținea inicerii, atîta de lungu, bătaia, sau, de-r hi dat
vrodată moscalii năvală, încă n-ar fi putut ținea turcii războiul. Dar ei nu da
niciodată năvală la războiu, ce sta numai de să apăra. Acum venisă moscalii de
să apropiesă de meteredzul turcilor şi de puşci, unde era aşădzate. Prea mult,
de era ca la 150 paşi turcii de moscali. Şi era un ghenaral neamțu, anume
Vitman. Acesta s-au dus la împăratul şi au început a-l mustra tare pre împăratul
şi-i dzicea:" Ce este aceasta, de umblăm toți, nişte oameni hămeiți, şi nu ne
căutăm treaba şi orînduiala războiului după cumu-l ştim că să cade?" Că eu în
multe războaie a Neamțului am fost şi ştiu leacul turcilor ce trebuieşte. Ce-m
dă comenda oştii în mîna mea, că eu în doao, trii ceasuri oi face ce ştiu şi oi
curăți pre turci, de nu i-i vedea pre aice. Deci împăratul, audzind aşea, i-au
dat ucaz ca să fie toată comenda oştii în sama lui şi să asculte toți
ghenaralii, precum le va poronci el. Deci cum au luat acel ghenaral comenda în
sama lui, au şi pus oamenii lui de au îmblat împregiurul obuzului, dînd ştire
tuturor slujitorilor cumu-i comenda oştii în mîna lui Vitman, să fie toți gata
de năvală. Şi au luat cîte un rînd de săldați din coadă şi i-au mai îndesit în
fruntea obuzului, unde era bătaia, iar în coadă, unde era mai supțiri rîndurile
săldaților împotrivă pre lîngă cară, au mai îngroşat pe denapoia saldaților cu
moldoveni şi cu căzaci. Şi aşea era socoteala lui, să facă să să rumpă moscalii
de la un loc, rîndurile cele mai groase, şi să dea năvală asupra meteredzului
turcescu şi să-l încungiure, iar rîndurile cele mai supțiri să apere, de ar
năvăli asupra carălor niscaiva călărime turcească. Deci gătind oastea
într-acesta chip, mers-au la temeiul oştii, unde să bătea. Şi au mersu şi
împăratul cu dînsu, să vadză ce-a face. Şi cum au vădzut pre un poruşnic
moschicescu că îmblă ferindu-să, l-au şi giunghet cu şpaga sa. Şi au şi trecut
înainte, ca 15 paşi, în fruntea războiului, şi au început a striga să păşască
mai iute înainte, să fie gata de năvală, şi a-i îmbărbăta, şi a dzice
grănitarilor să înceapă a arunca cumbarale în iniceri. Deci cum au purces
săldații a păşi iute înainte, şi grănitarii a slobodzi cumbaralele, atunce
turcii au şi început a îndărăpta şi a întra în meteredzu, iar unii începusă să
s-apuce de puşci, să le tragă să fugă. Atunce, într-acela ceas ce era numai să
dea năvală, l-au şi nemerit o puşcă mare turcească pre acel ghenaral, şi au
cădzut mort la pămînt. Şi pre altu ghenaral, anume Volcovschii, totodată l-au
nemerit cu o inicercă prin chept şi au ieşit pre suptu susioară, ce n-au murit,
mai pe urmă s-au tămăduit. Şi împăratul încă, de multă vărsare de sînge ce vedea
atunce, au amețit de milă şi s-au dus la cortu, de l-au udat împărăteasa cu
nişte apă, şi s-au trezvit. Săldații atunce, perindu-le capul, s-au părăsit de
năvală şi au mai contenit focul. Dar şi turcii încă au stătut şi s-au lăsat de a
mai face năvală. Deci veziriul au poruncit să mai dea inicerii năvală încă 2
ceasuri, şi de-or vedea că nu pot face nemic, să-i lasă şi să s-întoarcă înapoi
şi să rădice toți Bugigenii, să-i treacă Dunărea în cee parte. Şi mergîndu
zapciii iniceriilor de-i siliea ca să mai dea năvală. Aşijdere şi călărimea
turcilor să gătisă să dea şi ei năvală. Iar inicerii au început a să sfădi cu
zapciii lor şi a striga că nu mai pot să dea năvală, că doar de i-i voia
viziriului să să prăpădească toți inicerii. Că nu era mult acmu, de-ar hi
năvălit moscalii, cum purcesese, nici un iniceriu nu ar fi rămas. Ce mai bine să
facă pace, după cumu-i poronca împăratului, că noi am perit mai bine de
giumătate, şi cîți şi am scăpat sintem mai toț răniț, şi n-om mai merge. Deci
înțelegînd veziriul că gîlcevăscu inicerii, şi moscalii ca nu altă dată au
început a să bate, socotit-au şi el pe urmă să nu greşască mai rău. Şi au ales
pre Cerchez Mehmet-paşa ibrihorul şi l-au trimis la împăratul Moscului cu cuvînt
de pace. Atunce au stătut de îmbe părțile armele de a se mai batere. Atunce
Şeremet şi ghenărarii moschiceşti şi alți boieri moschiceşti le părea bine, ca
doar s-or împăca cu turcii, că li să supărasă de cîți ani să bătea mai nainte cu
şfedzii, şi îndemna pre împăratul să facă pace. Aşijdere şi împărăteasa iarăş îl
îndemna să facă pace. Iar ghenararii cei streini, nemții, nu priimiea şi dzicea
împăratului să nu facă pace, că să va căi pe urmă. Aşijdere şi un dascal a
împăratului, moscal, şi acela nu priimiea pace şi striga în gura mare să nu
creadză pre păgîni şi ținea rău şi pre boierii şi ghenaralii moschiceşti, pentru
ce îndeamnă pre împăratul să facă pace cu păgînii. Aşijdere şi Dumitraşco-vodă
cu boierii moldoveneşti încă căuta rău şi grăiea şi ei să nu facă pace, dar nu-i
mai asculta nime, căci moscalilor tuturor le era voia. Cădzut-au boierii
moldoveni şi ei cu rugăminte la acel dascal, să stea tare la împăratul să nu
facă pace. Şi sta împăratul în cumpene. Numai nu au putut, că sta împărăteasa
vîrtos să facă pace. Împăratul moschicescu au ales trei boieri a lui, pe Şefer
menistrul şi pre feciorul lui Şeremet şi pre Sava Rogojenschii( şi să temea Sava
că-l vor cunoaşte turcii, că mai nainte trăisă cu neguțutorie, dar apoi nu l-au
cunoscut) şi i-au trimis la veziriul. Deci mergînd la viziriul, au tăgăduit că
nu-i împăratul în obuz, ce este înapoi, ce în obuz numai Şeremet este. Şi au
cerşut la veziriul, pentru prada ce făcusă tătarîi în țărîle moschiceşti, să dea
turcii Dunărea hotar Moscalului, după cum au venit şi sol, carele l-au trimis
Brîncovanul-vodă, cu poronca Porții, la moscali, anume pe Machidon comisul,
precum s-au pomenit mai sus. Iară veziriul au rîs şi au răspunsu că atunce au
fost un tîrgu şi acmu este altul. Că tătarîi au prădat, că de mult n-au luat
cojoace de la voi, precum erați tocmiț cu dînşii, de le dați cîte 30000 cojoaci
pre an, să nu vă prade în țările voastre. Ce acmu eu voiu să cer de la voi, nu
voi de mine. Atunce au dzis veziriul să lasă pre Şfed să margă cu pace la țara
lui şi să-i dea ce i-au luat, loc şi cetăți. Ce moscalii n-au priimit ca să dea
înapoi nemic, fără cît să-l lasă să margă cu pace, cu 30000 oaste, prin Țara
Leşască. Şi după ce va merge acolo, or sta la pace, fiind şi alți crai megieşi
la mijloc să socotească şi să giudece. Deci veziriul au lăsat să fie aşea, că nu
să prea siliea nici veziriul pentru Şfed, căci Şfedul să ținea de fire şi n-au
vrut să vie la veziriul, ce el gîndiea că a veni veziriul la dînsul. Nărocul
moscalilor că n-au vinit Şfedul atunce de la Tighine, că n-ar fi scăpat picior
de moscali, că el ar fi ştiut ce-ar fi făcut. Cerşut-au pre Dumitraşco-vodă
turcii să le-l dea. Iar moscalii au dzis că din războiul dintăi nu să ştie ce
s-au făcut. Perit-au, au fugit-au? Că noi am gîndit c-au venit la voi. Iar
veziriul au dzis: Pentru un ghiaur, ce să ne sfădim noi, nişte împărății?
Lasă-l, că să va sătura de ce au poftit. Sîngur, de bună voia lui, a veni la
noi. Atunce împăratul au luat pre Dumitraşco-vodă şi l-au ascunsu într-o botcă a
lui, de cele cu 2 roate, de nu-l ştiea nici un moldovan, fără numai Ioan Niculce
hatman şi vro 2 copii din cas-îl ştiea. Şi au şădzut acolo ascunsu în botcă,
păn' ce-au trecut obozul dincoace de movila Răbîei. Mai cerşut-au turcii Azacul,
şi s-au apucat moscalii să-l dea, cu tot venitul şi hatarul lui. Dzis-au turcii
să strice o cetate ce să chema Troița, dzicînd că-i făcută pre hotarul turcesc,
şi, măcar că era bună şi mare cetate, cu multă cheltuială făcută, s-au apucat să
o strice, iar cînd s-ar mai tocmi vrodată cetatea, atunce şi pacea să fie
stricată. Cerşut-au şi bir să le dea şi cheltuială oştii. Ce bir n-au priimit,
iar cheltuială l000 de pungi s-au apucat că or da. Dzis-au să mai strice şi alte
pălănci, ce sînt pre marginea hotarului, pre lîngă zaporojeni şi la pragurile
Niprului: Camen Zaton şi altele, şi s-au apucat că le-or strica. Mai dzis-au şi
pentru Ucraina, dincoace de Nipru, că au luat-o din hotarul leşilor, să o dea să
o ție iar leşii, şi au priimit moscalii să să rădice, să fie iar leşască. Mai
cerşut-au veziriul şi toate armele să le dea moscalii. Deci Şefer au răspunsu că
acestu lucru nu pot să-l facă, căci leşii le sint neprieteni. Şi vor să margă
prin țara lor, şi fără arme nu pot să margă, fără cît, pe cîte arme au ei în
obuz, atîte le-or plini în Azac. Şi aşea le-au dat. Tocmitu-s-au şi pentru
oastea din Brăila, să iasă şi să margă cu pace. Atunce au oblicit moscalii c-au
fost luat moscalii, cei cu Toma, Brăila. Mai dzis-au veziriul, de-or hi întrat
şi în Crîm oşti moschiceşti, să iasă, că nici veziriul nu ştiea ce or hi făcut.
Aceste toate au priimit moscalii să dea turcilor şi altele multe, carele nu le
poate înşira condeiul mieu. Şi au dat moscalii zălog la turci pre Şefer şi pre
feciorul lui Şeremet, păn' s-or plini aceste toate. Şi aşea să audziea să hie
dat şi veziriului 800 pungi bani gata. Şi au stătut obuzul pre loc 3 dzili
închis păn' s-au aşădzat toate aceste. Şi apoi au mersu solii în ordia
turcească, şi obuzul moschicescu s-au pornit în sus pre Prut şi cu ceauş, să
nu-i învăluiască nime. Atunce, de cum era leşinată oastea, încă şi mai rău
leşinasă, fiind închişi atîte dzile. Că mai nainte, de nu avea pită, avea carne,
că le duceam ciredzi de vite multe, iar după ce s-au închis, au luat ciredzile
turcii, şi nu avea nici carne, nici pită. Şi caii încă hămnisisă. Veniea turcii
aproape de obuz şi le arunca pită. Caii să bălega tot apă, că altă n-avea ce
băliga. Şi după ce s-au pornit obuzul, mulți moscali fugiea la turci de foame.
Aşea să audziea atunce, să fie perit moscali, cu la bătaie cu tot, ca 30000, iar
turci să fie perit 120000 pe număr. Aşea socotescu că, de-ar fi fost moscalii
toți, strînsă toate obuzurile la un loc, să nu-i fi fost răschirat cînd s-au
pornit întăiu asupra turcilor, poate ar fi biruit pre turci. Aşijdere şi turcii,
după ce i-au zăbovit cu pace pre moscali, să nu hie ținut pace, ar fi bătut pre
moscali, precum flămîndzisă şi ei şi caii. Numai ce vom să dzicem, voia lui
Dumnedzeu au fost, de nici moscalilor nu le-u dat Dumnedzeu chivernisală ca să
biruiască pe turci. Aşijdere şi turcilor le-u luat Dumnedzeu mintea, de nu s-au
prăpădit moscalii de tot. Nu bat cei mulți pre cei puțini, nici cei puțini pre
cei mulți, ce numai cum va Dumnedzeu. Deci au purces moscalii pre Prut în sus şi
au mersu păn-' în sară şi noaptea păn' la miadzănoapte, tot cu tabără legată. Şi
cînd au stătut să odihnească, pe care unde i-au apucat vremea, aşea au stătut cu
caii înhămați, tot la un loc, păn-în dzuă. Apoi iar au început a merge păn' la
vro 2 ceasuri. Apoi au început a rădica părcanile, şi a ieşi oastea cea slobodă
afară, şi au început a-ş adăpa caii şi a mulțămi lui Dumnedzeu că au ieşit din
părcane, mai tare dacît c-au scăpat de la turci. Şi au purces pe cîmpu
pedestrimea, pe de laturea obuzului. Atuncea ieşiea tătarî di prin păduri,
bulucuri cu vite, cu robi. Deci moldovenii să slobodziea la tătarî, ca să scoată
robii, iar îi lua în goană de-i goniea păn-în obuz, de-i tăiea. Că era caii
moldovenilor leşinați, de-ş da în cap. Atunce Şeremet au poroncit moldovenilor
să dea pace tătarîlor, să nu să bată cu dînşii, că ei au făcut pace, şi nu le-or
da agiutor, şi or petrece rău cine să va mai bate cu tătarîi. Deci moldovenii au
început a striga şi a-l blăstăma, cum n-or merge ei să să bată, că ei îş văd
părinții şi fămeile şi feciorii lor robi la tătarî, de audziea Şeremet cu
urechile cumu-l blăstăma. Iar el le dzicea să nu bage samă, că-i va scoate
împăratul, şi care va merge cu dînşii le va da împăratul moşii la Moscu. Şi nu-i
era şi ruşine a grăi ce nu să cădea, un om mare ca acela! Atunce mergîndu cîțiva
moldoveni depărcior înaintea obuzului, s-au tîlnit cu vro 100 de tătarî viind cu
cîțva robi de la Iaşi. Şi le era caii obosiț şi a lor. Deci lovindu-i moldovenii
fără veste în gura Jijiei, i-au tăiet pe tătarî, mai pre toți, şi i-au dat şi în
Prut, de s-au înecat. Şi au scos acei robi toți. Şi într-acei robi s-au fost
tîmplat de robisă şi pe un căpitan, atunce purces din Ieşi, anume Tudosie
Ciohoranu. Şi acela au spus atunce că altă oaste, fără acei tătarî, la Ieşi n-au
mărsu. Atunce audzind, toți s-au învoieşat şi, spuind lui Dumitraşco-vodă, au
dat laudă lui Dumnedzeu. Atunce toț moldovenii au purces în răsipă, carii cum
putea, pre la bejeniile lor. Atunce şi moscalii au dat lui Dumitraşco-vodă 200
de moscali, de s-au dus în Iaşi, ca să apuce doamna, să iasă înaintea
moscalilor, mai sus pre Prut. Dumitraşco-vodă, sosind în Iaşi, au odihnit 2
dzile păn' s-au gătit, neavînd nici unele de cele ce trebuiea, nici avea cu
cine, că-ş căuta oamenii cineş nevoia sa de fugiea. Atunce era şi cîțva turci
balgii în Iaşi, şi mulți moldoveni din cei ce jăcuisă pe turci îndemna pe
Dumitraşco-vodă ca să taie şi pre aceie ce mai rămăsese şi era la închisoare,
dzicînd că, de-or scăpa turcii aceie, ei n-au putere să trăiască în țară, că
turcii ştiu tot cine ce au jăcuit. Dumitraşco-vodă n-au priimit acel lucru să-l
facă, ca să taie, ce-au socotit că, măcar că sint păgîni, dar nu sint vinovați,
că sînt neguțitori şi le agiunge lor cît i-au jăcuit, de i-au rămas săraci, şi
cîtă pedeapsă de foame au tras la închisoare. A doa, iar au mai socotit că, de-i
va tăiea pre balgii, el apoi nu va avea cu cine va merge la Moscu, că slujitorii
şi jacaşii cari-i jăcuisă pre acei balgii n-or merge cu dînsu şi or rămînea toți
în țară. Deci cu acestu sfat, au poate-fi nărocirea lor, au scăpat de moarte. Şi
purcedzîndu din Iaşi, au trecut Jijia pre la Popricani şi s-au tîlnit la Prut,
la Zagarance, den ceastă parte, cu obuzul moschicescu. Domnit-au Dumitraşco-vodă
țara numai 9 luni în anul 7218 şi au ieşit din Ieşi iulie în 16 dzile, iar
moscalii au făcut războiul atunce la Stănileşti în iulie 11 dzile. Deci de de
Prut au purces în sus depreună cu moscalii şi au trecut Prutul pre la Ştefăneşti
în cee parte. Şi de acolo am mărsu dreptu la Movilău, la Nistru. Deci cîți
boieri şi alții mai de gios, din moldoveni, ce-au ieşit cu Dumitraşco-vodă din
Iaşi şi au purces cu obuzul, audziea c-au iertat turcii pre cei gresiți. Dar nu
mai putea să s-întoarcă înapoi sau să fugă într-altă parte din obuz, căci că
prăda donții şi căzacii lui Medhoroțschii şi a lui Tanțschii pre cine găsiea în
laturi de obuz, de-i lăsa numai cu sufletele. Ce nu avea putință să să ducă
într-altă parte, ce le-au căutat numai să să ție cu obuzul, cu Dumitraşco-vodă.
Că, cînd au venit împărăția, avea ucaz oastea de nu strica nimărui nemic, iar la
întorsu strica tot ce găsiea. Sosind obuzul la Movilău, la Nistru, să luasă
nişte tătarî, ca vro 200, în urma obuzului. Pe cine găsiea, tot lua. Şi au dat
preste dînşii Ivanețschii polcovnicul şi cu Tanțschii, cu slujitorii lor
moldoveni, ce era la steag. Şi i-au tăiet pe tătarî şi au prinsu şi vii vro
cinci, şese şi i-au dus la împăratul. Şi au pus de i-au spîndzurat în malul
Nistrului, încălțați, îmbrăcați. Iară după ce au trecut moscalii Nistrul, au
scris împăratul Moscului la turci că, de n-or porni pre craiul Şfedului păn-în
12 dzile şi l-or ținea acolo la Tighine, el încă a strica pacea, nu a ținea-o.
Dumitraşco-vodă au făcut căutare tuturor moldovenilor cîți sint cu dînsul şi
i-au întrebat, merge-or cu dînsul la Moscu au ba. Ce toți au priimit, că
într-alt chip nu avea cum dzice. Că nu avea cum merge într-altă parte de răul
tălhăritului. Şi i-au pus Dumitraşco-vodă într-un izvod şi l-au dat împăratului,
de l-au iscălit cu mîna lui. Iar boierii şi slujitorii aceştia era anume: l,
Ioan Niculce hatman; 2, Savin Zmucilă vel-ban; 3, Gheorghiți vel-păharnic; 4,
Iordachi Aristarhu vel-uşer; 5, Pavel Rugină vel-comis; 6, Mogîlde sardar; 7,
Ilie Abăza, vornicul despre doamna; 8, Dumitru aga; 9, Ioan Mirescul polcovnic;
10 Ioan Bănariul vel-căpitan. Precum și 11, Brahă, căpitan de dărăbani; 12,
Moțoc jicniceriul; 13, Ioan Dzărul, vătav de copii; 14, Nuor Dzărul postelnic;
15, Costantin Dzărul medelnicer; 16, Vasilie Dzărul, tij medelnicer; l7,
Mechichi stolnicul; 18, Antiohie cămăraş; 19, Costantin Părcălabul medelnicer;
20, Dima başbulucbaş; 21, Ciute căpitan; 22, Apostol căpitan; 23, Toader
Mirescul căpitan; 24, Pavăl Mirescul căpitan. Toți aceste şi alții mai proşti,
mai de gios slujitori, carii aice nu s-au putut înşira anume, i-au scris
împăratul în visteria lui, de s-au dus cu Dumitraşco-vodă. Şi atunce au dat
împăratul lui Dumitraşco-vodă 2000 de ruble, să le fie de cheltuială lui şi
moldovenilor. Şi l-au orînduit să margă să iernedze la Harcov, preste Nipru,
dincolo de Țara Căzăcească, în slobodzie, aproape de Azac. Că acolo să cerşusă
şi el, lăudîndu-i unii din moldoveni carii ştiea că-i loc bun. Şi au poroncit la
gubernatul Apracsin să-i dea iernatec lui şi tuturor moldovenilor lui, dîndu-i
şi 200 de draguni să margă cu dînsul. Iară lui Rentu ghenaral şi Tomii spătar
le-u scris împăratul moschicescu şi au trimis cu cărțile pe un om a lui,
împreună cu un om a veziriului, să lasă Brăila şi să vie după dînsul în sus.
Deci Toma spătariul, cum au audzit, cum au fugit în Țara Ungurească, de ş-au mai
apucat ceva de acolo. Şi pe urmă au venit la împăratul, la Petreburcu, cu cîțva
munteni ce-au fost cu dînsul la Brăila. Şi l-au făcut împăratul ghenarar şi-i da
pre an leafă 5000 de ruble. Şi cu vremea ş-au adus şi giupîneasa din Țara
Muntenească. Şi i-au dat sate în Țara Moschicească de chivernisala vieții. Şi
trăind acolo cîțva ani, suptu poronca împărăției, s-au schimbat şi el din viiața
aceasta lumască, iar giupîneasa lui au rămas şi păn-acmu cu pace, de trăieşte
pre acele moşii ce i-au dat împărăția. Iar Rentu ghenaral s-au rădicat de la
Brăila cu toată oastea în sus pre Siret, pre la Cernăuți, tot stricînd şi
mîncînd ce găsiea prin țară. Şi țara fugisă de la cîmpu la munte. Şi dac-au
audzit că vine Rent pre acolo, să mira încotro vor mai fugi. Deci Rentu, de la
Cernăuți au trecut Nistrul în cee parte pre la Hotin şi au agiunsu pe obuzul lui
Şeremet acolo, la Polonia. Iară împăratul, de acolo de la Movilău, ş-au luat 200
de draguni şi au purces în sus pre Nistru, pre la Cameniță. Şi acolo s-au
despărțit de obuzul cel mare. Şi de la Cameniță au luat în sus, prin Țara
Leşască, păn-unde au găsit pre Avgust craiul, împreună cu împărăteasa lui, de
s-au sfătuit şi s-au odihnit vro trei, patru dzile. Şi atunce l-au cinstit
Avgust craiul. Şi şădzînd la masă împăratul cu împărăteasa şi cu mulți domni
Leşeşti, şi între acei domni fost-au şi Adam Sinavschii hatman şi cu hătmăneasa
lui. Şi între alte voroave, multe can în glumă, dzis-au hătmăneasa lui
Sinavschii cătră împăratul moschicescu aceste cuvinte: Mult mă mir de voi
împărații şi craii, cum de nu vă țineți de cuvînt şi ne amăgiți pe noi. Că mai
anțerțu ne-au dzis noao, tuturor leşilor, craiul Şfedului să ne gătim cu toții
să mergem să iernăm în stolița moschicească, împreună cu dînsul. Şi noi cînd ne
gătieam să mergem pre cuvîntul lui, el ne-au amăgit şi n-au mărsu la stoliță, şi
s-au dus la Tighine. Şi acmu împărăția ta ne-ai dzis să ne gătim să mergem la
Țarigrad, şi noi ne bucurasem tare c-om merge de-om vedea Țarigradul. Şi cînd
noi ne gătieam, măria ta n-ai vrut şi te-ai întorsu înapoi. Iar împăratul au rîs
atunce, şi cu toți cîți era la masă, şi i-au dzis: Păcat că nu eşti tu bărbat,
să te chemi Sinavschii. Că de-ai hi tu bărbat, să nu hii fămeie, adevărat aş
merge cu tine la Țarigrad. Iar bărbatul tău au zăbovit oştile, nu le-au trimis
mai în grabă. Pentru acee nu m-am dus în Țarigrad. Şi de la Avgust craiul au
purces împăratul la Rîga, unde era Menjic cu oştile lui, carii sta împotriva
Şfedului. Iar de acolo, de la Rîga, s-au dus la Petreburcu, la scaonul său de
iarnă. Iară Şeremet, cu obuzul şi cu Dumitraşco-vodă, au mărsu de la Movilău
păn' la Şarhorodul. Şi de acolo s-au despărțit de Dumitraşco-vodă şi au purces
spre Țara Leşască, cu toată oastea lui, cîtă mai rămăsese, de o mai sătura, pre
la Nejboji şi de la Nijboji la cetatea Polono, de au deşertat-o de oastea
moschicească şi de alte lucruri ce era, că o ținea moscalii. Şi apoi au rădicat
toți oamenii di prin tîrguri şi de prin sate, cîți era în Ucraina, şi i-au
trecut pre toți preste Nistru în hotarul moschicescu. Şi au trecut şi el cu
toată oastea, de au aşădzat-o la iernatec în Țara Căzăcească, iar el cu curtea
lui s-au aşădzat în tîrgu, în Prelumpca. Iară Dumitraşco-vodă, de acolo de la
Şarhorod, după ce s-au despărțit de Şeremet, au purces dreptu la Chiov, pre la
Nemirova, prin cîmpu pustiiu, că pre acolo era atunce locul pustiiu, numai cu
cele 200 de draguni şi cu moldovenii, cîți era cu dînsul. Că mai fusese şi nişte
căzaci cu Medhoroțschii şi cu Rogojențschii, şi l-au lăsat în urmă pre
Dumitraşco-vodă. Şi aceie s-au dus înainte. Deci Dumitraşco-vodă, rămîind mai în
urmă numai cu acele 200 de draguni, precum mai sus s-au pomenit, nu era mult
să-i iei zaporojenii de grumadzi împreună cu tătarîi. Că prinsese limbă şi-i
luasă şleavul, să margă după dînsul să-l prindză. Şi cale numai de un civertu de
ceas, de nu l-au agiunsu să-l iei de grumadzi, cu toată tabăra lui. Că era ca la
l000 de zaporojeni şi mai bine, împreună cu tătarî amestecați. Ce norocul lui au
fost că au fost apucat de au agiunsu în tîrgu în Bila Țărcvîi. Şi acolo în tîrgu
era cetate şi puşci şi oaste moschicească. Şi vădzînd zaporojenii c-au agiunsu
în Bila Țărcvîi, s-au întorsu înapoi. Iar Dumitraşco-vodă nemic de aceasta nu
ştiea, mai pre urmă au oblicit. Şi de acolo au mărsu în Chiov, de s-au odihnit 2
săptămîni, dîndu-i moscalii ce-i trebuiea, nemic nu-i lipsiea. Şi cînd au vrut
să purceadză de acolo, din Chiov, mulți moldoveni au vrut să rămîie acolo şi nu
vrea să mai margă cu Dumitraşco-vodă înlontru. Şi încă şi Ion Niculce hatmanul
nu vrea să mai margă cu dînsul, gîndind că doar ne-or lăsa din Chiov de ne-om
întoarce la pămîntul nostru. Iar Dumitraşco-vodă n-au vrut să ni lasă să
rămînem, ce au mersu la comendatul de Chiov şi i-au arătat izvod, cu iscălitura
împăratului, de cîți boieri era, ce-l făcusă la Movilău, dzicînd că sintem dați
pre mîna lui şi nu ne va lăsa să ne ducem la turci, să facem vreun vicleşug. Că
el a vrea să dea samă pentru noi la împăratul. Deci comendatul, vădzînd aşea,
i-au dat pe toți pe mîna lui Dumitraşco-vodă cu sila, şi i-au dus cu vartă păn'
la Harcov. Şi acolo încă, după ce au trecut Țara Căzăcească, încă era păn' la
Harcov, cale de 2 dzile, un cîmpu pustiiu pentre Harcov şi pentre Țara
Căzăcească. Şi acel cîmpu este şlevul tătarîlor, cînd pradă de la Crîm. Şi iară
cu grijă şi cu multă spaimă au mersu, păn-au agiunsu la Harcov. Iară Luca
visternicul venisă mai pre urmă, în Țara Leşască, după noi la Chiov, şi cu
Sandul Sturdze stolnicul. Nevrînd ei să margă cu Dumitraşco-vodă, nu i-au putut
lua, nici comendatul nu i-au dat, nefiind în izvodul împăratului, gîndind că
i-or lăsa moscalii să s-întoarcă înapoi. Deci moscalii nu-i lăsa să s-întoarcă
înapoi, că venisă şi Galenici cneazul mai pre urmă în Chiov, de ținea drumul
tare închis, de nu lăsa pre nime să iasă din Chiov încoace. Că era un om rău, şi
nici de mîncat, nici de cheltuială nu le da. Şi s-au ispitit într-un rînd să
fugă, şi i-au prinsu şi i-au ținut închişi o lună. Şi apoi i-au dat pre chizăşie
Tomii ghenarariului şi i-au slobodzit. Şi au şădzut un an acolo în Chiov, pănă
ş-au mîncat tot ce-au avut. Şi apoi de-al doilea rînd s-au ispitit cu fuga, de
au scăpat încoace, de au venit în Moldova. Şi alți moldoveni, cîți s-au mai
tîmplat în Chiov, tot aşea cu fuga au scăpat. Şi cîți scăpa din Chiov încă cu
multă grijă veniea păn-agiungea spre Cameniță, că, rămîind locul pustiiu, era
tălhărit mult, şi leşii avea pizmă pre moldoveni, căci s-au închinat la moscali.
Deci pre cîț prindea îi tot jăcuiea, şi pre unii îi şi omorîea, pre alți-i punea
la popreală. Numai Adam Sinavschii hatmanul să punea pentru dînşii şi pre carii
obliciea că-s închişi, trimitea de-i scotea şi-i miluiea. Şi pre unii îi punea
la steaguri, dîndu poroncă să le dea pace. Şi leşii furiş tot îi strica.
Dumitraşco-vodă, după ce s-au aşădzat la Harcov, zahara prea multă îi da şi lui
şi tuturor moldovenilor, cît nu putea birui să o mînînce. Şi i-au mai dat pe
deasupra şi 13 sate a unui ghenaral, ce-l chema Sidlovschii, pline de pîine şi
de hălăşteie cu mori şi cîte doao, trei sute de oameni într-un sat. Şi bucate,
vaci, boi, oi, stupi, odoară, toate le dedese lui Dumitraşco-vodă, sirmeaoa
acelui ghenărar, cădzind el într-o greşală. Deci Dumitraşco-vodă nu vrea să ție
pre moldoveni cu dragoste, ca pre nişte streini ce ş-au lăsat casăle şi s-au
streinat de moşiile lor pentru dînsul, ce vrea să-i ție mai aspru decît în
Moldova. Că i să schimbasă hirea într-altu chip, nu precum era domnu în Moldova,
ce precum era mai nainte, tînăr, pre cînd era beizadea în dzilele frăține-său,
lui Antiohie-vodă, încă şi mai rău şi iute la beție. Să scîrbiea, şi uşa îi era
închisă, şi nu lăsa pre moldoveni necăiuri din tîrgu să iasă afară, fără ocazul
lui. Şi cu căzacii de loc iară să învrăjbisă rău, că nu-i ținea într-o nemică.
Deci şi moscalii cei mare încă-l urîsă, pentru căci îl iubiea împăratul şi-i
dedesă nume mai sus decît a tuturor. Atunce s-au sculat Savin Zmucilă banul şi
mult l-au amestecat la Şeremet, dzicînd că: Eu cînd ne-am închinat la leşi, cu
Petriceico-vodă, avea cinste şi boierii ca şi domnul. Şi cărți de la Sobețschii
craiu, ce era atunce, şi le arăta lui Şeremet, precum au avut voie boierii, şi
cînd le-u fost voia s-au dus în țara lor, în Moldova, iar Dumitraşco-vodă va
să-i facă robi în țara creştinească. Şi multe ca aceste, care nu le pociu toate
să le scriu cu condeiul mieu, după cum sint firile moldovenilor, carii nu pot
nici la casele lor trăi să nu să sfădească, dar în țară streină. Că şi cînd au
fost cu Petriceico-vodă, iar destule sfădzi au fost şi atunce între domnu şi
între boieri, ca şi acmu. Care pre urmă iar lor ş-au stricat, ca şi acmu de la
moscali, care mainte să va arăta. Împăratul Moscului, după ce s-au aşedzat toți
la iernatec, precum s-au scris mai sus, scris-au la Şeremet şi la tot sinatul şi
gubernații cei mare, de au mersu toți la Petreburcu, la sfat. Şi atunce au mersu
şi Dumitraşco-vodă la împăratul. Deci, după ce s-au strînsu toți, au început
împăratul a-i întreba pe toț: ținea-vor pace cu Turcul, au ba, şi da-or ce-au
giuruit, au ba? Deci sinatul cel mare au dzis nemic să nu dea şi să s-apuce de
vară iarăşi de războiu. De s-au tîmplat acmu aşea sminteală, de acmu să va
chivernisi într-altu chip, de n-a fi aşea. Căci bani şi oaste este de agiunsu,
au putere şi doaodzeci sau treidzeci de ani să să bată. Atunce împăratul,
vădzînd că-i sfatul aşea, au şi orînduit, în toate țărîli, de 30 fumuri să mai
facă un om de oaste, gata cu tot ce-ar trebui, să mai adaugă încă vro 50000 de
oaste preste cît mai are. Şi au orînduit, pănă i-a porni în gios pre Don, şi au
mai lungit flintele decît inicercele turcilor, de o şchioapă mai lungi, ca să
poată bate mai departe. Şi au făcut tot paloşe simcelate în vîrvu de amîndoao
părțile ascuțite, să să bată cu turcii la năvală, şi au lepădat spăgile. Şi
le-au făcut la grumadzi lădunci de hier albu, la tot săldațul cîte de o ocă de
apă, ca să aibă hiecare săldaț apă gata la războiu, să nu pată ca la Stănileşti.
Şi au însurat atunce şi pre Şeremet, dîndu-i împăratul o rudă a sa, dzicîndu-i
să-ş facă copii, să-ş uite feciorul ce era zălog la turci, netocma că l-a scoate
el şi pre acela. Şi au socotit atunce să pornească pe Dumitraşco-vodă înainte cu
greimea, să-i dea 40000 de moscali călăraş şi 40000 calmîş şi 30000 donți şi
40000 căzaci cu hatmanul lor, să între în Crîm, să tot taie, să ardză, păn-a
întra şi greimea să să apuce de cetăți a le bate şi a le lua. Şi aşea au aşădzat
sfatul să facă, şi începus-a porni zaharaoa şi gătisă toate aceste ce scriu mai
sus. Iară Şeremet, măcar că s-însurasă, îi era jele de fecior, că va peri la
turci, cum au şi perit. Şi să tot ruga sinatorilor, ca doar ar putea strica
sfatul, şi ei nu vrea, nici putea, că apucasă de grăisă cătră împăratul, şi le
era ruşine să întoarcă sfatul. Deci oblicind împăratul pentru Şeremet că i-i
jele de fecior, tare i-au bănuit şi l-au mustrat, aducîndu-i aminte cînd l-au
fost trimis înainte pre Şeremet să margă să strice podul la Dunăre, după cum îi
poroncisă. Şi mai pe urmă, venind şi împărăția sa, ş-ar fi luat cele 2 polcuri a
lui cu 12000 de oaste şi cu Dumitraşco-vodă cu moldoveni şi s-ar fi dus întinsu
la pod, făr' de nici o grijă. Care polcuri să chema Preobrajenschii şi
Simionențschii. Şi cu acele 2 polcuri ar fi bătut pre turci. Altă nu i-ar fi mai
trebuit, ce ar fi lăsat-o înapoi, de ar fi venit încet şi ar fi izbîndit. Atunce
au sosit mai pre urmă, după acel sfat, şi un unchiu a împăratului, anume
Apracsin, gubernatul de Azac. Şi întrebîndu-l şi pre dînsul sinatul, el au dzis
că nu-i bine cum au aşădzat sfatul, că-i cu greu a să bate în trei părți. Că cu
Şfedul sint cîțva ani de cîndu să bat. Şi dintru un lucru de nemică s-au început
sfada acmu şi cu Turcul. Aşijdere şi leşii le sint vrăjmaşi. Cu greu le va fi.
Numai cu turcii, cum au aşădzat, aşea să lasă deodată, şi de-or şi mai cere, să
le dea, pănă a trece craiul Şfedului. Şi apoi să stea să să împace cu Şfedul şi,
împăcîndu-să cu Şfedul, s-or aşădza prea lesne şi cu Leavul. Atunce le-or ieşi
şi solii de la turci, ce sint zălog. Deci prea lesne este atunce a strica pacea
cu turcii şi a să bate prea cu iuşor cu dînşii. Şi aşea s-au apucat şi Savva
Rogojenschii cum despre turci, dîndu-le bani, or face pace. Deci sinatorii,
pentru voia lui Şeremet, au mersu la împăratul, şi dzicînd aceste cuvinte, au
lăsat şi el să fie aşea, după sinat. Şi s-au părăsit a mai face oaste împotriva
Turcului pănă la o vreme. Împăratul Moscului ş-au strînsu toată oastea şi au
şădzut în vasă, de-u trecut de la Petreburcu marea, în cee parte, la Şfed,
asupra finiilor. Şi s-au bătut acolo 2 ani şi au luat toată crăia finiilor, ce
era suptu ascultarea Şfedului. Şi au luat şi cetate Abovul, care era stoliță
finiilor, şi apoi iarăş cu cinste s-au întorsu la scaonul său, la Petreburcu.
Iară pre Şeremet l-au trimis la Chiov şi i-au lăsat 20000 de oaste căzaci şi
calmîşi, să stea să dea ce-a da, să-ş scoată feciorul şi să poarte grijă despre
turci, să aşedze acel lucru. Aşijdere şi despre partea Rîgăi au lăsat pre Menjic
fercu-marşalîc, să păzască despre şfedzii din gios. Iară Dumitraşco-vodă atunce
au făcut ponturi de cerea Țara Harcovului, cu toate veniturile, dzicînd că țară
au lăsat, țară să-i dea. Şi pre toți moldovenii el să fie mai mare. Ce va fi
voia lui, volnic să fie, fără ucazul împăratului. Nime să nu hie volnic a merge
nicăiuri. Şi altele multe ca aceste. Atunce împăratul au dat acele ponturi a lui
Dumitraşco-vodă la sinat, să le vadză şi cum or socoti ei. Deci Apracsin au dzis
cătră sinat Nu-i bine să-i dați Țara Harcovului, ce o cere el, că măcar eu că am
vro 30 de răvaşe de la acei căzaci din Harcov de jalobele lor ce au pre
Dumitraşco-vodă. Şi acolo, într-acea țară, sint aproape de 80000 de oaste
slujitori, şi acmu nefiind pace, lesne le este a să rădica ca să să dea suptu
Turcu, că nu-i departe Azacul. Şi cît am sta să ne batem cu streinii, noi om
vrea să ne batem cu ai noştri. Atunce şi Şeremet au dzis: Adevărat, bine au
dzis, că aşea va hi. Şi încă este alta şi mai mare. Că mi-au spus un boier a
lui, anume Savin Zmucilă banul, că mai nainte vreme s-au mai închinat din domnii
moldoveni la creştini, la leşi, la unguri, şi apoi i-au iertat turcii, de s-au
dus la dînşii. Şi mai pe urmă acei domni multu rău au făcut creştinilor, anume
acei domni Pătru-vodă, Grigorie-vodă. Aşijdere şi acesta, de s-a aşădza la
Harcov, nu-i departe Crîmul. Deci sinatul, audzind, au ales să dea lui
Dumitraşco-vodă l000 de dvoruri în Țara Moscului, care acea mie de dvoruri
cuprinde 50 de sate, şi oameni ca 15000 sintu. Şi să-i mai dea şi cîte 20 pungi
de bani pre an, care fac 6000 ruble, şi 2 părechi de curți frumoasă în stoliță.
Iar boierilor să le dea 13 sate ce-au fost acelui ghenărariu Sidlovschii, de le
stăpîniea Dumitraşco-vodă. Care boier a priimi, să-i dea de acele sate, iar care
nu a vrea, să-i dea ucaz de voie, să-ş margă la pămîntul său, ca să s-aşedze.
Deci Dumitraşco-vodă, ieşindu-i ucaz, au şi venit la Harcov, cu multă voie rea
că să depărteadză de țară, şi s-au rădicat şi s-au dus în Moscu. Şi nu mult după
aceasta i-au şi murit doamna Casandra, fata lui Şărban-vodă, domnul muntenescu,
şi au îngropat-o în tîrgu, în stoliță. Şi au rămas văduoiu de-au trăit cîtăva
vreme, păn' s-au însurat, care s-a scrie mai nainte. Iară boierii cine au vrut
să priimască, le-au împărțit de acele sate a lui Sidlovschii, de trăiescu unii
şi pănă astădzi într-acele sate, iar carii n-au vrut să priimască, ei au venit
la Chiov, la Şeremet, ca să sloboadză. Dar Şeremet nu vrea să-i sloboadză,
şi-ncă nu numai pre boieri, ci şi pre neguțitori, şi pe slujitori, şi pre toți.
Că-i dzisese Dumitraşco-vodă, în pizma boierilor care să ducea de la dînsul, să
nu lasă nici pre unul să treacă, păn' nu i-or slobodzi turcii feciorul. Deci
Şeremet să potrivisă lui Dumitraşco-vodă şi nu-i lăsa, de-l blăstăma toț, că
periea atîțe oameni. Alții nu avea ce mai cheltui, alții era neguțitori, altora
le rămăsese fămeile în Moldova. Ce bogat blăstăm era asupra lui Şeremet! De
aceasta audzind chihaia veziriului, au dzis feciorului lui Şeremet: Pentru ce
popreşte tată-tău neguțitorii şi moldovenii ce vor să vie încoace? Să-i scrii ca
să sloboadză. Şi aşea, pe scrisorile feciorului lui Şeremet, au slobodzit
neguțitorii şi pre alți moldoveni ce era acolo. Atunce m-au slobodzit şi pre
mine, Ioan Niculce hatman, cu voia lui, după ce au trecut doi ani. Şi am venit
în Țara Leşască, cu multă nevoie, care s-au pomenit mai sus. Dumitraşco-vodă,
după ce s-au dus la Petreburcu, pre boierii moldoveni n-au vrut să-i iei cu
dînsul la împăratul, socotind că va isprăvi să nu mai poată scăpa de acolo. Şi-i
grăiea de rău cătră împăratul, dzicînd că Ion hatman şi alții au rămas acolo şi
vor să să ducă la turci, şi pentru acee au trimis de i-au luat cu vartă, de i-au
dus la Harcov, vrînd să-şi acoperă ruşinea, căci i-au dus cu vartă. Că oblicisă
împăratul de acel lucru, că i-au luat cu sila, şi unii din Chiov au şi fugit.
Iară împăratul au răspunsu lui Dumitraşco-vodă, mai vîrtos pentru mine, Ioan
hatman: Dacă nu va să şadză, volnic să fie. Dumnedzeu să-i agiute să margă unde
i-i voia, că nu mi-i rob. Atunce Dumitraşco-vodă n-au căutat bine, unde i-au
răspunsu aşea. Iară cînd mi-am luat dzioa bună de la Harcov, de m-am despărțit,
mult mă îmbiea să mai şedz, şi multe să adeveriea să-m dea, şi să-m isprăvască
şi de la împăratul mare milă. Şi cînd mi-a hi voia, el să-mi isprăvască. Dar eu
eram bucuros c-au venit acela ceas, de-am găsit vreme să ies dintr-acel norod
greu şi cumplit. Că-s nişte oameni foarte necredincioşi, şi prea cu greu traiu
au oamenii ce sint nedeprinşi cu acel fel de oameni dintr-acele părți. Şi avea
mare jele, şi el, şi doamna lui, şi toți moldovenii. Şi-m dzicea că nu mi-oi
putea face pace, ce oi peri de turci. Dar eu am pus nădejde la Dumnădzeu, şi
pentru dreptatea mea nu s-au îndurat şi din toate m-au scos. Şi după ce am
venit, încă şi Şeremet în cîteva rînduri mi-au dzis să mă aşedz şi va scrie la
împăratul să-m dea jalovanie şi sate. Dar tot n-am priimit, că este norod prea
cumplit, şi nu sint oamenii slobodzi să margă unde i-i voia, nici la împărăție
fără ucaz. Şi ucaz nu vor să facă, ca pentru să nu facă cheltuială împărăției.
Şi la împărăție, vro curte mare ca acee, cu tvorebnici mulți, nu-i, măcar
precumu-i la domnia țărîi noastre. Au altă crăie şi domnie, ce foarte un lucru
puțin, numai oşteni de agiunsu. Deci de viiața mea îmi era cum îmi era, dar mai
mult îmi era pentru copiii miei, la ce vor rămînea, că numai doar săldați să
fie, iar la alte boierii nu încap feciorii unora ca acestora. Ce, fraților
moldoveni, rogu-vă să luați aminte, să vă învățați şi să vă păziți. Orcît ai fi
în cinste la vrun domnu, bine este să-i slujeşti cu dreptate, că şi de la
Dumnedzeu ai plată. Iar cu domnul niciodată să nu pribegeşti, măcar cum ar hi,
şi nu numai în țară streină, ce nici în Țarigrad cu dînsul să nu mergi, fiind tu
moldovan. Ce să-i slujeşti în țara ta, căci streinii cată numai pre domnu să-l
miluiască şi să-l cinstească, iar pre boierii ce sint pribegi cu domnul, ca
într-o nemică sint. Altă cinste are boieriul, cîndu-i pribag singur, alta este,
cîndu-i cu domnul său. Şi apoi domnul să visadză că este tot puternic, ca la
țara lui, cînd este domnu, şi va să ție aşea, ca să năcăjască pre acei boieri,
şi nu socoteşte slujba ce i-au făcut că s-au înstreinat, ce nemică învoială nu-i
face. Nădejdea domnului este ca săninul ceriului şi ca încetul mării: acmu este
senin şi să face nuor, acmu este mare lină şi să face fortună. Acmu să lăsăm
cele streine păn-aice a le scrie deodată, pănă iar le-a veni rîndul, şi iar să
ne întoarcem a scrie, de unde am lăsat a scrie de țara noastră. Veziriul,
rămîind la Stănileşti după ce au purces moscalii, au şi trimis pre un paşă,
anume Curt, să stea la Ieşi, cu ferman de iertare tuturor greşelelor cine ce-ar
hi făcut. Şi au trimis şi la Lupul sin Gavriliță să-l aducă de la bejenii de la
Bursuci. Ş-au răpedzit în toate părțile la vadurile Prutului, unde găsiea
moldoveni, de-i scotea din robie. Şi au purces de la Stănileşti cătinel spre
Dunăre, să margă la Țarigrad. Curtu-paşa, după ce au agiunsu în Iaşi, pre cine
găsiea din căpeteniile țărîi au şi început a-i boieri, cum boiereşte domnul
Moldovii. Şi şedea în curțile domneşti. Iar atunce era un boieriu, Darie Donici
sărdar, care pre urmă la alți domni au agiunsu şi logofăt mare, iar la moscali
au fost polcovnic. Mergînd la Curtu-paşa, l-au pus hatman. Aşijdere şi pre un
grec, Buzagiu, îl pusese postelnic mare. Şi pre alții ce mergea la dînsul tot îi
boieriea. Ş-au început Curtu-paşa a umbla cu binişor, ca să poftească acei
boieri aice, ca să scrie veziriul să rămîie el paşă în Iaşi. Dar n-au putut
isprăvi nemic. Iară Lupul vornicul mergînd la veziriul, mult l-au mustrat pentru
căci s-au hainit țara, iar el au dat samă cătră veziriul cum nu sînt ei
vinovați, adecă boierii, nici țara, ce-i vinovată Poarta, că pre domnii cei buni
îi mazileşte fără voia boierilor țărîi şi pune domnu pre care nu-l ştie țara. Şi
dîndu-i Poarta sabie, face în țară ce i-i voia. Precum şi pre acesta, pre
Dumitraşco-vodă, l-ai pus măria ta fără ştirea țărîi, şi au făcut ce i-au fost
voia. Iar mai nainte era obiceiu de-şi alegea boierii şi țara domnu, pre cine
poftiea ei, şi pre acela punea şi Poarta. Deci veziriul, audzind acestu
răspunsu, nemic n-au mai răspunsu şi l-au şi îmbrăcat în căftan şi l-au trimis
să fie caimacam în Iaşi, păn-a trimite împărăția pre un domnu în Moldova. Şi au
scris şi la Curtu-paşa să să rădice din Iaşi. Şi au mai pus căimăcan pre un
Macsut postelnicul, care fusese pre lîngă veziriul în oaste capichihaie lui
Dumitraşco-vodă, şi-l iertasă veziriul pre dînsul. Numai pre soția lui, pe Iano,
l-au tăiet, precum s-au scris. Şi au purces Lupul cu Macsut la Iaşi să fie
căimăcan, iar veziriul au trimis de scotea robii de la tătarî. De unde găsiea,
tot îi aducea de-i întreba, la care domnu le-au fost mai bine, la Neculai-vodă
sau la Mihai-vodă. Ei dzicea că le-au fost mai bine la Neculai-vodă, pentru căci
le ieşiea înainte şi Ioan-vodă, fratele lui Neculai-vodă. Deci veziriul au scris
la împărăție pentru Neculai-vodă, fratele lui Ion-vodă terdzimanul, ca să facă
domnu în Moldova. Iar împăratul, vădzînd scrisorile veziriului, au şi făcut
domnu pe Neculai-vodă. Iară Lupul vornicul, după ce au agiunsu la Balica, lîngă
Iaşi, au scris la Curtu-paşa să iasă din Iaşi. I-au trimis şi cartea veziriului.
Iar Curtu-paşa nu vrea să iasă din Iaşi, că aştepta să-i vie răspunsu ce
scrisese să fie el paşe. Iară Lupul i-au scris să iasă din Iaşi, că el să va
întoarce la veziriul şi l-a foarte pîrî. Că lor nu le trebuieşte paşe. Atunce
Curtu-paşa s-au spăriet şi au ieşit din Iaşi de au purces după veziriul. Atunce
Lupul şi cu Macsut au întrat în Iaşi căimăcani. Deci Antiohi Jora biv-hatman,
audzind că este văru-său căimăcan în Ieşi au alergat şi el la văru-său Lupul, să
fie căimăcan şi el împreună cu ceielalți, gîndindu-să, ticălosul, că i să va
uita vina lui, cea de-au fost cu moscalii, de-i chema, carii s-au scris mai sus.
Numai osinda lui Dumnedzeu prea pe rar om de-l trece. Că Lupul, cum au sosit în
Iaşi, ca un lup nesățios, au şi început a prinde pe slujitori carii fusese cu
moscalii şi-i închidea şi-i bătea şi pre căpitani, şi le lua pungi de bani,
dzicînd c-au agonisit din jacurili turcilor şi au luat leafă, şi a pune bani pre
tîrgu, pre neguțitori. Şi au pus şi de tot omul bejenariu să dea cîte 2 lei, şi
oamenii nu avea ce mînca, că era săcşorul de făină cîte 15 lei, şi încă nu să
nici găsiea. Deci oarecarii dintr-acei pătimaşi de rău, fiind veziriul încă
nedus din țară, au mărsu de-au jăluit la veziriul. Şi cum au audzit veziriul,
îndată tare s-au mîniet ş-au mînat pe Ion-vodă terdzimanul să şadză în Iaşi
căimăcam, pănă a veni frate-său Neculai-vodă în Iaşi, şi să chivernisască țara
cu îmblîndzire. Şi au mai trimis şi un capegi-başe împreună cu Ion-vodă, de au
prinsu pre Lupul vornicul şi pre Antiohie hatmanul şi pe Macsut postelnicul,
carii era căimăcani, şi i-au pus în obedzi, de i-au dus la cetate la Varna,
peste Dunăre, surgun, de-au şădzut acolo 2 ani la pedeapsă. Pentru faptele
Lupului au tras şi ceielalți pedeapsă, şi s-au plinit atunce un cuvîntu prost ce
dzice:" Cu iarba cea uscată arde şi cea verde". Ioan-vodă, după ce au venit în
Iaşi, era bun şi blîndu tuturor şi au chivernisit țara păn-au venit frate-său,
Neculai-vodă, în scaon, aice în Iaşi. Şi lăsînd Ion-vodă pre frate-seu în Iaşi,
s-au întorsu la slujba sa, în Țarigrad, la terdzimănie. Dumitraşco-vodă Cantimir
s-au dus la Moscal şi acolo au murit cu 4 ficiori: Matei, Costantin, Şarban,
Antioh. Iar ce-or vini, vremea viitoare va arăta. Cap. XX A DOA DOMNIE A lui
NECULAI-VODĂ MAVROCORDAT, FICIOR lui ALECSANDRU-vodă ICSAPORITO, VLEAT 7220.
Neculai Alecsandru-voevoda Mavrocordat, după ce au venit în Iaşi, a tree dzi,
după obiceiu, au boierit boieri. Pus-au pre Neculai Costîn vel-logofăt, pe
Gavriil Miclescul vel-vornic de Țara de Gios, pre Ilie Catargiul vel-vornic de
Țara de Sus, pre Ioan Buhuş ce-au fostu logofăt, l-au pus hatman, pe Ramadan
vel-postelnic, pe Ioan Păladi vel-spatar, pe Gheorghiță Mitre vel-ban, pre
Costantin Ruset vel-păharnic, pe Grigoraş Jora vel-visternic, pe Costantin
Costache stolnic mare, pe Manolache Hurmuzache comis mare. Aceştie era boierii
lui Neculai-vodă, iar chivernisala şi toate trebile era mai ales după Ramadan
postelnicul. Atunce Neculai-vodă îş lăsasă firea cea simață, cum era în domnia
dintăi. Ce multu să mai lăsasă şi trăiea bine cu boierii, în dragoste, că era
boieri fugiți, unii în Țara Ungurească, alții în Țara Leşască, alții la Moscu,
şi cu dînşii şi din prostime mulți duşi, şi avea grijă că pentru numele lui cel
straşnic n-or mai veni. Deci arăta cătră toți blîndețe şi milă. Deci toți
boierii s-au întorsu la pămîntul său. Numai cei de la Moscu n-au venit, că nu
putea de oşti şi nu-i lăsa moscalii, precum mai sus s-au scris. Şi carii boieri,
cum veniea din streinătate, da vina cătră Neculai-vodă tot pre cei de la Moscu,
şi ei îş curățiea obrazele, cum n-au ştiut nemică, şi aşea să îndrepta. Iar
Neculai-vodă, măcar că pricepea şi-i ştiea, dar lăsa şi el toate precum dzicea
ei, căci era bucuros, fie cum ştie, numai să vie în țară. Țara era atunce
stricată rău de tătari şi de moscali şi de tălhărit. Aşijdere şi turcii balgii
făcea multă gîlceavă şi supărare lui Neculai-vodă la Divanuri, pentru frații şi
rudele lor ce perisă şi pentru jacuri ce-i jăcuisă unii şi alții. Şi făcea şi
năpăşti mai mult decît era adevărate. Deci Neculai-vodă făcea multă
chivernisală. Pre unii can rar îi da platnici turcilor, iar nu deplin, pre cît
cerea ei, iar pre uni-i închidea păn' la o vreme şi apoi îi slobodziea, iar a
mai mulți turci nu le ținea în samă. Şi să îndrepta, ştiind rîndul Porții
dintăiu. la giudecată să făcea a ținea cu turcul, iar pre urmă ieşiea giudecata
dreaptă moldovanului. Nărocul țărîi că s-au tîmplat atunce de au venit
Neculai-vodă. Iar de-ar hi venit atunce altu domnu, mai prost, ar hi fost prea
rău de moldoveni. Măcar că unii au tras la Neculai-vodă greu mare şi multă
închisoare, cum au fost feciorii lui Manolie şi Toader armaşul, că tăiesă nişte
neguțitori de la Roman, fără poronca nemărui, şi-i pîrîea nişte fraț acelor
neguțitori, cu ferman de la Poartă, pre carii într-altu chip nu putea să-i
izbăvască. Atunce Neculai-vodă, pe poronca veziriului, au gătat cîteva căruță cu
cai, să pornească pre Şfed la țara lui prin Țara Leşască, şi cu 30000 de tătarî,
după cum scrisese de la Nistru împăratul moschicesc la veziriul, numai să
pornească pre Şfed, după cum s-au tocmit pacea. Iară Şfedul n-au vrut să margă
şi au scris cărți la împăratul turcescu de-au pîrît pe veziriul, precum că s-au
agiunsu cu moscalii de-au luat bani şi au făcut pace. Iar de n-ar fi făcut
vicleşug, să iei bani, ar hi luat pre moscali de grumazi, că nu mai avea
moscalii nici o putere. Şi acmu şi pre dînsul nu l-au pus nici la o cale şi va
să-l pornească, să-l iei moscalii de grumazi. Iar împăratul, vădzînd cartea
Şvedului, tare s-au mîniet pre veziriu. Într-acee vreme sosit-au şi Osman,
chihaiaoa veziriului, la împăratul, cu cărți de la veziriul, să iei colac cum au
bătut pre moscali şi spuind împăratului cum au încungiurat pre moscali, cît nu
mai avea nici o putere, numai ce striga aman. Deci vădzîndu-i că strigă aman,
ne-u căutat numai a face pace, şi i-am lăsat de s-au dus la țara lor. Iar
împăratul au dzis: Voi ați căutat căci strigă aman şi nu i-aț luat de grumadzi.
Nu era lucru mic acela, să vă uitați voi la aman. Ce am înțeles eu faptele
voastre. Şi-ndată au poroncit de-au tăiet capul chihaii şi au trimis de-au
omorît şi pre veziriul. Deci Şfedul au mai rămas întru acea iarnă şi preste
vară, şi solii moschiceşti tot sta la Țarigrad, popriți. Iar moscalii au dat
Azacul turcilor, şi alte cetăți au fărmat, după cum s-au tocmit la pace. Iar
Şfedul tot punea pricini şi nu vrea, dzicînd că, păn' nu s-a duce Şeremet cu
oastea din Țara Căzăcească, nu va merge, că Şeremet stă să-i ție calea. Deci
Poarta au aşădzat cu solii moschiceşti să să rădice Şeremet cu toată oastea din
Țara Căzăcească, să să ducă în țara lor, la Moscu, şi ei să pornească pe Şfed de
la Tighine cu tătarî şi cu o samă de turci, să-l ducă prin Țara Leşască pănă la
țara lui. Deci Şeremet, cum au vădzut cărțile solilor, precum au aşădzat la anul
toamna după bătaie, s-au rădicat, din Țara Căzăcească şi s-au dus în sus, la
Smolențsca, cu toate oştile lui. Iar veziriul au trimis pe Smail-efindis, cu vro
30000 de turci, şi hanul cu tătărîme, să iei pe Şfed, să-l ducă la țara lui.
Iară Şfedul într-acee vreme au prinsu nişte tătarî, cu oamenii lui, scriind
hanul la Şeremet să stea gata la Smolențsca, că ei vor să purceadză acmu cu
Şfedul şi l-or duce în Țara Leşască, păn' la un loc, şi l-or lăsa, iar Şeremet
să-i ias-înainte, să-l iei de grumazi. Şi să dea 150 pungi de bani hanului,
precum s-au aşădzat. Deci Şfedul, prindzind acei tătarî cu acele cărți, au pus
de i-au omorît pe tătarî şi au luat cărțile la dînsul. Şi tăcea mîlcom, iar
hanul nu ştiea nemică, că i-au prinsu cărțile şi i-au tăiet tătarîi. Şi-l tot
siliea pe Şfed să purceadză, pănă este iarnă şi sint apele înghețate, şi Şfedul
tot nu vrea să pornească să margă. Scris-au paşa de Tighine şi Smail-efindis la
Udriu, la împăratul şi la veziriul, mutîndu-să împărăția atunce acolo, cum că au
gătit pre Şfed şi oastea, şi toate sint gata, şi el tot nu vra să purceagă. În
doao, trei rînduri i-au scris, şi el tot nu vrea să purceadză. Pănă de la o
vreme, mîniindu-să împărăția pe Şfed, au poroncit numai să-l pornească cu sila,
dacă nu va de bună voie. Deci gătind oaste, au mărsu să-l iei cu de-a sila. Iar
el s-au închis în curțile lui la Varneță, unde şedea, şi s-au apucat să să bată
cu turcii, să nu să dea. Şi inicerii încă oarecum ținea în partea Şfedului şi nu
vrea să-i facă ruşine. Că nici vrea să dea şfedzii cu sinețile în iniceri, nici
inicerii în şfedzi, ce sta împregiurul curților inicerii la gazda Şfedului. Şi
să mira paşa şi cu Smail-efindis cum or face poronca împărătească, că să temea
paşa să nu facă zorba inicerii şi asupra lui. Şi striga inicerii: Pentru ce să
facem noi ruşine acestui craiu, oaspe ce-au vinit la noi? Deci paşa au chemat
pre un agă a lui de iniceri şi l-au trimis să grăiască cu craiul, să nu s-apuce
de gîlceavă cu o împărăție, că apoi poate să pieie. Şi l-au învățat pre acel agă
în taină, vădzind că nu priimeşte craiul, cînd a ieşi de la craiul afară să
dzică cătră iniceri:" Noi iniceri ținem cu dînsul, iar el mai tare ne suduieşte
pre noi decît pre paşa şi ne dzice că sintem nişte oameni blăstămaț, şi nu să
miră el de noi". Şi făcînd acel agă aşea, cum au audzit inicerii acea voroavă,
s-au şi mîniet şi au început a slobodzi focul în şfedzi. Iar şfedzii deodată
sta, gîndindu-să că le sint prieteni, neştiind pentru vicleşugul ce-au făcut aga
de iniceri, căci craiul nu suduiea pre iniceri. Deci de la o vreme s-au închis
în casă, de să bătea, păn' ce-au dat foc caselor. Şi ardzînd casele, aşea l-au
prinsu, şi păn-a-l prinde, au omorît cu mîna lui vro cinci, şese iniceri. Şi el
încă să rănisă. Numai au învățat paşa pre cîțva turci să-l apuce, să nu-l omoarî
inicerii, că, de l-ar fi lăsat, l-ar fi omorît. Şi aşea apucîndu-l, l-au dus în
curțile paşii, de l-au ținut acolo cu vartă, păn-au venit răspunsu de la Udriu.
Atunce au venit poroncă şi la Neculai-vodă pentru şvedzi şi leşi ce ierneadză
prin țară, să-i scoată şi să-i gonească din țară. Iar Şfedzii audzind, s-au
închis cîțva în curți în Prigoreni, în ținutul Cîrligăturii, şi să apăra din
curți, de nu le putea strica nemică călăraşii moldoveni, ca să scoată. Şi au
trimis călăraşii înapoi la Neculai-vodă de-au întrebat, că într-altu chip nu pot
să-i scoață, ce numai să dea foc casălor. Dar vodă n-au vrut să-i lasă să
aprindză curțile, ce le-au dzis să stea pe de o parte de dînşii. După aceasta
curund au venit răspunsu de la Poartă să le dea pace. Aşijdere mai trimisese
Neculai-vodă pre hatmanul cu mulți slujitori, tot atunce, tocma la Cernăuți, că
era oastea lui voevoda Chiovschii aşădzată acolo la iernatec şi făcea multă
stricăciune lăcuitorilor, ca să scoată şi pre aceie din țară. Iar ei s-au
strînsu la un loc, să s-apuce de bătaie, temîndu-să a trece în Țara Leşască.
Deci hatmanul, vădzînd că să apucă de gîlceavă, au şi rădicat ținutul Hotinului
şi a Cernăuților şi i-au strînsu la un loc pre toți. Iar leşii, vădzînd că s-au
strînsu atîta om, cădzut-au cu rugăminte la hatmanul, şi multe daruri i-au
dăruit. Atunce au şi nemerit răspunsu de la Poartă şi de la Neculai-vodă să le
dea pace. Atunce au trimis împăratul şi la Tighine, de-au pornit pre craiul
Şfedului la Udriiu împreună cu toți şfedzii lui. Şi l-au aşădzat acolo la un
tîrgu aproape de Udriu, anume Demirdaş, şi nu l-au mai lăsat la Tighine să facă
amestecături. Aşijdere tot atunce, la acea vrajbă, au venit şi craiul Stenislav
Lecinschii din Pomorania teptil, prin Țara Ungurească, au ieşit în Moldova la
Comăneşti şi au venit pre la Bacău la Mărgineni, la Ştefăniță Ruset vornicul, cu
puțintei oameni. Şi de acolo au mărsu în Iaşi la Neculai-vodă, de i-au făcut
mare cinste. Şi au trecut la Tighine şi de la Tighine la Udriiu, la împăratul
turcescu. Iară craiul Şfedului au pîrît pre hanul şi pre Smail-efindis şi pre
paşa de Tighine şi au dat şi cărțile ce le trimisese hanul la moscali. Deci
împăratul, vădzînd aşea, au şi mazilit atunce şi pre veziriul şi pre hanul, iar
pre Smail-efindis şi pre paşa de Tighine i-au omorît. Şi au pus veziriu atunce
pre Gin Ali-paşa, şi încă l-au făcut şi ginere. Atunce acel veziriu îndată au
închis pre solii moschiceşti în Edicula şi i-au pus la mare pedeapsă, cît nu
lăsa pre nime să între la dînşii. Nici păn' la umblătoare nu-i lăsa să iasă, ce
şi acolo cu păzitoriu. Ce mai mult să scîrnăviea într-un ciubăr şi da afară. Şi
pre cîț din slugi era moldoveni, munteni sau sirbi, pe toți i-au dat la catargă.
Atunce au ieşit şi Lupul vornicul şi cu Antiohi Jora hatmanul de la închisoare,
din Varna, cu mijlocul hanului, giuruind nişte sate acolo pe Prut, dzicînd că
sint ai lui, şi mai multe era omeneşti. Şi au mărsu de acolo în Țara Muntenească
şi, mărgînd în Țara Muntenească, au stătut de i-au făcut pace de la
Neculai-vodă, să-i dea moşiile boierilor celor ce sint la Moscu şi alte lucruri
multe. Că să temea Neculai-vodă, că începus-a-l amesteca den Țara Muntenească la
Poartă şi avea şi pre hanul agiutoriu. Şi i-au căutat numai să-i facă pre voie,
să vie în țară, să nu mai umble amestecînd şi făcînd cheltuială țărîi. Deci,
după ce-au venit în țară, îndată l-au pus vornic mare şi i-au dăruit şi 8 pungi
de bani. Şi nu i-au agiunsu atîta, ce au cerşut şi satele boierilor ce era
pribegi la Moscu. Şi i le-au dat deodată, iar după ce au venit Luca visternicul,
i le-au luat şi iar le-au dat Lucăi. Iar mie, lui Ion hatman, îmi sta mare
piedecă, ca să nu pot veni în țară, să-mi ție el moşiile. Şi nu să temea de
osinda lui Dumnedzeu, ca să aducă aminte cîte pedepse şi urgii de domni pre la
închisori, în cîteva rînduri, au tras. Care mai pre urmă au giudecat Dumnedzeu,
că mi-am făcut şi eu pace la domnia lui Mihai-vodă, şi cu giudecata
mitropolitului şi a tot Divanul mi-am luat şi eu moşiile înapoi. Iară Şeremet,
den Smolențsca, dac-au înțeles că au închis solii iar, s-au şi întorsu cu oastea
la Chiov. Şi veniea şi dzi şi noapte. Şi cum au agiunsu de-au întrat în Chiov
înaintea oştii sali, iară tătarîi au şi slobodzit un ceambul din Bugeag, de-au
lovit fără veste, numai 5 dzile, de-au agiunsu pănă suptu Chiov. Şi au tăiet, şi
au robit, şi s-au întorsu de-au luat 20000 robi. Şi s-au întorsu înapoi cu pace,
că n-au avut cine le sta împotrivă, nefiind oaste în Chiov. Că de-ar hi fost
măcar vro 2000, n-ar fi scăpat nici un tătar, că le stătusă caii, de mergea pre
gios cîți rămăsese pre urmă pre şleav, şi ieşiea ruși de prin bălți şi de prin
păduri de-i ucidea. Atunce să tîmplasă numai Ivanenco şi cu Tanțschii, făr' de
slujitori. Şi au ieşit ei cu 20 de oameni din Chiov, de o lature, şi au găsit
vro 15 tătari, şi i-au luat de grumadzi, de i-au dus la Şeremet, în Chiov. Iar
altă oaste era de cee parte la Nipru. Nărocul tătarîlor că nu putea trece, că
nu-i ținea gheața, nici putea trece prin apă. Iară cînd au fost de primăvară, în
al doile an a domniei lui Neculai-vodă, făcut-au turcii sfat şi cu Şfedul şi cu
Stenislav craiu, dzicînd Stenislav crai că pe dînsul îl priimăscu toți domnii
leşeşti să fie craiu. Şi a da Camenița turcilor şi le va da şi bir şi cîteva
fete mare pre an turcilor, numai să-i dea oaste, să margă să-l puie craiu în
locul lui Avgust. Şi atunce a trece şi Şfedul cu pace prin Țara Leşască, şi apoi
s-or scula cu toții asupra Moscului. Deci turcii s-au ispitit să facă şi acel
lucru şi au orînduit şi pre Abdi-paşa, cu cîteva mii de oaste turci şi cu tătarî
şi cu Neculai-vodă. Şi au pornit şi pre Stenislav de la Odriiu, dîndu-i
împărăția şi 150 pungi bani de cheltuială, să să puie craiu în Țara Leşască. Şi
au venit Stenislav craiu păn' la Zagarance cu toată oastea, şi el au mai rămas
acolo să vadză cum a mai fi. Iară Abdi-paşa au mărsu păn' la Hotin şi au trimis
la Chiov, la Şeremet, sol pe un turcu, de i-au dzis cum să silească el la
împăratul Moscului, să nu să puie el a da agiutor lui Avgust craiu şi să lasă ca
să puie craiu pre Stenislav, şi apoi or lăsa şi ei pre feciorul lui Şeremet. Iar
Şeremet i-au răspunsu acelui turcu sol că el de feciorul lui s-au lăsat, de cînd
s-au dat pe mîna lor, dar el nu are nici o putere să facă acel lucru, că el este
o slugă, şi păn-acmu i-au venit 4 cărți de la împăratul Moscului, cum a vedea că
întră turci în Țara Leşască, să să pornească şi el cu oştile de la Chiov
împotriva lor. Şi iar au dzis Şeremet, cum să poată ei face acestu lucru, că
craiul Avgustu are pre Neamțu cu 30000, şi pre Venitic cu 30000, şi pre Prus cu
30000, şi pre noi cu 30000. Toți aceşti monarhi sint giurați să-şi dea agiutor
unul altuie cîte 30000 de oaste, iar cînd ar vedea vreun greu, şi cu toată
puterea să-şi dea agiutoriu. Şi la noi nu este obiceiu, ca la voi, să să
mazilească craii şi domnii, cum faceți voi. Întăiu papa de Rîm, dacă ar audzi că
veniți voi să le faceți acest lucru, toată creştinătatea ar sili asupra voastră
să să rădice. Numai craiul Şfedului are pizmă pre mine, că l-am bătut în multe
rînduri, şi-mi amestecă feciorul. Dar voi nu trebuie să vă potriviți unor oameni
nebuni. Şi cu acestu răspunsu s-au întorsu solul lui Abdi-paşa de la Şeremet la
Hotin. Într-acee vreme, cînd au sosit turcii de la Abdi-paşa la Chiov, ce scrie
mai sus, la Şeremet, atunce să tîmplasă de făcea Şeremet prazdnicul împăratului,
adecă dzua Sfîntului Petru apostol. Şi să strînsese la curtea lui Şeremet să-i
cinstească la vro trei, patru mese, de era plină ograda de ghenărari şi de
oficeri tot împodobiți în haine de sirme. Şi fripsese un bou şi vro 3 berbeci
întregi şi cu coarnele poleite. Iar slujitorii moscali şi cu puşcile sta pe deal
de slobodziea focul pentru sănătatea împăratului. Aşijdere mai gios, la
Pecersca, alte puşci, scoasă cu alți slujitori, de slobodziea focul. Aşijdere
mai gios de Chiov sta căzacii, vro 20000 de oaste, cu puşci, de slobodziea
focul. Deci vădzînd solii acele lucruri, să mira şi ei, şi au avut ce spune la
Abdi-paşa, întorcîndu-s-înapoi. Atunce oblicind Avgust craiul de voevoda Ruschii
că-i agiunsu cu Stenislav craiul, ca să dea Camenița, l-au prinsu craiul şi l-au
făcut surgun la Sacsonia, de-u şădzut cîțva ani, păn' l-au slobodzit. Şi au
răpedzit oaste proaspătă şi zahara în Cameniță cum mai în grabă, şi au făcut
surgun şi pre ghenarariul ce era în Cameniță, fiind agiunsu cu Stenislav, viind
turcii, să o dea. Deci Abdi-paşa, vădzînd acel răspuns de la Şeremet şi vădzînd
că s-au adaos în Cameniță oaste şi s-au schimbat şi ghenararii, au făcut ştire
la Poartă. Deci Poarta au vădzut că n-au putere să fac-aceste lucruri ce
sfătuisă, ca să schimbe pre Avgust craiu şi să pui pre Stenislav în Țara
Leşască. S-au spăriet să nu să rădice toată creştinătatea Evropii şi ş-or pierde
turcii împărăția. Şi s-au lăsat de acel lucru. Şi s-au socotit într-altu chip,
de-au scris la Abdi-paşa, de i-au făcut răspuns să s-aşedze la Hotin, fiindu-le
ruşine să s-întoarcă fără ispravă înapoi. Dzic unii c-ar hi sfătuit Şfedul şi
voevoda Chiovschii să să aşedze Hotinul, ca să le hie lesne de acolo să margă la
Chiov, că tot nădăjduiea Şfedul că va mai putea să-ş dea palme cu Moscalul. Iar
unii dzic că ar fi sfătuit Neculai-vodă, temîndu-să că nu a putea şedea în Iaşi
de Dumitraşco-vodă, dar alții că Neculai-vodă au giuruit încă împărăției 100 de
pungi bani, ca să nu facă Hotinul. Ce adevărul nu să ştie. Ştiu că de primăvară
au luat şi ținutul Hotinului, de l-au făcut olat cetății, iar la anul au luat şi
Cernăuții să-i facă olat, dzicînd că tot de Hotin au fost. Iar lui Stenislav
i-au venit poroncă să margă iar la Udriiu, şi s-au întorsu. Atunce Şeremet nu
putea şti nemic de feciorul lui, că pusesă voevoda Chiovschii strajă de-a lui,
de nu putea nime nici merge, nici veni. Şi pre cine trimitea Şeremet, îi tot
prindea voevoda de-i tăiea sau îi închidea. Iar Şeremet au dat 100 galbeni unui
moldovan, de ş-au băgat capul pentru voia banilor, cu cărți, şi au făcut cum au
putut şi au mersu la paşa de Tighine. Şi atunce s-au tîmplat de au slobodzit
solul cel de la Moscu de la închisoare, şi l-au întorsu pre acel modovan, anume
Cîrje, cu nişte turci, de-au dat veste de pace. Şi încă tot s-au mai zăbăvit,
precum s-a arăta mai nainte. Pre acee vreme era greu în țară, nu de bir, ce de
alte supărări. Că turcilor le era calea tot prin țară, mergîndu şi viind la
Hotin. Unii veniea pre la Focşani, de mergea pre Siretiu, pre la Botoşeni,
dispre Bosna, alții pe Bîrlad şi pre la Iaşi, alții pre Prut. Şi ca nişte oşteni
păgîni ce era, tot stricăciuni făcea cu fel de fel de rîsuri şi batgiocuri a
fete fecioare şi a fămei înțelepte. Prutul pusese Neculai-vodă, de la Poartă
avînd poruncă, pre Costantin Costache stolnicul, împreună cu un paşă, de-l
curățiea, cu multe sute de oameni, de copaci şi de plahii. Alții trăgea şăicile
cu pîine păn' la Țoțora, şi de acolo le încărca în cară, de porniea la Hotin. Şi
făcusă şi hambare, de o punea la Țoțora de sta, cîtă nu o putea rădica prin
cară. Dar măcar cît greu şi supărare era, şi cheltuială lui Neculai-vodă, dar şi
atunce, vădzînd slujba mazililor, au făcut milă cu dînşii şi cu sfintele rugi,
cu mănăstirile, de le-u rădicat un obiceiu spurcat ce era asupră, de stîngerea
caselor boiereşti, ce să făcusă, de da desetină de stupi şi de mascuri,
țărineşte. Ce Neculai-vodă au iertat, să nu mai dea, precum n-au fost dînd şi
mai nainte, la alți domni. Numai de la domnia a doa a lui Mihai-vodă li să
făcusă acest obiceiu. Atunce pre acee vreme, cu cîțva ani mai nainte, să tot
bătea Franțojul cu Neamțul pentru Țara Şpaniei, care de care să o iei, să o
stăpînească, neavînd craiu. Şi tot biruiea Neamțul pre Franțoj, căci îi da şi
alții, făr-alectorii lui, agiutoriu. Îi mai da Angria 40000 de oaste şi Olandria
30000. Apoi supărîndu-să de atîțe ani tot bătaie, sta să s-împace, şi Neamțul nu
priimiea, vădzînd că biruieşte. Deci s-au lăsat Angria şi Olandria a-i mai da
agiutoriu, şi începus-a bate Franțojul pre Neamțu. Deci Neamțul vădzînd aşea,
stătut-au şi alți mediaturi între dînşii şi le-u făcut pace, împărțind Țara
Şpaniei în doao dreptu. Şi pre unde le-u venit hotarăle, răsipit-au cetăți şi
tîrguri, de le-u stricat, şi au făcut pace. Pre atunce au trecut şi un sol mare
de la leşi la Poartă, anume voevoda Mazovețschii, de-au aşădzat cu turcii cele
amestecături multe. Şi întorcîndu-să de la Poartă, au mărsu la Avgust craiul, şi
apoi l-au trimis craiul şi la Petreburcu, la împăratul Moscului. Atunce au
trimis la leşi şi Turcul sol pre un şerim din Crîm, anume Şefer-bei, de-u făcut
pace lui voevoda Chiovschii şi lui Stenislav, craiul din Pomorania. Şi
întorcîndu-să Şefer-beiu de la leşi, s-au şi rădicat voevoda Chiovschii şi cu
Şendze Ianoş Vişnovețschii şi cu alte capete, staroste Raavschii, şi s-au dus la
locul lor în Țara Leşască, la Avgust craiul, de s-au împreunat, şi n-au avut
nici o nevoie. Aşijdere şi Stănislav craiu încă au purces de la turci prin Țara
Ungurească şi au trecut la Pomorania. Şi nu s-au încredzut să margă la craiul,
ce s-au aşădzat în nişte tîrguri, în hotarăle împăratului nemțescu. Vrut-au
turcii să dea galioane Şfedului, să-l pornească şi pre dînsul pre Marea Albă,
păn' la franțoji, şi de acolo, ori să-i dea vase Franția, ori să vie vasele lui.
Şi n-au priimit, ce au dzis că pre uscat au venit, pre uscat să va duce. Şi să
mira şi turcii ce-or mai face cu dînsul, că el arăta cartea împăratului
turcescu, ce-i scrisese cînd au venit la Tighine, că nu l-a lăsa şi-i va da
oaste. Acee nădejde căuta şi o aştepta. Iară cînd au fost în al treile an a
domniei lui Neculai-vodă, văleat 7222, mazilit-au turcii şi pre
Brîncovanul-vodă, trimițind pe Buiuc ibrihorul de l-au prinsu cu mare meşterşug.
Că l-au înşălat unchii lui, de-au mersu de la Tîrgovişte în Bucureşti, fiind
agiunşi cu Mihai-vodă, de sta Mihai-vodă de-l pîrîea, gîndindu-să că va fi el
domnu. Iar după ce l-au prinsu, au scos ibrihorul ferman de la împărăție,
scriind la țară de or priimi pre Mihai-vodă, bine, iar de nu, să-şi rădice
dintre dînşii pe cine ar vrea. Deci unchii Brîncovanului, anume Costantin
stolnicul şi Mihai spatariul, dacă au vădzut că-i lasă Poarta în voia lor, s-au
lăsat de prieteşugul lui Mihai-vodă şi ş-au rădicat domnu dintre dînşii, pre
Ştefan Catacuzino spatariul, fiiul lui Costantin stolnic. Iară pre Brîncovanul
l-au dus la Poartă cu mare pază şi cu multă avere, scrisă tot de ibrihorul, şi
l-au închis la Edicula cu mare grijă, şi pre dînsul, şi pre doamna-ş, şi pre
cuconii săi, şi pre toate slugile lui. Că era acel Gin Ali-paşa vezir un păgîn
rău preste samă, de nu folosiea nemărui dare. Deci atunce au început şi solii
moschiceşti a-l pîrî, şi Şfedul, şi de multe părțile, cum este mînia lui
Dumnedzeu. Măcar că cele pomeniri multe şi cei prieteni harnici şi averea ce
avea, sosindu-i atunce ceasul, nemică nu i-au folosit. Precum dzice Scriptura:"
Nu va folosi averea în dzioa urgiii". Poate-fi şi osinda Moldovii, că-i tot
schimba domnii adese, şi-l blăstăma toată țara, au poate-fi şi a unchiu-său, a
casei lui Şărban-vodă, au doar şi a moscalilor chemare şi apoi vicleşug. Că mult
sînge creştinesc s-au vărsat, şi de multe ori îl blăstăma împăratul Moscului şi
dzicea:" Iuda-Brîncovanul m-au vîndut, de-am răpus oaste şi am pățit aceasta".
Deci l-au scos şi au tăiet capetele, întăi a patru cuconi ai săi, apoi şi al lui
şi a cîțiva boieri, slugi ai lui. Iar pre doamna şi pre alte slugi le-u ținut
încă vro 2 ani la închisoare şi apoi i-au slobodzit. Atunce, cîndu-i tăiea
feciorii, au fost dzicînd unul să-l turcească, să nu-l taie, dar tată-său l-au
îmbărbătat tare, să nu-ş lasă legea. Numai un copilaş, nepot de fiiu
Brîncovanului, au scăpat, că l-au luat în saraiul împărătescu, ca să turcească.
Iar mai pre urmă l-au scos îma împăratului şi l-au dat la maică-sa, care mai pe
urmă la istoria lui va arăta mai pre largu. Precum să dzice" domnu bogat şi fără
sfat", adevăr că atunce au fost fără sfat, dacă s-au mîniet Dumnedzeu pre
dînsul. Iar mai nainte, în 30 de ani, tot cu sfat au fost, că ținea Dumnedzeu
şi-i ierta osinda. Iar acmu n-au vrut să-l mai rabde. Şi cînd l-au tăiet, au
adus pre toți solii de-l priviea. După aceasta au pornit şi craiul Şfedului prin
Țara Ungurească şi au trecut cu pace păn' la țara lui, la Pomorania. Atunce au
slobodzit şi pre solii moschiceşti, să-ş margă la pămîntul său. Şi-i aştepta
Şeremet cu bucurie mare. Iar cînd au agiunsu feciorul lui pre la Nemirov, nu
știu ce l-au lovit, c-au murit, şi n-au apucat tată-său să-l vadză viu. Dzic
unii c-au mîncat ciuperce şi au murit, iar unii dzic să-l fie otrăvit soltanul
la Tighine, pentru să să mînie tată-său, Şeremet, să strice pacea, căci tătarîi
purure ar pofti să fie oaste. Iar unii dzicea că dintre dînşii l-au otrăvit.
Craiul şfedzescu, după ce au întrat în Pomorania, strînsu-ş-au oaste ce-au mai
putut den țara lui, avînd nădejde că-i va da şi Franțojul agiutoriu. Şi au
început să să bată iar cu Moscalul, vîrtos, ca să scoață locul şi cetățile ce
i-au luat. Deci Moscalul şi Avgust craiu cu sașii şi craiul Daniei şi Prusul,
toți aceşte s-au învoit la un loc cu legături şi au început a să bate cu craiul
Şfedului. Unii să bătea pre apă, alții s-au dus în Pomorania, şi au tot bătut
pre craiul Şfedului, pănă i-au luat toată Țara Pomoraniei, cu toate cetățile.
Numai ce i-au rămas o cetate, unde-i era stolița Pomoraniei, anume Ştetenul. Şi
să închisese acolo, de să batea cu ceielalți crai. Şi aştepta craiul să-i vie
agiutor de la Franțoj pre apă. Atunce, nărocul lui cel prost, că au murit craiul
franțojesc cel bătrîn, anume al 14 Liudovic. Şi nemerind acea veste la Avgust
craiul stînd cu oaste prinpregiurul cetății Ştetenului, au pus un trîmbicer al
lui dînd veste din trîmbiță c-au murit craiul franțojesc, ca să audă craiul
Şfedului din cetate, unde era închis. Iar craiul Şfedului, dac-au înțeles din
trîmbița lui Avgust craiu că au murit craiul franțojesc, pus-au şi el altu
trîmbicer a lui de-au răspunsu înapoi din trîmbiță lui Avgust craiu, dzicîndu-i
aşea:" De-au murit craiul franțojescu, iar craiul nostru, unul din cei 12
monarhi a Evropiei, este sănătos şi nu să teme de nemic". Iar cînd au fost
preste doao, trei dzile, au lăsat craiul cetatea şi au fugit, cu nişte vase pre
mare, la țara lui, la Ştocul. Atunce au luat şi toată țara Pomoraniei, şi pre
Moscal nu l-au lăsat Prusul să stăpînească acolo în Pomorania, fiind lor acolo
locul de moşie. Ce i-au dat cîteva pungi de bani pentru cheltuiala oştii, şi au
rămas Pomorania aceloralalți crai, cum s-au dzis mai sus. Iar Şfedul, după ce
s-au dus la Ştocul, au început a pune mediaturi de pace, să facă cu Moscul şi cu
Prusul şi cu Avgust craiu, şi au început a conteni de a să mai bate. Iar craiul
Daniei nu-l priimiea la pace şi-l tot bătea de cee parte de mare, unde are şi
Dania loc. Turcii dacă s-au curățit de Şfed şi de soli şi de aceste toate cîte
scriu mai sus, rădicatu-s-au împărăția cu toată puterea şi s-au dus la frînci,
la Țara Morii, ce o ținea veniticii. Şi au luat-o toată, cu toate cetățile ce
era întru acea Țară Moree, şi au aşădzat într-însele paşălîcuri, precum fusese
mai nainte vreme iară a lor şi să dezbătusă ei de la turci, cînd să bătusă
turcii cu nemții la Beciu. Şi luînd-o acmu, s-au întorsu iar înapoi la Udriiu.
Atunce au prinsu şi pre un domnu sfetnic Țărîi Moriii, care era şi doftor
vestit, anume Lichinie. Şi fusese acel doftor şi aice în țară, la domnia lui
Antiohie-vodă întăi, şi apoi, ducîndu-să la moşiile lui acolo, la Moria, cădzusă
de era sfetnic. Deci cunoscîndu-l turcii, de la Țarigrad, îndată l-au
spîndzurat. Iară de iarnă au început a să învrăjbi Turcul şi cu Neamțul, să
strice pacea, din pricina Moreei. Şi au trimis de-au mazilit pre Ştefan
Catacuzino-vodă, feciorul lui Costantin stolnicul, din Țara Muntenească. Şi cum
l-au dus la Poartă, l-au şi spîndzurat, şi pe dînsul şi pre tată-său Costantin
stolnicul, neplinind anul cu domnie în Țara Muntenească. Şi au agiunsu şi ei
osinda Brîncovanului, căci îl vîndusă ei pe dînsul. Şi i-au rămas lui
Ştefan-vodă 2 ficiori, unul slujeşte la nemți, altul la moscali. Iară în locul
lui au pus domnu pre Neculai-vodă, şi în locul lui Neculai-vodă, în Moldova, au
pus domnu pre Mihai-vodă. Deci Neculai-vodă, gătindu-să de aice cu toate
conacele, au purces în Țara Muntenească. Şi atunce, la purcesul din Ieşi, multe
voroave ce nu s-au cădzut au grăit Lupul vornicul lui Neculai-vodă împotrivă. În
loc de cinste şi milă ce au avut de la acestu domnu, el îi mulțămiea cu voroave
proaste, după cumu-i firea acestui neam a Gavrilițeştilor, de nu sint nici unui
domnu mulțămitori, ce pre urmă tot cu năpăşti le mulțămesc. Care în scurtă vreme
ş-au răsplătit Neculai-vodă această gîlceavă de cătră Lupul, că pentru simeția
lui ş-au pus ticălosul capul, precum s-a arăta înainte. Iar în țară au venit
domnu Mihai-vodă cu a treia domnie. Cap. XXI A TREIA DOMNIE A lui MIHAI
RACOVIȚĂ-VOEVODA, VĂLEAT 7224. Mihai Racoviță-voevoda viind în scaon în Ieşi
iarna, bucuratu-s-au toată țara, fiind el pementean, şi mai vîrtos neamul său,
că era mult. Şi dintăiu să arăta cu mare dragoste şi blîndețe țărîi. Țara încă
să bucura, căci era moldovan şi le era prea lesne la Divanuri a grăi cu dînsul.
Că-i giudeca dreptu şi blînd, şi uşa îi era prea deşchisă, nu cu mărire multă.
Şi după obiceiu, a treia dzi au boierit pre aceşti boieri cari-i scriu mai gios.
Pus-au pre Ilie Catargiul vel-logofăt, pre Lupul Costache vel-vornic de Țara de
Gios, pre Ioan Sturdze vel-vornic de Țara de Sus, pre frate-său Dumitraşco
Racoviță hatman, pre Costantin Ipsilanti vel-postelnic, pre Ion Păladi,
cumnată-său, vel-spatar, pre Dimitrii Macriiu vel-ban, pre Costantin Ruset
vel-păharnic, pre Costantin Costache vel-visternic, pre cumnată-său Costandache
vel-stolnic, pre Iordache Catacuzino vel-comis. Aceştie era boierii lui
Mihai-vodă la a treia domnie. Şi nu era nici unul mai de cinste decît altul, că
era mai tot un neam. Numai Costantin postelnicul era oarece mai în cinste, avînd
un frate capichihai la Poartă, anume Manolachi chiurcibaşe. Lui Mihai-vodă
atunce îi vrea hi lesne şi îndemînă a domni, că de neprietenii lui, de munteni,
să curățisă de toți, boierii cei bătrîni, carii îi mai sta împotrivă, iar
murisă, la Țarigrad domni mazili pre atunce nu era. Că era numai Duca-vodă şi
Antiohie-vodă, şi nu avea obraz la Poartă, şi Antiohi-vodă preste doi, trei ani
i s-au tîmplat de-u murit. Şi adusese şi cîțva greci cu dînsul, carii fusese din
casa Brîncovanului-vodă. Ce iarăş acei greci l-au adus la stricăciune, precum să
va arăta înainte. Şi el încă să învățasă a domni, nu ca în cele 2 rînduri
dentăi, de era o turmă şi un păstoriu. Numai n-avea nărocire, că nu era pace.
Doamnă avea de treabă, bună şi milostivă, cuconi 5 şi cucoane 3. Şi-i era casa
can grea: 2 cuconi îi ținea turcii zălog la Poartă, pre rînd îi schimba. Pre
acee vreme, gătindu-să turcii să purceagă asupra Neamțului, să iei Varadinul,
iar Neculai-vodă făcea nişte răutăți mare în Țara Muntenească în boieri. Pre
unii îi închidea, pre alții îi tăiea, pre alții îi jăcuiea, de le lua toate
averile lor ce avea, şi-i pîrîea la Poartă că sint haini şi agiunşi cu nemții.
Şi pre cîț nu-i omorîea el, îi trimitea la Poartă de-i omorîea. Atunce au perit
şi Mihai spatar, atunce ş-au adus aminte şi de gîlceava ce i-au făcut vornicul
Lupul, cînd au trecut din Moldova în Țara Muntenească, şi l-au pîrît la veziriul
Gin Ali-paşa cum că este hain, agiunsu cu moscalii. Deci Gin Ali-paşa veziriul,
cum au înțeles, au şi trimis un capigi-başe de l-au pus în obedzi pe Lupul, de
aice de la Mihai-vodă. Şi agiungînd pre veziriul pre drum, nici l-au mai
giudecat, numai ce l-au scos şi acolo în cîmpu au pus de i-au tăiet capul, iar
trupul lui au rămas neîngropat, de l-au mîncat pasirile. Aşea au perit Lupul
vornicul din pîra lui Neculai-vodă. Nici un boier n-am vădzut precopsit din ceie
ce să pun în price cu domnul. Şi atunce cu Lupul au mai perit împreună şi 2
boieri sirbeşti o dată cu Lupul. Iar în locul Lupului au pus Mihai-vodă, domnul
Moldovii, pre Darie Donici. Deci veziriul ducîndu-să la oaste la Varadin, şi
le-au ieşit nemții înainte cu Evghenie prințepul. Şi ş-au dat bătaie de îmbe
părțile, prea groaznică. Şi i-au biruit Evghenie cu nemții pre turci, de-au
fugit turcii care încotro au putut, şi le-au luat şi ordia toată. Atunce au
perit şi spurcatul Gin Ali-paşa veziriul în războiu. Acestu Gin Ali-paşa era un
păgîn rău, turbat şi mare sorbitoriu de singe asupra creştinilor. Nu-i trebuiea
lui daruri sau rugăminte. Acesta au omorît pre Brîncovanul-vodă cu copiii lui.
Acesta au omorît şi pe Ştefan-vodă, şi pe tată-său, Costantin stolnic, şi pe
Mihai spatariul, şi pe Lupul vornicul, şi pre alții mulți. Acesta au omorît şi
pre vro 40 paşi, tot aleşi, fruntea turcilor, de sterpisă împărăția turcească de
capete. Acesta au stricat şi mănăstirea Mavramur de la Țarigrad. Şi-i era gîndul
lui de a birui pre nemți, să puie paşi şi în Moldova şi în Țara Muntenească.
Numai nu i-au agiutat Dumnedzeu, că ş-au luat şi el plata, că i-au luat
tată-său, diiavolul, sufletul. Iară nemții, dac-au bătut pe turci, s-au mai
pogorît de-u luat cetatea Timişvariul de la turci, cetate aleasă şi vestită, cu
toate olatele ei, şi s-au aşădzat acolo la iernatec. Atunce muntenii carii erau
fugiț în Țara Ungurească de răul lui Neculai-vodă s-au rădicat cu cătane şi au
luat pre Neculai-vodă din Bucureşti în robie. Şi l-au dus în Țara Ungurească de
l-au ținut pănă la anul, păn' ce-au făcut turcii pace cu nemții. Şi au luat
nemții şi din Oltu încolo 5 ținuturi a Țărîi Munteneşti. Destulă răutate era şi
pe acolo de turci şi de cătane, care mai pe largu va arăta istoria ei. Iară în
locul lui Neculai-vodă venisă frate-său, Ioan-vodă terdzimanul, domnu țărîi. Ce
departe era firea lui Neculai-vodă de a lui Ion-vodă! Că Ion-vodă era minunat de
om bun, cît nici acmu nu pot uita muntenii bunătatea lui. Ieşit-au atunce cătane
şi în Moldova, pre supt munte, la Caşin şi la cetate la Neamțu, şi cuprinsese
țara păn-în Siretiu. După cum sint moldovenii gata la jac, îndată s-au dat la
dînşii. Era şi asupriți de Mihai-vodă, că scosese hîrtii pre țară şi pre mazili,
dăjdi şi desetini pe mazili țărăneşte. Obiceiul cel de stîngerea mazililor nu
vrea să-l mai părăsască. Deci cîți oameni şi cîte casă boiereşti era dincolo de
Siretiu ținea toți cu cătanele. Şi să făcusă nişte tălhărit mult peste samă. Şi
acmu Mihai-vodă stăpîniea numai pre lîngă Ieşi şi la Orheiu puțintel, iar încolo
tot poghiazuri cu cătane, cu moldoveni amestecați, agiungea de prăda pre la
Fălcii şi pre Bîrlad. Hotinul, Cernăuții le ținea tot turcii. Şi să mira ce a
face şi de ce să va apuca, că domnia îi era noao şi nu avea bani să plătească,
să strîngă slujitori. Şi-i era cu frică şi să mutasă în Cetățuie, şi mai nici în
Cetățuie nu mînea, ce mînea cîte la un loc, de nu ştiea nime. Că şi boierii încă
nu era drepți, ce mulți dintre dînşii să agiunsese cu cătanele. În Cetatea
Neamțului era un căpitan cap cătanilor, anume Frențe, şi mai era şi cîțva mazili
moldoveni cu dînsul acolo. Deci au făcut sfat să margă cu poghiaz, să iei pre
Mihai-vodă. Iară Mihai-vodă, oblicind sfatul lui, trimis-au pre Macriiu vel-ban
şi Costantin Costache vel-visternic să aducă vro doao, trei mii de tătarî, ca să
margă să-i lovască întăiu el pre dînşii, decît ei pre dînsul. Şi mărgînd acei
boieri la tătarî, s-au rădicat cîțva mîrzaci să vie, încă şi mai mulți decît
poftisă Mihai-vodă. Şi viind cu dînşii pănă din gios de Movila lui
Costantin-vodă, i-au lăsat Costantin visternicul pe tătarî supuşi în Valea lui
Aaron-vodă şi au venit să spuie lui Mihai-vodă, că era lucru cu taină, de nu
ştiea nime că vin tătarî. Atunce Costantin visternicul, mergînd la Cetățuie să
spuie lui Mihai-vodă de tătarî că au sosit, nu l-au găsit în Cetățuie şi au
purces să vie la Ieşi, la Mihai-vodă. Atunce şi cătanele sosis-în Iaşi fără
veste. Cît ai rumpe un păr din cap de n-au luat pre Mihai-vodă de grumadzi, din
curțile domneşti. Că străji ce avea la Tîrgul Frumos şi la Podul Leiloaie, nime
din străji nu scăpasă să-i dea ştire, că-i prinsese cătanele pre toți. Avusese
ştire Mihai-vodă mai nainte vreme că au ieşit Frențe şi cu Velicico cu poghiaz
din Neamțu. Şi fusese Mihai-vodă de dimineață şi afară, pre Bahluiu în sus, dar
apoi, vădzînd că nu-i nemic, s-au întorsu în Iaşi. Că poghiazul să zăbovisă, că
veniea becisniceşte, cu zăbavă, că au venit pre la Păşcani, de la Păşcani la
Cotnariu, şi apoi au venit la Iaşi. Deci Mihai-vodă au apucat numai cu doi, trei
copii de-au plecat fuga la Cetățuie, şi cătanele după dînsul. Ce la pod,
puțintel oarece s-au mai poprit, stîndu-le împotrivă, păn' s-au mai depărtat
Mihai-vodă şi au apucat de-au întrat în Cetățuie. Şi nărocul lui că nu l-au
ştiut că este el, să-i ție calea pre dincolo de Bahluiu, că l-ar hi prinsu. Iar
Costantin visternicul, cum au audzit de cătani, n-au apucat a spune lui
Mihai-vodă de tătarî, că n-au apucat a veni în Iaşi, ce au şi fugit în stuh, din
gios de Balica, iar Mihai-vodă nu ştiea de tătarî nemic, că au venit la
Aron-vodă, nici tătarîi de cătane. Atunce cătanele veniea. Frențe pre suptu deal
cu vo 200 de nemți, iar Velicico, cu moldoveni şi cu cătane, lovisă înainte în
tîrgu şi slobodzisă şi temnițile şi cuprinsese şi Cetățuia, numai nu să putea
lipi, că-i împroşca din Cetățuie. Deci Frențe şi cu cătanile au lăsat coşul în
şes, unde este acmu hălăşteul la Frumoasa, şi, după ce au lăsat coşul, s-au suit
la deal şi căuta loitre şi pripelece, ca să dea năvală să saie preste zîdi. Şi
alerga unii şi din tîrgu, de li aducea loitre. Iar Mihai-vodă atunce să temea
tare să nu-l iei din mănăstire. Şi toată boierimea să spăriesă. Numai au apucat
de-au slobodzit o puşcă mare şi au început a trage şi clopotele cele mare. Iar
tătarîi de la Aron-vodă, cum au audzit puşca şi clopotile, oaricum să îndoiea
dintăiu, să nu fie vreun vicleşug, iar apoi, unde s-au pornit a veni ca vîntul.
Cătanile, cum au vădzut că vin tătarîi, cum au lăsat Cetățuia şi au alergat la
coş la cai. Ce păn-a încăleca ei, tătarîi încă au sosit. Deci au şi purces
cătanile pe lîngă pîrăul Cetățuii asupra Hlincii a să spăriea şi tătarîi a-i
încungiura giur împregiur, de le da năvală să-i spargă. Atunce au ieşit şi
Mihai-vodă cu seimenii şi cu streleții, adecă vînătorii, ce avea, în timpinarea
lor la Hlince. Şi au început a strînge şi din tîrgu slujitori, cine era. Deci
streleții au început a-i bate rău cu sinețele. Păn' ce-au înnoptat, au tot mărsu
de la Hlince în sus, pre pîrău, alăture. Iar de la o vreme, băgîndu-să la
strîmtoari, vrînd să treacă pîrăul în cee parte, spre cîmpu, n-au mai putut
ținea războiul. Ce au început a-i răsipi şi a cădea acolo în pîrău, fiind
țărmuros. Carii prea puțini au scăpat. Nărocul lor c-au fost noapte. Şi atunce,
la acel pîrău, au prinsu şi pre Frențe căpitan, viu nevătămat, un tătar. Şi l-au
cumpărat Mihai-vodă de la acel tătar şi, multu mustrîndu-l, au pus de i-au tăiet
capul. Şi pre alții, pre cîți au mai prinsu den moldoveni, vii, tot i-au omorît.
Şi mai pre urmă le-u strîns capetele tuturor, şi trupurile, şi au făcut o movilă
şi o cruce mare cu cerdac, ca să fie de pomenire acolo, la Parasca. Şi nu au
fost mai mulți de 300 cătane cu moldoveni cu tot, iar tătarî au fost mai bine de
5000, mai la şese mii. Atunce, în grabă, mîniindu-să Mihai-vodă, au spîndzurat
pe Cuze spatariul, nepriceştuit, încălțat, îmbrăcat, dîndu-i vina că au scris el
la feciori, avînd acolo la cătani, ca să vie să prindză pre Mihai-vodă de aice
din Iaşi. Ce nu să ştie, întru adevăr, au ba. Numai în pizmă l-au omorît, că
i-au fost năpaste, că n-au fost scris. A doa dzi, tătarîi au cerşut la vodă 10
pungi de bani, să s-întoarcă înapoi, iar Mihai-vodă n-au avut, au n-au vrut să
le dea. Şi le-au dat voie să prade țara, dincolo di Siretiu, că sint tot haini,
cătane. Numai dincoace di Siretiu să nu robască. Deci au şi purces pre Bahluiu
în sus, pre la Tîrgul Frumos. Şi de la Siretiu încolo au şi slobodzit ceambuluri
a prăda, cît au putut cuprinde ținutul Neamțului. Şi păn-' în Hangu şi păn-în
Ceahlău au agiunsu de-au prădat şi au robit. Şi s-au întorsu plini de robi în
Bugeag. Iar cătanile, Cetatea Neamțului au lăsat-o plină de bucate şi au fugit
la Caşin, la alte cătane ce era acolo. Scris-au Mihai-vodă şi la Poartă de
izbînda ce-au făcut. Şi n-au scris cum au fost, ce-au scris c-au fost mulțime şi
i-au bătut. Pentru acee ş-au agonisit mare credință şi laudă şi nume de viteaz
de la turci, precum îşi scosese şi Cantemir-vodă, mai în trecuți ani, cînd s-au
bătut cu leşii la Boian pre Prut. Atunce, tot într-acel an, Şfedul tot să bătea
cu craiul Daniei de cee parte de mare, precum s-au pomenit mai sus. Dînd năvală,
l-au lovit dintr-o puşcă, şi au mai trăit trei, patru dzile şi au murit.
Rădicat-au şfedzii în locul craiului pre o sor a lui. Şi atunce au aşădzat toată
vrajba oştirii şi s-au împăcat cu toț craii ce s-au pomenit mai sus. Şi au lăsat
cine ce-au luat să fie luat, precum a arăta mai pre largu la istoria lor. Fără
cît, toată Levonia pe de iasta parte şi cu crăia Finiei de cee parte de mare şi
cu 24 cetăți, tot alese, frunte, au rămas să fie tot a Moscalului. Şi atunce,
aşădzînd pacea, au slobodzit pre toți ghenărarii şi slujitorii cîți era robiț de
la Poltava şi di printr-alte locuri. Pe toți i-au slobodzit, de s-au dus la țara
lor, la şvedzi. Aşijdere şi şfedzii, cîți moscali au fost robiți la dînşii, pe
toți i-au slobodzit, de au venit la Moscu. Între acei capete moschiceşti ce-i
robisă şfedzii era şi Tolbețschii cneazul rob. Şi atunce ieşind acel cneaz de la
robie, avea 3 fete mare frumoasă. Atunce au dzis împăratul Moscului lui
Dumitraşco-vodă să-şi aleagă dintr-acele 3 fete una, care-i va plăcea, să i-o
dea să-i fie doamnă. Şi alegîndu-ş una, i-au dat-o împăratul. Şi au făcut nuntă
cu dînsa, după obiceiu, şi s-au cununat. Şi au pus împăratul pe acel cneaz
gubernat la Chiov, în mare cinste. Tot întru acel an era, în Țara Leşască, cu
multă oaste de sași, de mînca țara. Şi oastea leşască nu avea nici o plată de
slujba ce slujiea. Deci, cum sta obuzul la cîmpu, pre marginea Nistrului, s-au
şi bulzuit un obuz şi au scos pre capetele lor şi ş-au ales cap den zvoncic, cum
să dzice la noi zorba, anume pre un porucinic Branil, să fie cap tuturor
slujitorilor. Deci, cum au stătut el cap, cum au început a scrie cărți pre la
cele obuzuri şi pre la slujitorii ce era împrăştieți. Şi în scurtă vreme s-au
strînsu toate obuzurile la un loc. Şi au scris cărți la hatmanii lor să vie şi
ei la obuz, să să scoale asupra sașilor, că, de n-or veni, n-or mai fi hatmani.
Cum au audzit oastea Litfii, cum s-au strînsu la un loc. Aşijdere şi mazilimea,
şlahta, şi ei au rădicat cap pre un boier, anume Lidihovschi. Şi s-au strînsu şi
ei la un loc cu slujitorii. Şi au scris Lidihovschii, care nu a încăleca, toată
sleahta a fi podan, şi le-or mînca satele. Şi au purces asupra sașilor. Pre
unde-i găsiea, tot îi omorîea. Şi au perit mulți sași păn-au apucat de s-au
strînsu la un loc. Iar dacă s-au strînsu la un loc, nu le putea strica leşii
nemică, că sașii avea foc mult. Deci leşii vădzînd că nu le pot strica nemic,
sfătuiea unii să rădice şi țara, toată mujicimea, asupra lor, să-i împresoare pe
sași mulțimea norodului. Dar Lidihovschii, care era cap pre mazili, au dat sfat
că nu-i bine să rădice țara, să s-învețe mujicii la războiu. Că sint mai mulți
ruși pravoslavnici decît leşi catolici, şi dacă i-or rădica pe toți, sint mai
mulți de un întuneric de oameni şi or bate pe sași şi poate ne-or bate şi pre
noi şi ne-or lua moşiile. Şi ei s-or închina la Moscu, că sint tot de o lege, şi
a fi mai rău, că ne-or lua mojicii țara. Ce mai bine, fraților, noi să ne vărsăm
sîngele, iar mojicii, lasă-i să şadză ca nişte mojici. Şi aşea au stătut cîtăva
vreme, de să tot bătea. Craiul Avgust şedea în Sacsonia, că să temea a veni în
Țara Leşască, iar pre hatmanii leşeşti, cu meşterşug i-au prinsu pre tuspatru la
mînă slujitorii de prin tîrguri ce şedea. Şi era oastea numai să-i taie şi-i
suduiea tot de față, şi le umbla pe denainte cu sabia goală, şi-i mustra, şi le
dzicea că" voi ne-ați stricat volnicia noastră şi ne-ați pustiit satele, țiind
cu craiul şi cu moscalii, de aduc oştile lor de ne mînîncă satele şi ne-au
stricat obiceile cele vechi". Şi i-au pus de-i ținea la vartă slujitorească,
de-i păziea slujitorii. Fraților boieri moldoveni, carii sinteți musaipi la
domnu şi faceți obiceiuri carii n-au mai fost în țara noastră a Moldovii! Vă
poftim să vă aduceți aminte, cetind acestu pontu de asupra, să vedeți ce-au
pățit atunce acei hatmani pentru obiceiuri noao ce începus-a face în Țara
Leşască! Atunce împăratul Moscului, vădzînd atîta calabalic în Țara Leşască,
trimis-au pre Dolhoruc cneajul, cu 30000 oaste, în Țara Leşască, ca să stea să-i
împace. Şi au venit cneajul la Liubliun şi au stătut de le-au făcut pace. Atunce
au venit şi Avgust craiul den Sacsonia la Liublin. Şi au făcut pace într-acesta
chip. Sașii să se ducă toț din Țara Leşască, fără cît lui să-i dea l000
slujitori, să-i fie de paza curții lui. Oaste să rămîie 50000, iar ceelaltă să o
gonească, că acmu este pace, nu trebuie mai multă. Şi să le dea leafă, să-ş
cheltuiască, iar nu să şadză prin sate, la iernatec, să pustiiască satele.
Domnii să ție cîte un steag, iar nu cîte doao, trei, şi alții nici cîte un
steag. Slujitorii să şadză prin sate crăieşti, iar nu printr-a mazililor, ori
vara cu obuzuri, ori iarna prin tîrguri. Şi nemic să nu-i dea pre unde a şedea,
numai lemne şi apă şi grajduri de cai. Craiul să facă seim în anul al treile,
după obiceiu. Că acestu craiu nu mai făcea niciodată seim. Pentru voevoda
Chiovschi, să-i întoarcă pagubele ce au avut în pribegie, şi să-ş strîngă
vecinii lui, ori în ce tîrgu sau sat i-ar găsi, pentru căci au pribegit, pentru
să nu-ş piardză volnicia lor. Deci trebuie să nu rămîie păgubaş. Aşea fac şi
boierii noştri. Dacă pribegeşte, iar ceielalți stau cu feliuri de feliuri de
năpăşti şi pîrî, ca să istovască. Pre hatmani i-au giurat să fie drepți țărîi,
iar să nu mai ție de acmu înainte cu alții streini. Şi aşea i-au slobodzit de la
varta lor şi i-au lăsat să fie iar hatmani, cum au fost. Aşea s-au aşădzat pacea
între dînşii. Poate or însemna şi mai multe la istoria lor să fie. Deci
aşădzîndu-să pacea, s-au rădicat şi Dolhoruc cneazul şi s-au întorsu la țara sa.
Iară cînd au fost în al treile an a domniei lui Mihai-vodă, s-au gătit turcii să
margă să să bată iar cu nemții, la Beligrad. Şi atunce au venit şi craiul
Racoții de la franțoji. Şi au trimis Mihai-vodă, cu poronca veziriului, de-au
adus şi pe Bercin, hatmanul lui Racoți, din Țara Leşască, fiind pribag în
Jolcfa, şi cu alți capete de ai lor, unguri, de i-au trimis la Udriiu, să margă
şi ei în oaste cu turcii la Beligrad, dîndu-le turcii şi oarece bani, de au
făcut oarece oaste, moldoveni, pre cine au putut. Şi au mersu în oaste cu
veziriul. Iară Mihai-vodă au încălecat cu tătarî şi cu slujitori de a lui, de
s-au dus la Caşin şi la mănăstire la Mira de-au mai bătut pre nişte cătane ce
era acolo, cuib de tălhărit, de i-au spartu şi i-au gonit în Țara Ungurească. Şi
pre carii tălhari, pre unde i-au prinsu, cu grele şi groznice morți i-au omorît.
Iar tătarîi, prin țară pre unde ş-au agiunsu, au tot robit. Apoi înțelegîndu
Poarta de acea izbîndă a lui Mihai-vodă, venitu-i-au poroncă să încalece cu
soltanul den Bugeag şi cu oastea den Hotin, cu Colceag. Şi cînd a agiunge
veziriul la Beligrad, atunce şi ei, pre taină, să între în Țara Ungurească, să
prade, să să tîlnească cu veziriul în Țara Ungurească. Deci pre acea poroncă
s-au gătit şi au purces Mihai-vodă. Tătarîi încă au trecut Prutul pre la
Zagarance. Şi s-au tîlnit Mihai-vodă cu soltanul şi cu Colceag la Botoşeni, şi
au întrat prin Cîmpul Lungu şi au ieşit la Bistriță, în Țara Ungurească. Ce
soltanul au şi slobodzit tătarî în pradă a arde şi a prăda satele şi a le robi.
Iar Mihai-vodă şi cu Colceag, acolo lîngă Bistriță, aproape de cetate, au şi
prinsu un om viind cu cărți de la Sibiiu la comendatul de Bistriță, scriind
precum au bătut pre veziriul şi au luat nemții şi Beligradul, şi preste 4 dzile
i-a veni şi la dînsul oaste. Deci Mihai-vodă şi cu Colceag, prindzînd acele
cărți, au şi răpedzit la soltanul de i-au făcut ştire să s-întoarcă. Şi au şi
păzit Mihai-vodă şi cu Colceag de s-au întorsu înapoi şi au ieşit în țară. Iar
soltanul, mai zăbovind vro doao, trei dzile, au ieşit mai cu greu, că le ținea
calea săcuii. Numai pre tătarî îi rătuiea nişte căzaci zaporojeni, că era cu
soltanul vreo 500, dar ar hi ieşit foarte cu greu. Şi au trecut la Bugeag, cu
caii stătuți şi mai mulți pre gios. Iară pre turci i-au bătut nemții prea rău.
Şi au luat Beligradul şi l-au mai lățit multu şi preste Dunăre, aproape de
Filibe. Şi s-au dus să între şi în Bosna nemții, ce n-au putut, că în Bosna era
un paşă, anume Chiupurliul, foarte om harnic, şi fiind locul tare, n-au putut
isprăvi nemică, ce încă s-au întorsu cu ruşine de la Bosna. Franțojul, cum au
vădzut că să bate Neamțul cu Turcul, au şi început a scorni şi el gîlceavă cu
Neamțul şi a să bate cu Işpania, ca să împiedece pre Neamțu. Atunce au isprăvit
şi Mihai-vodă ferman de la Poartă şi au trimis pre Costantin Costache
visternicul şi pre Luca bivvisternic de-au mărsu în Bugeag. Şi au cercat de-au
scos robii de la tătarî, ce-i luasă tătarîi, atunce cînd au scos cătanile din
țară. Şi pre cine au găsit neascunşi şi nedepărtați, pe toți i-au scos.
Împăratul Moscului, vădzînd că s-au aşădzat pace despre Şfed şi vădzînd pre
turci că să bat cu nemții, dusu-s-au şi el atunce tocma la franțoji, ca doar ar
face să să scoale asupra Turcului şi Franțojul, şi să să rădice şi el. Şi pentru
vasă, ca să aibă voie să îmble şi a lui pre mare, cum îmblă şi a altora, să nu
stea pricină. Ce atunce era craiul tînăr, numai de vro 6 ani, că Liudovic
murisă. Numai, măcar cum era de mic, dar tot i-au işit înainte şi i-au făcut
urație. Ce împăratul cu epitropii crăei au vorovit, şi i-au răspunsu că ei cu
Turcul nu pot să să bată, că lor din Țara Turcească li-i agonisita. Şi i-au dzis
şi împăratului să ție pacea ce-au făcut, să nu o strice. Iar pentru vase, i-au
pozvolit să-i umble. Iară întorcîndu-să împăratul înapoi, găsit-au în țara lui
alte sfaturi asupra lui, făcute de o samă de boieri şi de fiiul său, Alecsie
Petrovici. Deci fiiu-său, dacă au aşădzat, s-au dus la nemți şi le-au dzis
acelor boieri cum, dacă vor omorî pre împăratul, să trimiță să-l cheme pre
dînsu, să le hie el împărat. Că aşea-i este ruşine de lume, să să afle față. Şi
dacă l-or pune împărat, să-ş iei iar portul cel vechiu, şi oşteni iar cum au
fost mai de demult, şi să dea şi Şfedului înapoi tot ce i s-au luat, şi cu
Turcul şi cu Leavul să s-aşedze, şi să-ş lepede şi puşci şi toate tot în mare,
şi să trăiască cum au trăit mai nainte. Că acesta împărat îi va istovi de tot.
Deci cum au venit împăratul şi au înțeles acestu sfat, i-au şi început a-i
prinde şi a le face fel de feliu de cazne şi a-i omorî. Şi au trimis şi la
împăratul nemțescu de au cerşut pre fiiul său cu parola. Deci Neamțul l-au dat
pe parolă, ca să nu-i facă nemic. Iar după ce l-au adus la stoliță, l-au scos la
Divan şi mult l-au mustrat, şi l-au făcut de-au dzis cum că-i greşit şi nu-i
harnic de împărăție. Şi au încoronat pre un cucon mai mic, ce avea cu
împărăteasa cea mai de pre urmă, iar pre Alecsii l-au bătut cu hunutul, şi,
neplinind patru dzile, au murit. Iar pre urmă, fără zăbavă, au giudecat
Dumnedzeu, că i-au murit şi copilul cel mai mic, ce-l încoronasă. Atunce au
omorît împăratul şi pre Răzanschii, patriiarhul Moscului. Şi de atunce n-au mai
hirotonisit patriiarhu, ce le-au rămas biserica cea mare a Rosiei văduvă, şi au
făcut sinod, adecă sobor: 12 episcopi sînt purtători de grijă bisericii. Audzind
de aceasta, împăratul Neamțului foarte s-au scîrbit pre moscali, şi era numai să
să bată, nefiind Neamțului voia să fie cel mai mic la împărăție. Că Alecsie era
cumnat cu împăratul nemțescu, ținea amîndoi 2 surori. Ce au împăcat lucrul, că
au murit, precum mai pe largu va arăta la istoria lor. Iară în anul 7226, iar au
mărsu turcii la Beligrad şi cu Ion-vodă al Țărîi Munteneşti. Şi au stătut la
pace: cine ce-au luat să fie luat. Timişvariul, Beligradul, cu tot olatul pănă
unde a agiunge, şi din Oltu în sus să fie tot nemțescu. Atunce au pus nemții pe
fiiul lui Şărban-vodă peste Oltu, să fie mai mare. Țara Morii, precum au luat-o
turcii, să şi o ție. Pentru Hotin n-au pomenit nemică, fără cît au dzis pentru
Țara Leşască să stea după cum este aşădzată mai denainte vreme, cînd s-au făcut
la Carlovic. Şi atunce, cînd au făcut la Carlovic, scriea pentru Hotin ca să
nu-l facă turcii, nici alte cetăți, nici paşă în Moldova să nu fie. Deci stă de
atunce Hotinul, aşea îngăimat, păn-acmu. Vîrtos şede. Nu ştiu de acmu înainte ce
a vrea Dumnădzău să mai lucredzi. Mai sta-o-a, au ba, au poate şi cîtă țară au
mai rămas, să o iei? Va arăta vremea viitoare, cine a agiunge să trăiască.
Atunce şi Franțojul s-au împăcat cu Neamțul. Şi pre Neculai-vodă l-au scos
atunce din robie. Şi au mărsu la Țarigrad, iar frate-său Ion-vodă au mersu la
scaonu-ş în Țara Muntenească, şi, neplinind anul, au murit Ioan-vodă cel bun şi
frumos. Oh, oh, oh! Unde or mai găsi muntenii om bun ca Ion-vodă? Şi în locul
lui au venit iar Neculai-vodă, pedeapsa lor. lui Mihai-vodă i-au venit de la
Poartă poroncă să strice Cetatea Neamțului şi Miera, unde au şădzut cătanele. Şi
le-u stricat, iar nu foarte de tot. Fost-au pre atunce şi o foamete mare în
țară, cît agiunsese de să vindea mierța de pîine în Iaşi 10 lei. Că numai din
Țara Leşască şi din Țara Turcească aducea oamenii pîine. Iară la anul după
foamete scornitu-s-au şi un omor mare de ciumă în țară, şi au ținut un an şi au
agiunsu şi păn-în Podolia, în Țara Leşască. Atunce au trimis Mihai-vodă boieri,
de-au jăluit la Poartă pentru ținutul Cernăuților. Şi au arătat şi ispisoace
pentru moşiile lor. Şi l-au dat Poarta iar Moldovii şi au trimis turci de-au
hotărît ținutul Hotinului şi a Cernăuților, să să ştie cît or ținea turcii. Şi
au iertat şi birul țărîi pre giumătate, păn-în trei ani. Şi au isprăvit de-au
mersu un capigi-baş, de-au hotărît şi Bugeagul cu Moldova şi au dezbătut bucata
cea de loc ce o închinasă Lupul vornicul tătarîlor, de au dat iar țării. Atunce
şi mie mi s-au isprăvit ferman de la Poartă de pace. Şi am venit la pămîntul
mieu, zăbovind în streinătate 9 ani, 2 ani la Moscu şi 7 ani în Țara Leşască, cu
multe valuri şi surpări, care nu le mai poci înşira cu condeiul mieu. Şi venind
la Mihai-vodă, toate ce-m luasă Lupul mi s-au dat înapoi. Şi am trăit la casa
mea pănă astădzi, şi înainte cît mi-a mai lungi Dumnădzeu viiața. Pre acele
vremi s-au rădicat un beiu turcu despre partea Indiei şi au început a să bate cu
persii, în cîțva ani, al căruie nume Merfiiz. Şi mai cuprinsese toată Țara
Persului, că-l tot bătea Merfeiz pre Persu. Păn' şi pe împăratul persilor l-au
prinsu şi i-au scos ochii. Numai un fecior al lui au scăpat şi din cît putea,
tot să bătea. Şi să mărisă numele acelui Merfeiz prea mult, cît şi împărăția
ceasta a Țarigradului începus-a să îngriji de dînsul. Că să dusese turcii şi
arapii mai giumătate de slujiea la dînsul. Şi între acele bătăi multe
apropiindu-să şi de hotarul moschicescu, de Ahastranul, au fost ucis şi cîțva
neguțitori moschiceşti. Deci Petru, împăratul Moscului, făcîndu-ş atunce pace şi
fiind cuprinsu de oştire, îi era urît să şadză aşea fără oştire. Ce au trimis
pentru acei neguțitori la împăratul turcescu a Țarigradului, cum el nu poate
răbda acest lucru, ce să va scula asupra persilor, avînd strîmbătate şi pentru
hotar. Deci Turcul i-au dat pozvol să-ş cerce strîmbătatea, că el n-are acolo
amestec, fiind bucuros să s-înceapă gîlceavă acolo, să aibă el pace să
odihnească. Iară împăratul moschicescu, vădzînd că răspunde Turcul aşea, s-au şi
gătit şi au şi purces cu toată puterea lui tocma la persi. Şi au luat şi pre
Dumitraşco-vodă atunce cu dînsul şi i-au dat o samă de oaste în mîna lui, de
l-au pornit preste nişte munți, de-a dreptul pre uscat. Iar împăratul cu greimea
au încungiurat pre apă, păn' s-au tîlnit la un loc. Ce păn-a să tîlni cu
împăratul, au avut bătaie cu nişte cumuci, şi i-au biruit Dumitraşco-vodă. Şi
împreunîndu-să oştile la un loc, cei de pe apă cu cei de pe uscat, purcedzînd
pre nişte cîmpu otrăvit, au început a le muri caii, cît să spăriesă că n-or
rămînea nici cu un cal. Păn' de la o vreme, luîndu-şi sama că acel cîmpu este
otrăvit, îş punea traistele în capul cailor, ca să nu apuce iarbă. Că care cum
apuca, cum muriea. Şi aşea au mărsu doao, trei dzile, cît şi puşcile au lăsat
înapoi, neavînd cu ce le trage, că li murisă caii. Deci întrînd puținel
într-acea țară, le-au ieşit cumucii înainte, de le-au mai stătut împotrivă
moscalilor. Apoi, vădzînd că n-au nici o putere, s-au închinat. Şi au trimis
cumucii pe urmă de-au adus şi puşcile moscalilor. Şi le-au fost spuind cumucii
că n-au ştiut pe unde or veni, că acea bucată de loc este otrăvită, de nu
trăieşte pre dînsa dobitoc. Şi de acolo au mersu mai nainte şi au mai dobîndit
şi vro doao, trei țărişoare. Şi pe urmă s-au împăcat cu Persul, şi încă i-au mai
dat o bucată de loc împăratului, ca să ție cu dînsul, să-i dea agiutor asupra
lui Merifeiz. Şi au zăbăvit acolo, spre acele țări, mai 2 ani şi apoi s-au
întorsu iară la țara lor, împreună cu Dumitraşco-vodă. Iar acolo au lăsat oşti
cu ghenărari prin cetățile ce dobîndisă. Şi după ce au venit la stoliță, la anul
iar au mai trimis oşti acolo, spre acele părți de loc. Dumitraşco-vodă încă,
după ce au venit de la persi, n-au trăit prea mult şi ş-au plătit şi el datoria
aceştii lumi, cea strămoşască, şi s-au dus cătră părinții săi. Iar copiii lui au
rămas suptu mila împărătească, aflîndu-să în slujbe împărăteşti, de trăiescu şi
pănă astădzi. Iară împăratul Moscului îş dedesă o fată a lui după Cşendzi han
Holştinschii, care era nepot de sor craiului şfedzescu. Şi craiul Şfedului, cînd
au murit, au lăsat diiată de crăie surori-sa care este acmu vie, iar de a muri
ea, să rămîie crăia şfedzască lui Cşendzi han Holştinschii, că lui i să cade
crăia, fiind dintr-o altă sor a craiului şfedzescu. Deci împăratul Moscului
dzicea ginere-său, lui Cşendzi han Holştinschii:" Cum îi aştepta tu păn-a muri
mătuşe-ta?" Şi gătiea oaste, să-i dea să margă să iei crăia de la mătuşe-sa. Şi
apoi să să pogoare în gios, în Țara Leşască, împreună cu împăratul şi cu craiul
Avgust, cu sașii, să supuie pre leşi după voia lor, şi aşea să să pogoare asupra
turcilor cu toții. Şi aşea începusă să pornească oaste. Dar numai poate-fi n-au
vrut Dumnedzeu să-i mai lasă să să verse atîta sînge. Şi atunce, la acea gătire,
s-au războlit şi au murit marele împărat Petru Alecsiovici în anul 7230. Şi în
locul lui au rămas împărăteasa lui însăşi-stăpînitoare. Împăratul turcescu de la
Țarigrad, vădzînd că moscalii au luat o bucată de loc de la persi, şi Merifeiz
au luat iar mai bine de giumătate iar de la persi, trimis-au şi el oastea lui la
persi. Şi au luat şi el o bucată de loc, cu cîteva cetăți mare şi vestite. Şi
Persul rămăsese un lucru slab, mai cu nemică. Iară mai pre urmă, mai încoace
tîrdzie vreme, îndreptatu-s-au Persul a bate pre Merifeiz. Şi aşea din bătaie
l-au bătut pre Merifeiz şi l-au răsipit. Şi ş-au scos toate țările cîte-i luasă
şi l-au gonit şi pre dînsu înapoi iar la India, de unde venisă, de nu să ştie ce
s-au făcut, de au perit pomenirea lui. După aceasta s-au apucat Persul a să bate
cu împăratul turcescu pentru cetățile ce au luat de la dînsul. Şi o samă de
cetăț ş-au scos, şi să tot bate păn-' în cestu an 7241. Iar moscalii tot țin cu
pace ce-au luat de la persi. Iar lăsînd cele streine, să ne întoarcem a scrie
iar pentru Moldova noastră. Iară în țara noastră, după ce s-au aşădzat acel
lucru ce scriu mai sus, s-au făcut pace bună. Şi boierii cei pribegi din Țara
Ungurească ş-au făcut pace şi au venit toți în țară. Numai ce-au rămas Vasilie
Ceaurul şi cu Velicico sulgeriul, că nu s-au încredzut să vie în țară. Şi au
mărsu din Țara Ungurească în Țara Muntenească, şi acolo au murit amîndoi. Şi
moşiile Ceaurului le-au dat Mihai-vodă altor boieri, streini, iar nu neamului
său, dzicînd că ceie ce-au pribegit cu moscalii au venit o împărăție şi s-au
hainit cu domnu cu tot, deci pentru aceie li să cade să li să dea moşiile,
întorcîndu-să la mila împărăției, iar aceşte ce s-au închinat la cătane, au fost
cătanele nişte tălhari, şi pentru acee le-au dat moşiile. Precum să va alege mai
nainte, vremea va arăta. Iară în al optule an a domniei lui Mihai-vodă dat-au
Dumnedzeu o fortună grea, şi s-au aprinsu tîrgul. Şi multe curți boiereşti şi
mănăstiri au ars. Şi din mănăstiri au sărit şi în curțile domneşti, şi păn-a
alerga oamenii din tîrgu, au arsu de tot. Care multe lucruri au arsu de a lui
Mihai-vodă, că nu putea oamenii şi slujitorii nemic să scoață den curte, de
fortună mare ce era. După aceasta s-au apucat Mihai-vodă de iznoavă de le-au
făcut, cu 2 părți mai frumoase de cum era întăiu, că întăiu era mai proaste. Şi
au dat şi de la Poartă 10 pungi de bani milă, ca să facă curțile. Iar domnia
s-au mutat, păn-a găti curțile domneşti, în nişte case boiereşti în tîrgu, anume
în casele cumnată-său, lui Ioan Paladi biv-spatar, şi într-a lui Costantin
Costache vel-spatar, fiind aceste curți amîndoao alăture. Iară după aceasta
scos-au Mihai-vodă pre țară desetină țărănească de stupi îndoită şi de mascur,
de au plătit tot omul, şi țăran, şi boier, şi mazil. Şi fără zăbavă trecut-au
preste giurămînt şi au stricat legătura sfințiților patriiarşi. Şi au scos
văcărit, de i-au rămas blăstăm păn-acmu, că-l scot şi alții. Şi au scos de moară
cîte 2 ughi, şi de prisacă cîte 2 ughi, şi de țigani cîte 2 ughi. Dar apoi de
țigani au făcut legătură. Şi vecinii boiereşti şi călugăreşti încă nu-i da cu
price, că i-au adus din raiea, alții că sint moşteni. Foarte prea rar de avea
boieriul prea mari dovadă şi scrisori de-i da. Şi dzicea să-ş cate țăranul
giurătoriu, să s-îndrepte. Şi aşea foarte bine să îndrepta oamenii, ieşind din
vecinătate. Ce acmu mazilii nu să mai pîrîea cu vecinii să-i tragă, ce țăranii
trăgea pre mazili la giudecată. Aceste toate obiceiuri au rămas în țară.
Vechindu-să domnia, nu să mai temea că-i va mai strica nime nemic. Țara să
întemeiesă în dzilele lui. Să înmulțisă oamenii şi să lățisă satele, că era om
foarte chivernisitor. Pîine să făcea în dzilele lui foarte bună în toț anii.
Stupii în doao veri s-au făcut buni, iar în celelalte proşti. Vitele era mai în
toți anii bolnave, de muriea. Fîn şi vin multu în toți anii era. Bani mulți în
țară, la neguțitori, de-ş prindea oamenii nevoile. Zlotaşii nu vindea vitele, că
nu-i sirguea cu istovul banilor. Din prostime, pre cine-l ştiea că are cîte
ceva, îi şi găsiea pricină şi-l închidea şi-i lua trei, patru sute de lei, şi
mai mult. Doamna lui era foarte milostivă. Multe biserici şi mănăstiri stricate
au acoperit şi le-au tocmit. Şi oameni scăpați îi miluiea, şi pe fete sărace le
grijiea şi le mărita. Mihai-vodă de la o vreme începus-a îndrăzni, şi multă
vărsare de singe făcea în oamenii cei vinovați, cum s-ar dzice furii, tălharii.
Nu avea nici o trecere sau milă de iertare, oricît de mică de i-ar hi fost
greşala. Pusese 4 furci mari de le bătusă înaintea porții, unde-i acmu fîntîna,
de sta acolo aşădzate. Şi mai în toate dzilele spîndzura tălharii de picioare
sau de susiori, cu capetele în gios, cu pielea goală. Şi punea pe calo de-i
bătea cu puha, cît nu putea merge boierii la curte de țipetele lor. Şi pre o
parte făcea şi bine, că să sterpisă tălhăritul. Iar mulți periea şi drepți, că
avea un armaş mare, grec, Panaiut, ce-au fost cîrşmar în Țarigrad, lacom şi fără
suflet. Şi pe gura aceluia mulți pătimiea. Tîmplatu-s-au atunce, grecii carii
era a lui Mihai-vodă capichihai şi alții ce slujiea la dînsul de-au început a să
sfădi ei în de ei. Şi s-au făcut 2 cete şi să pîrîea totdeuna la Mihai-vodă,
să-ş mînînce capetele. Într-o ceată era Costantin postelnicul şi cu frate-său
Manolache, chiurci-başe împărătescu, şi cu alte rude a lor, iar într-altă ceată
era Tudurache capichihaie şi cu un doftor, ginere lui, şi cu Iusufache aga. Şi
să pîrîea o ceată pre alta la Poartă, cum au mîncat sute de pungi de bani din
țară. Că Mihai-vodă tăiesă şi acest obiceiu, de nu mai trimitea boieri la Poartă
pentru nevoile țărîi, să vadză ce să cheltuieşte acolo, că credea numai pre
greci. Şi acmu nu numai la Poartă nu mergea boierii, ce şi la visterie nu mai
întra, să ştie cînd ies nevoile țărîi, să orînduiască ei. Ce cînd vrea să scoață
ceva, cu grecii sfătuiea şi porniea în țară boierenaşii lui, cu taină, ştii ca
cum ar purcede un ceambul tătărescu în pradă noaptea, cu taină, în toate
părțile. Şi boierii cei de țară nu ştiea nemică. Deci poate-fi fiind voia lui
Dumnedzeu să greşască, au lepădat pre ceata grecilor cea de frunte şi i-au gonit
de la dînsul, de s-au dus la Țarigrad, şi au priimit lîngă sine pre cei
blăstămați, de să sfătuiea cu dînşii. Şi aşea, priimind pre aceie, încă şi
numele său cel bun de uşă deschisă ce-l avea cătră toți, de întra şi copii, l-au
stricat acei greci blăstămați, alăturîndu-să pre lîngă dînsul, şădzînd tot cu
dînşii de să sfătuiea, şi pre nime nu lăsa să între în casă, să-ş plîngă
jalobele. Atunce, la acea vreme, fugisă şi cîțva boieri din Țara Muntenească
aice, jăluind de Neculai-vodă, şi să ruga să scrie la Poartă, să pîrască pe
Neculai-vodă şi să fie el domnu Țărîi Munteneşti. Tot atunce, pre acea vreme,
găsitu-s-au şi un copil de creştin muncit de bezzaconicii jidovi în chipul
muncilor domnului Isus Hristos. Şi au prinsu pre cîțiva jidovi de-au pus la
închisoare. Şi nu i-au giudecat, ca pe nişte jidovi, mai degrabă, să facă ce le
va face, ce i-au ținut la închisoare, gîndind doar a lua de la dînşi bani mulți.
Şi încă au scris şi la Poartă, ca s-îmbunedze pre veziriul, să apuce şi pre
jidovii de la Țarigrad, să ieai şi Poarta o sumă de bani. Deci, cum au oblicit
solul lui antihrist Pazarghideanul, jidovul cel mare de la Țarigrad, au şi
început a cheltui bani şi a amesteca pe Mihai-vodă. Şi au trimis pe un agă a
veziriului şi au slobodzit pe jidovii carii era aice. Şi au scris să le dea
pace. Aşijdere şi Neculai-vodă, după ce au oblicit c-au pribegit muntenii aice
şi-l amestecă, s-au mîniet şi au stricat logodna ce făcusă cu feciorul lui şi cu
fata lui Mihai-vodă, şi au stricat şi prieteşugul. Ş-au vărsat multe pungi la
Poartă, şi au amestecat mai tare el pre Mihai-vodă. Şi au isprăvit de-au trimis
veziriul un capegi-baş să ieai pre boierii pribegi, să-i ducă în Țara
Muntenească. Iară boierii munteni nu era în Ieşi, că-i trimisesă Mihai-vodă în
Hangu, în munți, la straja ungurească, cu socoteală ca aceasta, că să va mîntui
de cătră veziriul, că nu sint în țara lui. Deci viindu-i doao, trei porunci
aspre, numai să-i dea, s-au căit căci i-au trimis acolo la margine, temîndu-să
că nu-i va putea prinde, să-i dea în mîna capegi-başii. Şi au trimis pre
Costantin Ruset ca să amăgească cu îmblîndzire, cum c-au venit de la Poartă
răspunsu să-i împace Mihai-vodă cu Neculai-vodă. Iar în urma lui Costantin Ruset
vornicul au răpedzit 100 de seimeni călări noaptea din Iaşi ca să prindză, să-i
dea de grumadzi lui capegi-baş, răpedzind şi la Cîmpul Lungu să cate să prindză
poticile, să nu scape nici unul. Ce muntenii, avînd iscoade, au prinsu de veste
mai nainte şi au trecut în Țara Ungurească. Şi s-au întorsu oamenii lui
Mihai-vodă înapoi, fără de nici o ispravă. Şi n-au avut pre cine da pre mîna
capegi-başei. Deci, întorcîndu-să capegi-başe la Poartă, au mersu pre la
Neculai-vodă. Şi l-au umplut Neculai-vodă de bani. Şi mergînd la Poartă, au
pîrît prea tare la veziriul pre Mihai-vodă, că nu bagă samă fermanul şi n-au
vrut să dea pe boierii munteni. Aceste audzind vezirul, tare s-au mîniet pe
Mihai-vodă. Deci Neculai-vodă şi cu Costantin postelnicul şi cu frate-său
Manolache chiurci-başa, ce avea cinste la veziriul, şi cu Pazarghidian jidovul
s-au făcut tot una şi au cheltuit şi au mazilit pre Mihai-vodă. Şi au pus domnu
pe nepotul lui Neculai-vodă, anume Grigorie Ghica terdzimanul, iar terdziman au
rămas frateli lui Grigorie-vodă. Aşea l-au adus pre Mihai-vodă păcatele, de s-au
lepădat de slugile cele puternice şi s-au potrivit minciunilor celor blăstămați.
Deci îmbrăcînd căftan de la Poartă, Grigorie-vodă au trimis pre un capegi-baş cu
mazilia aice în Ieşi, împreună cu Enache aga, fecior lui Costantin postelnicul.
Şi cetindu-i ferman de mazilie duminecă în 26 dzile a lui septemvri, pus-au
căimăcani pe Costantin Costache vel-spatar şi pre Sandul Sturdze vel-ban. Şi
l-au grijit bine, ca pe un domnu, cu tot ce i-au trebuit, şi a patra dzi, gioi
septemvri 30, au ieşit Mihai-vodă din scaon din Ieşi, can pe o bură de ploaie,
petrecîndu-l toți cu mare cinste. Vrut-au atunce o samă de mazili să-i facă
gîlceavă, să lege ştubeie deşerte, să le spîndzure pre lîngă drum, pre unde a
trece Mihai-vodă, pentru căci le-au rămas de la dînsul obiceiu de desetină de
stîngerea caselor. Numai căimăcamii n-au lăsat să-i facă acea ocară, scriind
Grigorie-vodă de la Țarigrad. Aşijdere şi postelnicul învățasă pre Enache aga,
să nu ştie că face cineva vrun supăr lui Mihai-vodă. Măcar că el le-u făcut lor
ruşine, cînd au purces din Ieşi, dar ei nu trebuie să-i facă lui, că le-au fost
stăpîn. Tîmplatu-s-au atunce la mazilie de-au fost can degrabă şi au rămas
boierii plini de datorii, că dedesă bani împrumută şi nu apucasă să-i ieai. Că-i
punea pre boieri zlotaşi şi-i făcea de istoviea înainte cu bani turceşti. Lua
noi şi da vechi. Şi au rămas mazilii stînşi. Aşijdere şi turcii balgii încă
împrumutasă pre Mihai-vodă cu bani noi, să ieai vechi. Şi cu ceară, cu miere,
pentru dobînda lăcomiei, de da mulți bani. Şi la mazilie au rămas şi neguțitorii
balgii stînşi. Şi au domnit țara în rîndul al treile 11 ani fără trei luni. Deci
pornindu-să Grigorie-vodă de la Țarigrad, ieşitu-i-au toată boierimea înainte la
Gălați. Iară Grigorie-vodă, după ce au agiunsu la Brăila, n-au venit pre uscat,
ca alți domni, ce de la Brăila au şădzut în 2 şeici şi au venit tot pre apă, cu
multă pofală, dzicînd din trimbiță şi din naiuri şi dînd şi din puşci, pănă
ce-au agiunsu la Gălați, de s-au împreunat toți boierii țărîi acolo cu dînsul,
după obiceiu. Şi de la Gălați au purces cu toată boierimea păn-aproape de Iaşi.
Aşijdere şi din Iaşi ieşitu-i-au înainte căimăcanii cu slujitorimea şi cu
orășeni şi l-au băgat cu mare cinste în Sfetii Nicolaie, timpinîndu-l şi
arhierei cu tot clirosul bisericii. Şi l-au încununat spre domnie părintele
Gheorghie mitropolitul. Şi de acole ieşind, au întrat în curțile domneşti.
Capitol XXII DOMNIA LUI GRIGORIE-VODĂ, NEPOT DE FIIU LUI GRIGORAŞCO-VODĂ, DOMNUL
MUNTENESCU STRĂNEPOT GHICĂI-VODĂ CE-AU FOST LA NOI, VĂLEAT 7234. După ce au
venit Grigorie Ghica-vodă în Iaşi, a treia dzi, pre obiceiu, au boierit boierii.
Pus-au pre Gavriil Miclescul vel-logofăt, pre Darie Donici vel-vornic de Țara de
Gios, pre Costantin Ruset vel-vornic de Țara de Sus, pre Costantin Costache
hatman, pre Costantin, fratele lui Manolache chiurci-baş, vel-postelnic, pre
Sandul Sturdze vel-spătar, pre Iordache Catacuzino vel-ban, pe Toader Paladi
vel-visternic, pre Iordache Costache, sin Lupului, vel-stolnic, pre Andronache
Vlasto, cumnată-său, vel-comis. Aceşte era boierii lui Grigorie-vodă, mai toți
rudele lui Mihai-vodă, carii fusese şi la Mihai-vodă. Iar toate trebile era după
Costantin postelnicul, şi după dînsul era Sandul Sturdze spatar, fiind moldovan
şi oarece şi neam lui Grigorie-vodă. Deci alți boieri, ce mai rămăsese de atîta
vreme de aştepta pre Grigorie-vodă, ca să încapă şi ei, vădzînd că le-au apucat
iar ceielalți boieri pre denainte şi acmu, căuta rău. Atunce la banii steagului
n-au mai scos altă dajde. Numai găsind obiceiu gata de la Mihai-vodă văcăritul,
au scos atunce şi el văcărit, 10 potronici de cal şi 6 potronici de vită. Iar de
primăvară au scos şferturi, pre putință, iar de toamnă hîrtii, iar uşoare şi
fără năpăşti. Şi au mai scădzut desetina boierilor, să dea de 10 un leu, şi au
rădicat țigănăritul şi morăritul şi prisăcăritul şi cîrcimăritul, care le
scornisă Mihai-vodă. Aceste le-au iertat Grigorie-vodă întăiu. Iară cînd au fost
de toamnă, s-au hainit un boier, anume Dumitraşco Racoviță hatman, fratele lui
Mihai-vodă. Fiind mazil la țară, au început a scrie cărți la frate-său, la
Mihai-vodă. Deci oblicind Grigorie-vodă, au trimis la dînsul să-l prindză, iar
el, simțind, au fugit la tătarî în Bugeag. Şi cu dînsul au fugit şi ginere-său,
Iordache stolnicul. Iară în scurtă vreme s-au burzuluit şi Adli-Gherii Calga,
soltan de Bugeag, asupra lui Medli-Gherii hanul şi au încălecat cu tot Bugeagul.
Iar pricina era aşea. Mai nainte vreme cu cîțva ani fugisă un Bahti Cherii, ce-i
dzicea poreclă Delii soltan. Acesta, fugind spre calmîşi, făcea multe
amestecături pentru hănia Crîmului. Să agiungea cu şerimii din Crîm, făcea de
scotea Poarta mai totdeuna pe han. Deci Poarta au ales pe acest han, anume
Medli-Gherii, de om rău, ca doar va putea supune pre şerimi şi pre mîrzaci. Deci
luînd hănia, mulți mîrzaci şi şerimi au tăiet, păn' şi pre nişte nepoți a lui de
sor. Şi vădzînd acest Calga soltan, n-au mai putut răbda a vedea atîțe capete
perind, precum ei n-au mai avut acest obiceiu să să piardă mîrzacii. Ce au şi
încălecat atunce toți bugegenii cu zorba, şi au scris şi la Poartă, cerşind han
pe un frate a lui, anume Caza-Cheri. Şi Poarta nu vrea, dzicînd că tot aşea s-au
învățat de schimbă hanii şi nu le pot întra în voie. Atunce s-au făcut mare
spaimă în toate țările împregiur. Şi s-au bejenit Țara Moldovii, temîndu-să încă
şi raieoa Tighinii şi a Hotinului şi Țara Rumînească, şi-ncă şi preste Dunăre,
şi Țara Ungurească, şi Țara Leşască de încălecarea acelui soltan cu tot
Bugeagul. Că nu ştiea alte țări şi olate adevărul, ce vor să facă, măcar că
dzicea ei că nu le trebuie Adli-Gherie hanul, că le strică obiceiele, de le taie
mîrzacii şi şerimii ca un casap, şi scriea la Poartă să le dea pre Caza-Cheri să
le fie han. Dar tot nu putea oamenii crede, aşea este, au altă ceva or să facă.
Şi multu au îmblat prin Bugeag, după ce au încălecat. Apoi au trecut Nistrul şi
s-au dus în cîmpi, aproape de Ceahrin, de şedea cu multe voroave şi spaime
acestor țări prinpregiur, ce scriu mai sus. Atunce, cu cîteva luni mai nainte,
să tîmplasă de hotărîsă Grigorie-vodă locul țărîi şi stricasă capegi-başe, de la
Poartă, ce venisă cu ferman, cîteva cîşle tătărăşti, împreună cu oamenii lui
Grigorie-vodă. Deci tătarii, vădzîndu-să toți la un loc, să foarte lăuda asupra
lui Grigorie-vodă şi asupra țărîi, dzicînd că le-au arsu mulțime de robi şi de
copii şi le-au stricat cîteva geamii. Deci şi boierii ce era pribegi acolo,
Dumitraşco Racoviță hatman şi cu ginere-său, Iordache Costache stolnic, făcea şi
ei multe amestecături la soltanul şi la mîrzaci, cu vorbe rele şi îndemnături
asupra lui Grigorie-vodă. Grigorie-vodă înțelegînd că să laudă soltanul şi
mîrzacii asupra lui, avea mare grijă şi Grigorie-vodă şi toată boierimea. Şi
țara încă să bejinisă. Şi era Grigorie-vodă în curți în Iaşi, închişi cu
slujitorii, în tot ceasul aşteptînd gata să-l lovască. Şi trimitea la soltanul
oamenii săi, cu daruri totdeuna, ca să împace. Şi nu-l putea sătura nici cu un
feliu de daruri. Era şi giupînesele boierilor pribegi aice, la popreală, în
Iaşi, de Grigorie-vodă. Trimis-au soltanul un agă al său la domnie, să le lasă
să margă la bărbații lor în Bugeag. Şi îndată le-au slobodzit, de s-au dus, cu
tot ce-au avut, în Bugeag, la boierii lor. Iară pre urmă n-au cutedzat
Grigorie-vodă ca să şadză în Ieşi, ce s-au dus la Botoşeni, de-au şădzut cîteva
dzile. Şi pre doamna-ş au trimis-o la Hotin, de-au şădzut păn' s-au împăcat
lucrul. Audzind Poarta împărăției de atîte amestecături a celui soltan, au
orînduit un sarascheriu, cu cîteva mii de oşti turceşti, şi pre Grigorie-vodă şi
pre Neculai-vodă, domnul muntenescu, şi pre Colceag-beiu cu lipcanii şi cu
spahiii de Hotin, să margă toți în Bugeag, asupra acelui soltan şi a
bugigenilor. Deci acel sarascher au venit cu oaste la Smail, aşteptînd să să
strîngă şi alții acolo. Neculai-vodă încă au venit păn' la Gălaț, Colceag-bei
încă de la Hotin au trecut pe Prut la Smil, iar Gligorie-vodă s-au pogorît de la
Botoşeni pre la Cotnar şi au venit iar la Ieşi. Şi au şădzut cu corturili şi cu
toată oastea lui în cîmpu la Balica vro 2 săptămîni în postul Crăciunului. Şi de
la Balica au trecut codrul la Scînteie şi au mersu în gios pe Bîrlad păn' la
Roşieci. Şi de acolo au mărsu la Fălciiu şi au trecut Prutul şi au mers la
Codrul Chighieciului, de-au şădzut acolo vro doao, trei săptămîni. Deci
sarascheriul oştilor au scris cărți la acel soltan să-ş plece capul, să margă la
Poartă, că nu va avea nici o nevoie, iar pre hanul această dată împărăția nu va
să-l mazilească. Deci el, vădzînd acel răspunsu de la sarascheriul şi înțelegînd
că şi hanul vine cu oaste din Crîm, şi alți megieşi pre dincoace, ş-au plecat
capul şi au purces la sarascheriul la Smil, de s-au dus la Poartă, fără nici o
grijă. Şi nu i-au făcut împărăția nemică. Iară Iusuf Mîrza şi cu vro doi, trei
mîrzaci au pribegit în Țara Leşască, de au trăit acolo cîtăva vreme. Iară hanul
au stătut de-au iernat în Bugeag păn-în primăvară, cu multă cheltuială şi silă
bugegenilor de crîmeni. Atunce au scos mai marii Bugeagului şi ei văcărit, de-au
dat mulți bani hanului, mai sus vacăritul de cumu-i la noi. Iar Gligorie-vodă,
după ce au aşădzat pace între dînşii, au venit de la codru întinsu la Ieşi. Şi
cît au şădzut în codru, fîn, grăunță tot de la tătarî au mîncat toată oastea. Şi
la purces au pus de-au făcut şi o movilă mare în codru, ca să rămîie de
pomenire. Atunce şi Grigorie-vodă, după ce au venit la Ieşi din oaste, trimis-au
ardzu de jalobă la împărăție pentru stricăciunea ce-au făcut tătarîi țărîi şi
pentru boierii pribegi, ce sînt rudă lui Mihai-vodă, cum au făcut atîte
amestecături la tătarî, fiindu şi cu îndemnarea lui Mihai-vodă, de s-au făcut
aceste. Deci Poarta au bănuit tare lui Mihai-vodă şi au făcut ferman la hanul
pentru acei boieri pribegi, să-i dea pre mîna lui Grigorie-vodă. Şi toată paguba
țărîi şi cheltuiala ce-ar hi făcut Grigorie-vodă cu oastea să i-o plinească de
la tătarî. Atunce au trimis Grigorie-vodă la hanul pre Darie Donici vel-vornic
şi pre Sandul Sturdza vel-visternic cu fermanul Porții şi cu izvod de pagube.
Deci pre boierii pribegi nu i-au dat, că Iordache au fugit în Crîm la un soltan,
feciorul hanului, iară Dumitraşco-hatman au fugit teptil preste Dunăre,
trăgîndu-să la Țarigrad, la frate-său, la Mihai-vodă. Ce frate-său nu vrea să-l
priimască, temîndu-să de la Poartă să nu oblicească că-i la dînsul. Ce umbla
mistuindu-să prin Dobrogea din loc în loc. Iar pagubele de la tăbarî i-au plinit
toate, 700 pungi bani gata i-au adus în Iaşi cu nişte cămări cu cai. Care lucru
era de mirat, unde au isprăvit Grigorie-vodă de-au întorsu tătarîi pagubele
moldovenilor, că avea mare trecere la Poartă. Însă aceşti bani nu i-au luat toț
Grigorie-vodă, ce giumătate i-au dat hanului, şi o samă au dat şi oamenilor
celor cu pagubele. După aceasta, mergîndu Costantin postelnicul la Poartă, au
oblicit şi pe Dumitraşco hatman că-i în Dobrogea, la un sat, teptil. Şi fiind
aproape de calea lui Costantin postelnicul, au umblat cum au putut şi l-au
prinsu. Şi făcînd ştire lui Grigorie-vodă, au şi trimis de l-au ferecat în
obedzi şi l-au adus în Iaşi. Şi l-au pus la grea închisoare cîteva luni, păn-au
dat cîțva bani, şi apoi iertîndu-l, l-au slobodzit. Şi ducîndu-să la satul lui,
la Fereşti, au mai trăit trei, patru dzile şi au murit. Iară în al treile an a
domniei lui Grigorie-vodă s-au făcut de cătră toate părțile bună pace. Şi s-au
apucat de-au acoperit mănăstirea Balica cu oale şi au tencuit-o pre dinafară şi
au făcutu-i şi tindă, şi au zugrăvit-o peste tot pri dinlontru, şi zid
împregiur, şi clopotniță, şi curți de piatră. Şi au îndzăstrat-o cu toate, cu
veşminte, cu odoară şi cu bucate, şi cu robi şi moşii şi vii, ca pre o mănăstire
deplin. Aşijdere au mai făcut curți scumpe şi hălăşteu cu iaz la Frumoasa, să
fie de primblare domnilor. Făcut-au şi turnu mare pe poartă, în curtea
domnească, şi ceasornic mare, aşijdere şi 2 cişmele, fîntîni aduse pre oale, cu
multă cheltuială, una denaintea porții curții domneşti şi una denaintea
feredeului. Aşijdere şi feredeul l-au mai tocmit. Mai tocmit-au şi cîteva casă
în curțile domneşti şi odăile simenilor şi la grajduri. Ce era stricat, tot au
tocmit. Făcut-au casă frumoasă şi-n Galata. Şi au tocmit chiliile la Bîrnova.
Aşijdere şi la Bărboiu au făcut turnu şi au coperit-o. Şi alte multe sfinte
biserici au dires şi au tocmit. Iară cînd au fost în al patrule an a domniei
lui, în anul 7238 murit-au şi Neculai-vodă, domnul muntenescu, unchiul lui
Grigorie-vodă. Şi l-au îngropat în mănăstirea ce-i de dînsu zidită la Văcăreşti.
Iar în locul lui au rădicat muntenii pe fiiul său Costantin-vodă. Şi i-au rămas
lui Neculai-vodă 3 ficiori, cari mai pe urmă 2 au ieşit domni, Costantin şi Ion,
precum le scriu înainte istoriile. Iar unul, Alecsandru, vremea înainte va
arăta. Iară în scurtă vreme făcutu-s-au mare zorba în Țarigrad, rădicîndu-să
inicerii asupra lui sultan Ahmet. Şi l-au scos de la împărăție şi au pus pre un
nepot a lui, anume sultan Mahmut. Şi-ntr-acea zorba multe capete au perit şi
mulți veziri s-au mazilit. Şi să can potoliea zorbaoa şi iar să scorniea. Atunce
mazilind pre veziriul, găsit-au multă avere la dînsu, iar mai mult au găsit la
chihaieoa lui. C-au aflat mai bine de 40000 pungi de bani, fără drugi de aur
sleiți şi alte odoară. Că atunce dedesă voie de bea mai toț turcii vin. Pentru
acee s-au făcut zorba, de-au schimbat împărații. Atunce şi Mihai-vodă aflînd
vreme, au mazilit pe Costantin-vodă din Țara Muntenească, de n-au plinit încă
bine luna cu domnia după moartea tătîne-seu. Atunce au mazilit şi pe
Adli-Gherii, hanul tătăresc, şi au pus pre Caza-Cheri, carii şi-l poftisă ei mai
nainte. Şi au ieşit şi Medli-Gherii soltan, care fusesă cu zorbaoa. Atunce
zorbalele au găsit pe un casap sirbu, anume Buțucachii, prieten al lor, şi
ducîndu-l la veziriul cel nou, l-au făcut, fără voia lui, de l-au îmbrăcat în
căftan, să fie domnu în Moldova. Ce îmbrăcîndu-l, nu i-au dat ferman să-l
trimiță aice mai în grabă. De aceasta oblicind Grigorie-vodă, spus-au tuturor
boierilor. Şi s-au sculat toți boierii de au scris la Poartă cum nu le trebuie
acela domnu, şi s-au gătit să fugă. Şi fiind aice şi un turcu mare, ce venisă cu
căftan, şi au mărsu toți boierii la acel turcu de i s-au rugat. Şi spuind turcul
la Țarigrad cumu-i pofta boierilor, mînietu-s-au împăratul şi veziriul. Şi pre
mulți de acei cu zorbaoa au tăiet, de i-au mai împuținat. Şi au tăiet atunce şi
pre acel domnişor Buțucachii-vodă, nepurces încă din Țarigrad. Şi de iznoavă au
trimis altu căftan de domnie lui Grigorie-vodă. Tot atunce au mărsu mîrzacii,
cîțva, la Țarigrad de au pîrît pe hanul cel mazil pentru cîte răutăți le-au
făcut. Şi au jăluit şi pre Grigorie-vodă de bani ce le-au luat şi de alte multe
strîmbătăți ce-au avut. Deci Poarta au orînduit aceasta la paşa de Tighine,
trecînd Caza-Cheri han pre acolo, să ieai sama şi să-i aşedze. Atunce au venit
şi Iusuf Mîrza din pribegie de la Ieşi. Şi viind prin Iaşi, l-au dăruit
Grigorie-vodă foarte bine, ca să facă prieten pre un cîine. Şi mergînd la hanul,
l-au priimit bine şi-ncă l-au şi dăruit. Iar înaintea aceştii zarve făcutu-ş-au
pace şi Iordache stolnicul de cătră Grigorie-vodă. Şi viind din Crîm, l-au
priimit vodă şi l-au iertat de toate greşelele lui. Şi-ncă i-au făcut şi un rînd
de haine şi i-au dat şi din bucate. Şi iar îl luasă în dragoste, socotind că-ş
va părăsi năravul şi a fi cu bine domniei şi cu priință. L-au trimis la Tighine
pentru acei mîrzaci ce pîrîsă pre Grigorie-vodă la Poartă, ca să stea la
soltanul şi la mîrzaci să aşedze acest lucru, ştiindu-l că să ştie cu dînşii.
Iară după ce au agiunsu la Tighine, n-au căutat spre slujba lui Grigorie-vodă şi
s-au apucat iar de alte amestecături să facă, mai mare decît cele dintăiu. Şi la
Grigorie-vodă scriea într-un chip, iar cătră alți boieri de aice din țară scriea
într-altu chip, cum că este gata domnia lui Costantin Duca-vodă dată de la
Poartă, protivindu-să şi el minciunilor tătarîlor. Iar acei era anume Costantin
Costache hatman, văr primare cu Iordache stolnicul, cu frate-său Gavriil
păharnic şi Ioan Păladi vel-vornic şi cu fiiu-său Toader vel-ban şi Toader
Costache stolnicul şi cu Iordache Catacuzino spatariul şi alții mulți. S-au
făcut toți la un cuvînt, pre scrisorile lui Iordache, fecior Lupului, şi să
sfătuisă ca să fugă la soltanul, să stea pricină Ducăi-vodă, să nu fie, şi să-ş
rădice pre unul dintre dînşii domnu. Şi aşea au îmblat cu acest sfat cîtăva
vreme, nici să ducea, nici spunea lui Grigorie-vodă, ce sta în cumpene şi să
mira ce or face: fugi-or, au spune-or lui Grigorie-vodă? Unii dintre dînşii
dzicea să fugă, alții dzicea să spuie lui vodă, păn-au oblicit Grigorie-vodă ce
vor să facă ei, cum giuruiea hanului țara din Prut încolo, să fie loc tătărăscu,
numai să le isprăvască acest lucru pre voie, să-ş rădice domnu dintre dînşii pre
cine or socoti ei. Deci au şi prinsu pre acei boieri ce era în Iaşi şi i-au
închis. Şi au răpedzit şi la cei de la țară, de i-au prinsu, şi ferecîndu-i i-au
adus şi i-au pus la închisoare, pe unul într-un loc, pre altul într-alt loc.
Iară pre Iordache stolnicul, feciorul Lupului, nici l-au mai adus la
Grigorie-vodă să-l giudece, şi cum l-au adus în Iaşi, l-au şi dus înaintea
porții, la cişmea, şi au poroncit de i-au tăiet capul. Iar pre ceielalți i-au
mai ținut oarece închişi şi i-au iertat, puind pre unii la giurămîntu, pe alții
şi fără giurămînt. Atunce au pus pre Costantin Ruset vornic de Țara de Gios, iar
pre mine, Ioan Niculce biv-hatman, m-au pus vornic de Țara de sus şi pe Sandul
Sturdze hatman şi pe Costache Razul spatar mare şi pe Andreeş Ruset visternic
mare. Şi aşea s-au potolit acele calabalicuri. Fugit-au atunce Gavriil păharnic
la Bugeag, şi multe vorbe rele au grăit cătră sultanul şi cătră hanul pentru
Grigorie-vodă. Iar pre urmă l-au dat lui Grigorie-vodă de grumadzi. Ce
Grigorie-vodă nu i-au făcut nici un rău şi l-au iertat, nici s-au uitat la
ocărîle ce-i făcusă şi la ponturile ce-i scrisesă Gavriil. Uitați-vă acmu,
fraților, cîtă ocară au avut Grigorie-vodă de la aceşti boieri atunce! Iar el
i-au iertat, şi fără zăbavă, încă pe unii i-au şi boierit, de-au fost la cinstea
dintăi. Un domnu strein, şi cîtă milă au arătat! Iară după acee au trimis pre
alți boieri de-au stătut la giudecată cu tătarîi la Tighine. Şi multă
cheltuială-au făcut păn' s-au aşădzat, mai îndoit de cît luasă el de la tătarî.
Şi au luat şi o bucată de loc de a Moldovii, din hotarul cel vechiu cale de un
ceas. Pre atunce, cu acele schimbări multe a vezirilor şi cu calabalicul
tătarîlor şi cu amestecăturile acelor boieri, cădzusă țara şi Grigorie-vodă la o
mare datorie. Tîmplatu-s-au într-aceşti doi ani, la văleat 7239 şi 7240, de-au
fost şi timpurile proaste, de nu s-au făcut pîine din Iaşi în sus, şi era şi
foamete, dar nu prea mare. Agiunsese mierța de mălai, în sus pe suptu munte, la
4 lei. Dar Grigorie-vodă, avînd mălaiu mult la Fălciiu şi la Chişănău, strînsu
din uşor, da acelor oameni de la ținuturile den sus cîte 6 potronici mierța şi-i
aştepta de bani pănă toamna. Şi încă au căutat cîteva cară cu chirie, de-au
încărcat pîine şi au trimis-o pre la tîrgurile den sus, la Roman, la Neamțu, la
Botoşeni, la Soceavă şi la Cernăuți, de o da oamenilor fără bani. Numai chiria
îş plătiea, ce şi acee cu păsuială, dînd întăi domnia chirigiilor, apoi, cu
vremea, scotea de la acei oameni. Iară tot întru acesta an 7240 arătat-au
Dumnedzeu greu bănat asupra creştinilor, pentru multe păcateli şi fărădelegile
noastre. Fără lipsă de pîine ce era, au mîncat şi lupii oameni pre suptu munte,
la ținutul Neamțului şi la Soceavă. Ce curund ş-au întorsu sfinția sa mînia şi
ne-au trimis iar linişte de cătră acele hieri sălbateci. Dar să spăriesă
oamenii. Costantin-vodă, fecior lui Neculai-vodă, după ce l-au mazilit turcii şi
l-au dus în Țarigrad, n-au plinit anul mazil şi iar au ieşit domnu în Țara
Muntenească, la văleat 7240. Că atunce tot era Poarta neaşădzată, şi s-au
tîmplat de-u cădzut un vezir, de-i dzicea Topal-paşa, prieten lui Costantin-vodă
şi duşman lui Mihai-vodă. Deci cum au cădzut acel Topal-paşa vezir, au şi pîrît
boierii munteni pre Mihai-vodă la acela, ştiind că i-i neprieten, pentru multe
superi ce le face Mihai-vodă şi le strică obiceiurile, ca şi cînd au fost în
Moldova, şi le iea mare sume de bani. Deci veziriul l-au şi mazilit, şi
trimisesă să-i taie şi capul. Numai nişte prieteni a lui Mihai-vodă au agiunsu
de-au dat ştire împărăției, şi aşea au scăpat. Şi l-au adus în Țarigrad viu şi
l-au închis. Dar pre acel prieten grec, anume Venitura, ce-au dat ştire
împărăției pentru Mihai-vodă, oblicindu-l veziriul, i-au tăiet capul. Şi tot
n-ar hi scăpat și Mihai-vodă, că trimisese veziriul de venisă cîțva boieri din
Țara Muntenească de-l pîrîea. Numai norocirea lui atîta au fost, că s-au tîmplat
de s-au mazilit și veziriul. Dar numai 4 dzile de-ar hi mai trăit veziriul, era
baraiamul, și atunce ar hi perit și el. Numai vrîndu Dumnedzeu, au ieșit de la
închisoare deodată. Costantin-vodă, domnul muntenesc, viind în București, s-au
așădzat cu bună pace de cătră toți boierii și le-au dat toate în mîna lor să
chivernisască. Şi trăiea tot cu liniște, nu ca la tată-său, Neculai-vodă, ce
într-alt chip, foarte cu bună îmblîndzire de cătră domnie. Scris-au
Costantin-vodă la vără-său Gligorie-vodă, domnul Moldovii, ca să cate o fată di
boieriu din Moldova, să-l logodească, ca să hie doamnă. Deci Grigorie-vodă cu
mare bucurie au priimit și cercînd au aflat o cucoană, fată fecioară a lui
Costantin Ruset vel-vornic, foarte frumoasă și înțeleaptă, anume Caterina, și de
bun neam și lăudat. Şi au făcut logodnă și au trimis-o mai pre urmă cu părinții
săi și cu alți boieri, rudenii a ei, tocma la București. Şi au făcut mare și
frumoasă nuntă domnească. La anul 7241 noievrie 12 au fost nunta. După aceasta
au scris Costantin-vodă cu mare mulțămită la Grigorie-vodă de slujba ce i-au
făcut. Mihai-vodă, schimbîndu-să veziriul, ședea cu pace la Țarigrad și oarecum
și can cu nădejde de laudă asupra muntenilor, făcînd și un ardzu viclean,
dzicînd că-i de la niște boieri munteni. Deci veziriul au trimis să vie boierii,
să stea față cu dînsul. Iar ei audzind, au și fugit, unii în Țara Ungurească,
alții în Moldova, vădzînd că-i cheamă la Poartă. Şi au dat știre la Țarigrad cum
toată țara s-au încărcat, audzind de Mihai-vodă că iară îi să vie domnu. Iar
împărăția audzind, s-au mîniet și au făcut pre Mihai-vodă surgun la Miidili,
precum va arăta mai nainte vremea. Şi au cheltuit atunce Costantin-vodă la
Poartă l000 pungi, ca să omoare pe Mihai-vodă. Şi turci bani au luat și nu l-au
omorît. Tot întru acestu an îndemnatu-s-au Grigorie-vodă anume că merge la
primblare la Prigoreni, la vornicul Ioan Niculce, și la Ruginoasa, la hatmanul
Sturdze. Iară de la Prigoreni au trecut la Roman, de la Roman la mănăstirea
Neamțul. Şi au scos icoana den mănăstire ș-au ținut-o singur Grigorie-vodă cu
mîna lui. Şi s-au închinat foarte frumos, cît să mera și Grigorie-vodă și turcii
cari era cu Gligori-vodă. Şi călugării de la mănăstire dzîcea că nu s-au
închinat acea sfîntă icoană ca atunce neciodată, așea ca atunce. Şi de acolo, la
Baie și la Săcul, apoi la Slatina și la Dragomirna și la Soceavă. Şi au îmblat
prin cetatea Socevii de-au vădzut-o. Apoi la Pobrata și apoi la Pășcani și la
Ruginoasa, apoi s-au pogorît în Iași. Așea într-o săptămînă au îmblat de-au
vădzut toate mănăstirile și locurile și satele boierești, ca să știe cine cum să
ține. Măcar că cei proști și neagiunși de minte huliea, dar acea primblare era
de mare laudă și folos. Că poate-fi de-ar fi mai zăbovit cevaș într-acest an cu
domnia, ar fi arătat milă cu mănăstirile și cu casele boierești. Că au strînsu
cu cărți pre toți igumenii de pre la mănăstiri la Boboteadză, de le-au făcut
căutare de cîte moșii au și cine le stăpînescu moșiile. Şi au dat poroncă să
nu-i știe că le sint moșiile închinate pe la boieri, ce să și le stăpînească ei.
Şi au dat acel izvod la vel-logofăt, să le poarte de grijă. Şi li să adeveriea
că le va pune la o cale și pre mănăstiri și pre satele lor. Pănă acmu, în al
șesele an a domniei lui Grigorie-vodă, în Țara Moscului este pace, și ține
samoderjavia împărăției o nepoată de frate a lui Petru Alecsiovici împărat,
anume Anna, fiica lui Ioan împărat. Despre leși, iarăși pace. Siliea Avgust
craiu, pănă era viu, vădzîndu-se bătrîn, ca să coronească leșii feciorul, să fie
craiu în locul lui. Ce leșii n-au priimit, măcar că multe giuruință le adeveriea
craiul leșilor, dar țara n-au vrut. Murit-au și cîțiva domni leșești într-acești
6 ani a domniei lui Grigorie-vodă, tot capetele cele vestite și tuspatru
hatmanii leșești. Deci craiul încă, dacă au vădzut că nu priimescu leșii să-i
coronească feciorul în locul lui, nici el n-au vrut să puie hatmani. Şi șede și
acmu oastea leșască fără hatmani, numai un rementariu, de poartă de grija
oștilor, anume Ponitovschii. Iar în cursul anilor 7241, în luna lui dechevrie în
23 de dzile, murit-au și acest craiu leșesc, anume Avgust, în tîrgu în Varșavă.
Ce s-a mai face, va arăta vremea viitoare. Trecut-au și un sol mare leșescu la
Poartă, dar nu prin Ieși, ce de la Hotin au mersu dreptu pre Prut. Şi i-au
trimis Grigorie-vodă conac și boieri întru întimpinare-i la Totora, dzicînd acel
sol că merge pentru întemeietul păcii la Poartă, fiind împărăție noao. Și numai
preste iarnă au zăbovit, iar de primăvară iar s-au întorsu înapoi și iar pre
Prut au mersu. Şi i-au trimis Grigorie-vodă conac cu Sandul Sturdze hatmanul.
Numai acmu craiul murisă, cînd s-au întorsu solul. Despre persi, împărăția
Țarigradului tot încă au oaste, pentru acele tîrguri ce le luasă mai nainte,
cînd să bătea persii cu Merifeiz. Acmu Persul de Merifeiz s-au mîntuit, cu
moscalii s-au împăcat, iar cu turcii încă tot nu s-au așădzat. Ce toate ce s-or
mai lucra de acmu înainte vremea viitoare va arăta. Tot întru acestaș an era
mulți oameni den Țara Rumînească și din Moldova strînși la Milcov. Şi cîndu era
nevoi dincoace, ei fugiea dincolo la munteni, iar cînd era nevoi dincolo la
munteni, ei trecea dincoace. Tot așea umbla, cu vicleșug. Iar Grigorie-vodă au
trimis pre Enache aga, feciorul lui Costantin hatman, laz de feliul lui, cu
mulți slujitori, făcînd veste că merge în gios la vădrărit. Şi așea într-o dzi,
fără veste i-au lovit și i-au prinsu pre toți. Şi rădicîndu-i de acolo, i-au
adus în Iași, de i-au așădzat, ca la vreo 2000 oameni. Deci fiind atunce de cu
toamnă frig, mulți copii și oameni bolnavi au murit pe drum de foame și de frig.
Şi după ce i-au adus în Iași, mulți fugiea. Şi trimitea Grigorie-vodă de-i
prindea și-i da pre uliță, ca să sparie să nu fugă, avînd gîndu ca să facă Iașii
mare, precum au dzis că sint Bucureștii în Țara Muntenească. Şi multu greu au
tras bejenarii preste iarnă, că cădzusă o iarnă prea mare și grea. La 6 dzile a
lui dechevri s-au început și au ținut păn' la 20 de dzile a lui martu, tot cu
omăt, iar și pănă-n Sfetîi Gheorghie tot frig au fost. Şi sfîrșisă oamenii
nătrețele, de agiunsese stogul de fîn 10 sau 12 lei, și încă nu să găsiea.
Perit-au multe vite a lăcuitorilor, iar așeș a bejenarilor au perit mai de tot,
fiind niște oameni neașădzați. Iară cînd au fost în luna lui april în 13 dzile,
în anul 7241, au și sosit veste de la terdzimanul la frate-seu, la
Grigorie-vodă, precum împărăția au îmbrăcat pre căpichihăile lui cu căftane, ca
să să mute cu domnia în Țara Rumînească, și Costantin-vodă, domnul muntenescu,
să vie cu domnia aice în Moldova. Şi cum i-au nemerit acea veste, au și răpedzit
pre Enache aga în Țara Muntenească, ca să apuce scaonul și banii hîrtiilor,
înțelegînd că au fost scos acolo hîrtii pre țară. Tot pentru lăcomie n-au mai
așteptat ca să vie turcu agă de la Poartă, cum au așteptat vără-său
Costantin-vodă. Şi rămășițile de aice au început a strînge tare, iar bejenarilor
le-au dat voie să să ducă iar la urmă, la Focșani. Deci bieții oameni, săracii,
cum au audzit acea voie, cum au și purces carii cum au putut, unii numai cu
croșna și cu copiii în brață, ca vai de ei. Bogat blăstăm și lacrămi vărsa
asupra acelui Enache aga, ce le făcusă acea strămutare, și asupra celor ce-ar fi
dat acel sfat! Şi cît au agiunsu la margine, nemică n-au zăbovit, ce-au și
trecut în Țara Rumînească. Că Grigorie vodă îndedins îi slobozi, ca să treacă în
țara lui, vădzînd că să duce și el acolo domnu. Şi au pus căimăcami în Ieși,
anume pre Costantin Costache vel-logofăt și pre Costantin Ruset vel-vornic,
socrul lui Costantin-vodă. Şi încă turcul de la Poartă tot nu venisă, nici la
Grigorie-vodă, nici la Costantin-vodă. Lucru de mirat pentru Grigorie-vodă, om
grabnic la socoteala lui, a-ș scorni singur în țară că nu-i domnu. Nu să temea
că-ș va aduce vro primejdie capului său și țărîi, fiind el împizmuluit și cu
tătarîi. Ce aceste aduce cea grabă și mîndrețele! Iară după ce au trecut 7
dzile, la săptămîna sosit-au și capegilar-chihaies a împăratului de la Țarigrad,
cu căftan, la Grigorie-vodă, să margă să fie domnu în Țara Rumînească, și
Costantin-vodă, domnul muntenescu, să vie aice la Moldova. Deci Grigorie-vodă
i-au ieșit înainte cu alaiu și cu toți boierii la Valea Adîncă. Şi
împreunîndu-să acolo, au venit pănă la Iași, și au cetit fermanul în Divan și
i-au pus căftanul în spate. Însă boierii n-au mărsu să-i sărute mîna, nefiind
domnu aice, ce numai cătră turcu s-au închinat, după ce i-au cetit fermanul. Şi
ieșind Grigorie-vodă den Divan, au întrat în casele dinlontru depreună cu
capegi-bașe, turcul. Şi acolo s-au împreonat și boierii cei mare cu turcul,
mulțămind împărăției. Iară a treia dzi au pornit pre capegi-bașe, turcul, și cu
tot agărlîcul ce-au fost mai greu pre Bîrlad. Iar Grigorie-vodă, luni, în dzioa
de Sfeti Gheorghi, s-au pornit din Iași pre la Tîrgul Frumos, pre Siret, cu de
toate ce i-au trebuit la toate conacele, păn' la Focșani, și au trecut în cee
parte la gazdă. Așijdere și Costantin-vodă s-au rădicat din București și au
trecut în ceasta parte la gazdă, tot într-o dzi luni, april 30 dzile. Iară
doamna Rucsandra, muma lui Grigorie-vodă, au mersu în gazdă osebi la o mănăstire
a socru-său, a lui Grigorașco Ghica-vodă bătrînul. Deci Costantin-vodă au mersu
de s-au împreonat cu mătușe-sa, cu doamna Rucsandra. Așijdere și Grigorie-vodă,
știind de Costantin-vodă, au mersu și el la gazda maică-sa, și acolo s-au
împreonat domnii amîndoi. Apoi a doa dzi au mersu și unul la altul, de-au
vorovit ce le-au trebuit, de toate. Apoi au făcut și Divan, cineș în țara lui.
Apoi gioi, în dzua de Ispas, maiu în 3 dzile, au purces cineș cătră scaonu-ș.
Domnit-au Grigorie-vodă Țara Moldovii 6 ani și 7 luni. Era acestu domnu
Grigorie-vodă la stat mic și supțire, la față uscat. Numai era cu toane, atîta
cît la unele să arăta prea harnic, bun și vrednic, milostiv și răbdătoriu. Şi în
viiața lui era tot cu mese mari, cu cîntări și cu feliuri de feliuri de muzici
în toate dzilele. Prea de avea vro treabă mare, să nu iasă la cîmpu, ca să facă
veselii cu naiuri și cu cîntece hagimești și cu mulți peilevani măscărici. Şi
pre boieri totdeuna îi poftiea să fie cu dînsul la primblări. Şi dacă ieșiea la
cîmpu, era prea lascav și darnic. Iară pre une locuri i să arăta lucrurile de
băstămăciune. Că să potriviea unor boieri, sfetnici ai lui, cari-i avea, 2 greci
și un moldovan, anume Costantin Psiol hatman și cu fiiu-seu Enache aga, lazi de
neamul lor, oameni tirani și curvari, iar din moldoveni avea pre Sandul Sturdze
hatmanul, om viclean și închis la inima lui și lacom. Acesta îndemna pre
Grigorie-vodă tot la luat, și pre toț boierii moldoveni îi sărăciea și-i depărta
de cătră mila domnească, ca să fie numai el frunte și de cinste. Care fapte a
Sturdzii, trecîndu-i-să la Grigorie-vodă, multe bunătăți a domnului întuneca și
le strica. Stinsese mazilii și țara și mănăstirile de tot, cu obiceiele ce
găsisă în țară, scoasă de alți domni, mai nainte de dînsul. Şi aceie domni, de
le și scornisă, le ținea cîte un an, doi și le părăsiea. Iar Grigorie-vodă,
aflîndu-le în țară, toate le grămădisă la un loc. Şi scotea văcărit, hîrtii
grele, vădrărit, desetină, civerturi mare. Într-un an au scos și pre țigani
hîrtii grele. Scos-au o dată și pre preoți un bir, ce-i dzicea mucarea, de
agiungea pe preot, cît de sărac, trei galbeni, iar pre cei mai frunte și 8
galbeni i-au agiuns. Dentru care nu puțin blăstăm i-au rămas. Şi nemărui
rădicătură nu făcea. Lua sume mare de bani în toți anii domnii lui de la săraca
de țară, ca la l500 și mai bine pungi de bani pre an, de au rămas mazilii și
țara stînși den sfatul acestor trei boieri. Într-un rînd iertasă Grigorie-vodă
pre mazili și pre mănăstiri de dajde și au învățat pre Sturdze să facă ispisoc
de întăritură. Iar Sturdzii neplăcîndu-i această milă de iertarea mazililor, ca
un lacom de fire au făcut un ispisoc și au pus numai giumătate de mazili, iar pe
giumătate i-au dat la țărănie, pentru ca să facă vrajbă în mazili. Şi așea cu
acest mijloc făcînd vrajbă între mazili, s-au mîniet Grigorie-vodă și au ruptu
ispisocul. Şi au întunecat Sturdze această bună faptă și milă domnească asupra
mazililor, ca să nu s-îndreptedze, să fie tot săraci, să poată a le cuprinde
moșiile și ocinele și a pune nume rău domnului. Şi așea îl sfătuiea și-l purta
ei, că cui să cădea să dea el îi lua, și cui să cădea să-i ieai el îi da. Era
acestu domnu și curvar. Multe țiitori fete mari ținea și apoi le îndzăstra și le
mărita, cu haine, cu odoară, ca pre niște fete de boier. Numai nu să amesteca la
fete de casă mare, ce de căpetenii mai de gios. Şi avea doamnă și cuconi, și nu
să rușina, de-ș făcea casa de ocară, un om mare ca acesta. Precum și oamenii
lui, Costantin hatman cu fiiu-seu Enache aga, așijdere făcea, încă și mai multe.
Şi alți greci a lui, toți. Şi la toate era desfrînat. Curtea lui poftiea să fie
tot îmbrăcată. Pre nime din boieri să nu-i audză jăluindu-să că-i scăpat sau
olecăindu-să că sint timpurile grele și nu s-au făcut roadele, că să foarte
mîniea, și la mînie era foarte grabnic. Şi nici sfetnicii lui nu-i îndrăzniea,
cîndu era mînios. Dară să întorcea curundu. La giudecată îi părea că giudecă
foarte bine, și cumu-i părea, așea rămînea. Şi pre urmă, deși vedea că au
greșit, nu întorcea, ce așea, dîndu carte de rămas, rămînea, cît de la o vreme
părăsisă oamenii a mai veni la Divan. De era vreun țăran îngreuiet la bir, nu-l
mai scădea, ce așea da păn-istovi tot ce avea. Da sume mare de bani la Poartă și
turcilor agi ce viniea de la Poartă cu trebi. Căruia era să-i dea o pungă de
bani îi da cinci, șese, tot ca să laude la Poartă, iar de săracii țărîi nu-i era
milă. De să clintiea păn-afară den tîrgu sau păn' la vreun boier, tot cu căruța
cea de cupărie după dînsul. Că preste tot ceasul bea ori vin cu pelin ori vutcă.
Şi încotro mergea, tot cu gloată, ca doao, trei sute de slujitori, și alții să
fie cu dînsul. Cu pușca da prea bine. Greci mulți adusese în țară, de mînca lefe
tot din visterie. Şi cîte diregătorii la margine, tot grecii le ținea, iar
boierii de țară era numai cu numele, că la nemică nu-i mai întreba. Numai cu
sfatul acelor trei boieri, ce vrea să facă făcea. Dar avea și trecere mare la
Poartă, cît pre turcii balgii din țară foarte-i înfrînasă, și să temea de
dînsul, de nu putea face zapt oamenilor întru nemica. Pociu dzice că
Grigorie-vodă, precumu-i era firea, de-ar fi avut niscai oameni cu frica lui
Dumnedzeu pre lîngă dînsul sfetnici, ar fi fost de mirare și de pomenire
Grigorie-vodă în domnii cei de frunte și de laudă, iar nu cu cei de hulă. Iară
cînd au trecut din Moldova în Țara Rumînească, mulți feciori de boieri den
moldoveni au luat cu dînsul, de i-au dus la munteni, dzicînd că i-s dragi
moldovenii și va să-ș facă pomană. Ce va mai face, vremea viitoare va arăta. Iar
acmu, lăsînd istoria lui Grigorie-vodă, venim cu rîndul la istoria lui
Costantin-vodă, ce-au venit în Moldova. Cap. XXIII DOMNIA lui COSTANTIN-VODĂ,
FIIUL lui NECULAI-VODĂ MAVROCORDAT, VLEATO 7241, MAI 7. După ce au purces
Costandin-vodă de la Focșani, venit-au toată boierimea și mazilii Țărîi Moldovii
împreună cu dînsul din conac în conac, cu pace și cu cinste și cu multă gloată.
Şi agiungînd aproape de scaon, ieșitu-i-au înainte caimacamii cu toți boierii și
slujitorii și cu alți orășeni tocma la Valea-Adîncă, de s-au împreonat după
obiceiu, aducîndu-l cu frumoasă politie păn' la Sfetîi Nicolaie, unde l-au
întimpinat mitropolitul țărîi chir Antonie cu alți episcopi și cu tot clirosul
besericii. Şi întrînd în beserică, l-au blagoslovit spre domnia Moldovii, și
ieșind din beserică cu tot senatul, au întrat în curțile domnești și au șădzut
în scaon. Iară a treia dzi, după ce s-au așădzat în scaon, boierit-au pre acești
boieri cari-i scriu mai gios. Pus-au pre Costantin Costache logofăt iarăși
vel-logofăt, pre Sandul Sturdze, ce era hatman, l-au pus vornic mare de Țara de
Gios, pre Iordache Catacuzino Deleanul vel-vornic de Țara de Sus, pre Costantin
Ruset vornicul, ce era socru domnului, l-au pus hatman, pre Mihălache Ruset, ce
era văr primare cu domnul, l-au pus postelnic mare, pre Andreeș Ruset spatar
mare, pre Iordache Catacuzino Pășcanul ban mare, pre Iordache Ruset Cilibiul
păharnic mare, pre Toader Păladi vel-visternic și pre Ioan Bogdan vel-stolnic,
pre feciorul lui Iordache sulgeriul, vel-comis. Acește era boierii lui
Costantin-vodă dintăi. Însă nu toți după orînduiala lor, cum să cădea, s-au pus,
ce mai mulți după mită. Fiind domnul tînăr și neștiind rîndul țărîi, au apucat
unii cu dări la musaipi. Şi așădzîndu-să aceste boierii, au lăsat domnul
visteria și chevernisala țărîi în sama boierilor, să chivernisască ei cum or ști
nevoile țărîi, după obiceiul vechiu, cum au fost mai întăiu, nu cum era la
Grigorie-vodă, să chivernisască numai Sandul Sturdze cu doi greci, ce au lăsat
în sama tuturor. Ce pre cît a ținea va arăta vremea viitoare. Venit-au și cu
acest domnu și mai mulți greci decît la Grigorie-vodă. Atunce la domnia noao, la
banii steagului, găsindu boierii hîrtiile gata de la Grigorie-vodă, scos-au
hîrtii frunte de 4 ughi, mijlocul de 3 ughi și de 2, coada de un ughi, fără
năpăști. Iar apoi după aceasta scos-au pre țară civerturi. Iar la Divanuri,
oricum să părea că să pricepi mai bini decît Gligori-vodă a giudeca, să ispitea
să să pui și împotriva boierilor, unde socotea că giudecă strîmbu boierii. Şi-n
toate dimenețile avea obicei de chema boierii di le da cafea, și nu numai celor
cu boierii mari, ce și la o samă di boieri mazili. Cari au fost boieri mari îi
chema di le da cafea, le arăta politică di cinste mari. Dară așea, în scurtă
vremi, piste 2, 3 luni, și născu zavistie și lăcomie, după cum îi obiceiul lumii
aceștie. Că din boierii noștri, din moldoveni, începură unii a să lipi
cu-mbunături pintre greci, a arăta drumuri și căli di răutăț, cu ce ar lua bani
mai mulți din țară. Şi stricară legătura și blăstămul ce făcusă Gligori-vodă
milă boierilor, di da disetină din dzeci stupi un leu, iar acmu făcură di dară
țărănești, de dzeci stupi 22 potronici și civerturi pi țară tot odată. Iar di
toamnă au scos văcărit și vădrărit tot odată, și di iarnă civerturi și hîrtii,
iar di primăvară pogonărit și coniți, cîti 8 potronici di vită, ca și văcăritul.
Aceste toati nevoi într-un an le-au luat. Şi-ncepu obicei, cași la Gligori-vodă,
de nu mai întreba pre alți boieri di țară. Numai c-un moldovan și cu grecii să
sfătuiea, anumi Toadir Păladi vel-visternic, di făcea cum îi era voia. Şi
s-învrăjbiră și domnii foarti tari, fiind veri primari. Că umbla Costantin-vodă
să scoată pe Gligori-vodă din domnie, din Țara Romînească, să margă iar
Costantin-vodă în locul lui Gligorie-vodă în Țara Romînească, și aice în Moldova
să pui pe vără-su, Mihălachi postelnicul, domnu în locul lui. Iar Grigorie-vodă,
simțind faptile lui Costantin-vodă ce umbla, siliea să scoată pi Costantin-vodă
și să pui pi Mihai-vodă domnu în locul lui Costantin-vodă. Că Mihai-vodă, după
ce i s-au plinit un an, l-au scos din surgunie. Şidea în Țarigrad la casa lui.
Numai el nu să prea trăgea în Moldova, vădzînd că să sfădesc domnii amîndoi,
socotindu ca doară a apuca domnia în Țara Romînească. Vai de aceste 2 țărî
creștine, cu acești domni străini! Ce di amar di bani dau pentru vrăjbile celi
ticăite a lor! Păladi Toadir vel-visternic, fiind nepot lui Mihai-vodă și cu
atîte rudi, îi părea bine di acesti vorbi că sint între domni și mai mult
îndemna la jacuri și la vrăjbi. Făcîndu-să prietin domnului, și nicunoscîndu-l,
domnul gîndiea că-i esti prietin. Dar el altele socotea în inima lui, ca doar
s-ar spargi țara și să s-audă la Poartă, să-ș dea domnul în cap, să vii
Mihai-vodă domnu, fiindu-i unchiu. Şi era cu doă feți, arătîndu-să cătră boieri
că-s vinovați grecii. Greci, prăcum s-au scris că era mulți, ei toati boieriile
și pîrcălăbiele și vămășiile celi di pi margini, cu agonisit, tot ei le
cuprinsesă de le-au luat, iar boierii di țară nu putea încăpea la nimică. Şi
toți avea lefi mari de la visterii, și vo dzeci țiitori măritati a tătîni-său,
bărbații lor tot cu lefe și cu boierii. Era așijdere un frate a lui, anumi
Iancul beizade, cu mari cheltuială, că avea cîte 10, 15 lei leafă pe dzi, fără
alteli. Şi maștehă-sa iarăși cu mari cheltuială, că avea grea casă, cu multi
roabi, di li îmbrăca și li mărita, tot cu cheltuiala țării, și osăbit și leafă
pe dzi 15 lei. Şi tîmplîndu-să de era vrajbă între leși cu moscalii, vinea mulți
turci la Hotin și la domnu, și tuturor le da daruri cît nu li să cădea, ori cu
treabă, ori fără treabă. Măcar că și Grigorie-vodă da la turci mult și făcusă
obiceu mult, nu ca alți domni, el da mai înainte, iar acesta da îndoit di cum da
Gligorie-vodă, cari Dumnedzău știi ce di greu era pi țară, tot ca să laude
turcii la Poartă, că-i bun, ca s-apuci iarăși domnia la munteni. Mai dinainti
vremi, alți domni, cînd viniea un agă prea mari, di-i da un povodnic și o pungă
de bani, mult doă, iar la ceielanți mai di gios le da cîte un postav, și unora
și cîti un aclaz, și altora cîte o sută de lei, cîti o sută cindzăci. Iar mulți
bani da numai cari vinea cu treabă la dînsul, iar care trecea, nu le da nimic.
Şi boierii moldoveni totdeauna mergea la Poartă, di jăluiea nevoile și lua sama
capichihăilor, și nu să făcea nici a patra parte cheltuială cît să face acmu.
Agiuns-au osindă pe biata Moldovă, că tot le dzîcea că nu să mai satură di
domni, iar acmu, de cînd au stătut domni străini, le agiunge, de nu li vine și
altu amar și mai cumplit. Numai cum a hi mila lui Dumnedzău, la atîta au rămas,
iar altă putință nu mai esti, că boierii la Poartă nu vor să margă, că nu-i lasă
domnii. Capichihăile fiind greci, cît dzîc c-au cheltuit, atîta le dau, și n-ari
gură ciniva să li dzîcă ceva sau să li iea sama, ce dzîc că suti di pungi și mii
au cheltuit. Turcii ce vin, tot belacoasă, ceasornici di aur, fuzîi, cai cu
șeli, cu rafturi, suti de lei, mii de ughi le dau. l700-1800 de pungi de bani să
ieau din țară acmu, iar mai înainti, la domnii trecuți, mai multu di 400-500
pungi nu să lua. Şi altfel di țară era, întemiietă, nu ca acmu. Oh, oh, oh! vai,
vai, vai di țară! Ce vremi cumplite au agiunsu și la ce cumpănă au cădzut! Doar
Dumnedzău di a faci milă, precum au făcut cu izrailitenii, cu Moisei proroc,
de-au dispicat Marea Roșie. Așea să facă și cu tini, săracă țară! La ce
obiceiuri ai agiunsu, ca să scapi dintr-aceste obiceiuri spurcati! Domnul încă,
după ce s-au cruntat într-acesti lucruri cari am pomenit mai sus, și ușile ș-au
încuiet, și hirea și Divanurile ș-au schimbat într-altu fel. Iară la al doile și
al triile an a domnii lui Costantin-vodă scotea cîti 2 văcărituri pe tot anul și
hîrtii și șverturi mulțime. Numai disetina pi boieri iarăși au lăsat-o mai pi
urmă să hie din dzeci un leu, precum era și la Gligorie-vodă. Așijdere au făcut
testament mănăstirilor, preuților di țară și mazililor, di le-au rădicat dajdea,
să nu dea nimică. Ş-au început a arăta și dragosti și milă cătră mazili ș-a
rădica cîte cevaș din văcărit, temîndu-să ca să nu fugă în Țara Muntenească, la
Gligorii-vodă. Că Gligorii-vodă tot triimitea la boieri și la mazili, di-i chema
să vii în Țara Muntenească, ca să dea pricini că să spargi țara, ca să
mazîlească pe Costandin-vodă. Oblicind Costandin-vodă acesti lucruri, au început
a slăbi pe mazili din dări, și boieri a-i ținea mai bine, pentru ca să nu fugă,
iar pi țară ce putea, tot lua. Şi triimitea la Poartă mulțime di bani, di da
musaipilor împărătești. Şi s-au agiuns Costantin-vodă cu toate căpiteniile turci
de pe Dunări, di-au pîrît pe Grigorie-vodă la Poartă. Şi atunce fiind un viziriu
nou, anume Smail-pașe, neavîndu treciri la Poartă, au isprăvit cei dinluntru
iarăș domnia lui Costantin-vodă, să margă în Țara Muntenească, c-au dat l400
pungi. Iar pi Grigorie-vodă n-au putut să-l mazilească, ce l-au mutat iarăși în
Moldova. Şi păn-a s-așădza domnii în scauni, s-au schimbat și acela vizir. Deci,
după ce s-au așădzat în scauni, au și-nceput a să sfădi și a să pîrî la Poartă
unul pe altul în vedeală. Că Costantin-vodă, cum i-au vinit veste să margă domn
la munteni, cum au și păzit de ș-au făcut mărturie de la un cadeu de Hotin, ce
să tîmplas-atunce la Ieș, și de la boierii caimacani, cum că le-au fostu bun și
n-au luat nimic de la țară. Iar Gligori-vodă, viindu pe drum încoace, cum au
înțeles de acel lucru, cum au răpedzit cu scîrbă la caimacani. Şi caimacanii
vădzindu așea, îndat-au răpedzit țară la Hotin, la Tighine, la Baba la
sarascherul, de-u pîrît tare pe Costantin-vodă, că i-au pustiit și i-au jecuit,
și nimică nu i-au putut strîca atunce. Cari mai pi urmă, vremi viitoare, s-or
scrii la rîndul său. Iar capigi-bașe, cari vinisă întăi să schimbe domnii, n-au
apucat să margă la Poartă, ce au vinit alt capigi-bașe di la viziriul cel nou,
di l-au pus în heră și i-au luat darurile ce-i didesă domnii, și au adus altă
înnoire domnilor. Şi au luat și acesta alti pocloani. Era bogati conaci
și-nvăluituri în biata țară. Şi mutîndu-să domnii, n-au vrut să să tîmpine ca
întăi, ce au păzit și au trecut Grigorie-vodă pi Siret și Costantin-vodă pe
Bîrlad. Într-acești 2 ani pol ce au fost la Costandin-vodă, bișuguri n-au fost
nici în pîne, nici în stupi, nici vîndzare în nimic. Şi moarti în viti încă era,
di murea vitele, și văcărit pe vitele moarti lua. Numai la mazilia lui viile au
rodit bini. Acest domnu Costandin-vodă era un om prea mic de stat, și făptură
proastă, și căutătura încrucișetă, și vorba lui înecată. Dar la hire era nalt,
cu mîndrie vrea să s-arete, dar era și omilenic. Cazne, bătăi rele la oamini nu
făcea, nici la singe nu era lacom, și răbdător mult. Îi era dragă învățătura,
corăspundeții din toati țările străine să aibă, prea silitor spre vești, ca să
știi ce să faci pintr-alte țări, ca să dobîndească numi lăudat la Poartă.
Minciunile îi era prea drag a li asculta, numai nu era prea grabnic a faci rău.
Giuruiea prea mult unora și altora, dar la mai mulți nu da dintr-aceli
giuruință. Era om di-l întorcea și alții. Așea socotescu, acestu domnu di n-ar
hi avut această casă grea a tătîni-său, cu mulțime de mîncăi, și să nu-i hi fost
gîndul cu pizmă să scoată pi văru-său Grigorie-vodă din Țara Muntenească, n-ar
hi fost atîta jac în țară, că pe mănăstiri și pre popi îi iertasă de dajde, și
s-ar hi pomenit numile lui în numele domnilor celor buni și aleș. Numai zavistia
lăcomiii, pentru ca să margă iar în Țara Muntenească, fiind acea țară mai
bogată, și să-ș izbîndească inimii asupra văru-său, lui Grigorie-vodă, și mult
îndemnîndu-l și maștihă-sa, doamna tătîni-său, și musaipii lui fiind mulți, că
nu să pot chevernisi într-această țară a Moldovii, fiind slabă, ce sta di dzi,
di noapti asupra lui numai să margă în Țara Muntenească. Şi așea au rămas cu
nemulțămiri dispre Țara Moldovii. Ce mai pre urmă mergîndu, precum va hi și
aceștii țărî, viind la vîrsta bătrîneților, vremea viitoare va arăta. Că mai
mulți domni din buni să fac răi, iar din răi să să facă buni, puțini să află. Să
lăsăm di acmu pre Costantin-vodă și să scriem di celi străine ce s-au făcut în 2
ani pol în dzîlile lui. După ce au murit craiul Avgust, stătut-au leșii vo
giumătati an la sfat, pi cini ar socoti să pui crai. Deci unii alegea dintre
dînșii, din cinci domni să pui crai pe unul, iar alții dzîcea să aducă pi
Lișinschii de la franțoj, să-l pui crai, că este socru craiului franțujesc și li
giuruiești mulțime de bani domnilor și mulțime di lefi slujitorilor de cîțva ani
trecuț, carili să cheamă zasluga. Socotea că le-a fi de folos, c-a da oasti
agiutor Franțozul, di or sta împotriva moscalilor ș-a Neamțului, cînd or vrea să
li strîce volnicia, ș-or avea agiutor și pe Turcu, că Turcul esti la o legătură
cu Franțozul. Iar di or puni dintre dînșii, n-or ave agiutor di la nimi, și i-or
strîca moscalii și nemții, cînd n-or gîndi ei, și li-or strica volnicia. Şi la
acest sfat, să pui crai pe Lișinschii, era îndemnător Iosif voevoda Chiovschii,
fiind văr primare cu craiul Stănislav Lișinschii, și cu tot neamul lui
Potoceștii. Iar altă samă de domni leșești să agiunsesă cu moscalii și cu nemții
și trăgea să pui pe Frederic, ficiorul craiului Avgust. Şi dzîcea că dintre
dînșii nu-i bini, că-s săraci, și de-or vrea să să scoali asupra lor cineva, n-a
avea cine li agiuta. Pe Lișinschii iar nu-i bine să-l pui, că Franțozul esti
diparti, și Moscalul și Neamțul nu priimești, fiind prietin Turcului, și or vini
oști moschicești și franțujești ș-or faci mari rău tari țării. Deci stîndu așea
mult la sfat, era și solul nemțesc și solul moschicesc acolo la Varșavă, și
strînsă multă oasti leșască. Iară voevoda Iosif Chiovschii și cu neamul
Potoceștii au scris pi taină la craiul franțujesc și la Lișinschii ș-au adus pi
Lișinschii fără veste în tîrgu în Varșavă. Şi numai într-o dzi nu l-au arătat,
iar a doa dzi au și ieșit în videală, și au și-nceput a striga Potoceștii și a i
să închina lui și a dzîce" crai nou, crai nou, crai nou, vivat!" Și atunce cu
toții în grabă au și-nceput a s-închina și a-l priimi de crai. Iar solul
moschicesc au ieșit din Varșavă ș-au purces asupra Litvii ș-au răpedzît la
oastea moschicească, că sta gata în Smoleanțca. Şi-ndat-au și trecut oastea,
de-au întrat în Litva, iar domnii și boierii din Litva au și-nceput a fugi din
Varșavă ș-a alerga la oastea moschicească ș-a ținea cu moscalii împotriva lui
Lișinschii. Iară domnii și boierii din Țara Leșască, vădzînd că să disparti di
dînșii, s-au și făcut în trii părți. Unii alerga la moscali, iar alții s-au dat
în gios, în preajma Hotinului, nădejduind c-or vini turci să le agiute, iar o
samă de domni și cu craiul Lișinschii s-au dus de-au întrat în cetatea Danțca,
cu o samă de domni leșești, așteptînd să li vii oaste franțujască într-agiutori.
Dar moscalii au împlut Țara Leșască: unii au întrat di la Smoleanțca, unii di la
Chiov, unii di la Riga, alții cu vasă di la Mare Baltică, și s-au dus la Danțca,
și s-au tîlnit la Danțca cu cîțiva mii de franțoj, și i-au bătut pe franțoj.
Apoi au mersu dzeci mii di moscali la Danțca și, apropiindu-să di cetate la
poartă, au și aprinsu din cetati un lagum, ș-au perit mai toț acei moscali. Iar
dipe acee, vădzînd moscalii tabăra lor, ș-au și gătat cu temei oasti întemiietă
40000 ș-au mers întinsu la Gdanțca. Ş-au început a bate cetatea cu cumbarali
ș-au fărmat prea rău cetatea. Iar cei din cetati s-au spăriet, socotindu că n-or
putea să ții cetatea. Ce-au căutat numai a faci ponturi di paci și a s-închina
și cu multu dar pentru oștile moschicești ce perisă. Şi domnii leșești cari era
în cetati încă să n-aibă nici o nevoi dispre moscali, să margă și să s-închine
craiului Frederic. Şi cu această tocmală au și deschis porțile, ș-au întrat
moscalii în cetati. Iară craiul Lișinschii, mai înainte, cînd să bătea, de era
încungiurată Gdanțca di moscali, au făcut meșterșug c-un păscar. C-au mers acel
păscar cu pește la acela ghinărar cari era mai mari pe oștile moschicești, ș-au
făcut ocaz di la ghinărariul Lis, cari era mai mare pe oastea moschicească, ca
să poată umbla cu 2 oameni pe mari, să prindă pește, ca s-aducă totdeauna pește
ghinărariului Lis. Şi credzîndu-l ghenărariul, i-au dat ocaz di volnicii a umbla
la pește. Deci craiul Lecinschii s-au și îmbrăcat în haine proasti, împreună cu
păscariul, ș-au și purces pi apă să prindă pește, făcîndu-s-a prindi pește,
păn-au ieșit din străjile moschicești. Şi ieșind la margine, la un sat, au și
nemerit niște căzaci di donți umblînd pentru hrană. Iar Lișinschii s-au și suit
pe un cuptor, făcîndu-să bolnav. Şi-audzind căzacii gemînd, nici în casă n-au
vrut să între, temîndu-să de boli. Iar Lișinschii au făcut cum au putut ș-au
mersu păn-' în hotarul prusesc și, agiungînd în hotarul prusescu, n-au putut să
să mai tăinuiască, ce au căutat numai a spuni. Şi oblicind craiul prusesc, l-au
și luat la sine în dragosti, și de toati ce-i trebuiea îi da și ca pi un crai îl
ținea. Numai în pază sta, ca să nu scapi nici într-o parti, căci esti colegatur
Neamțului și prietin Moscalului. Şi au rămas acole. Precum va mai fi, vremea va
arăta. Iar moscalii, după ce au așădzat Gdanțca, au lăsat oasti puțină pe
margine, de-or vini niscai franțoj, să să poată apăra. Şi cee oasti s-au
înturnat iarăși în Țara Leșască asupra leșilor. Pe undi găsea obuzuri leșești,
să tot bătea și-i tot biruiea pre leși. Atunce s-au și coborît și craiul
Frederic cu oasti din Sacsonia, cu sași ca la 30000 oșteni, la Varșavă, la
scaonul crăii leșești. Iar pre oastea moschicească, capete era acești ghinărari,
anumi Lis și Bero și Zagrațchii și Hesenburgu și Cotuș Minuh și Masurlis și
Vejbah. Acește ghinărari era ciniș cu obuzul său, cîti 15000-20000 di moscali la
un obuz, osăbit di căzaci și de donț și de sași. Iară leșii, păn' la o vreme,
tot umbla din loc în loc și nu s-închina moscalilor, nădejduind ca doar le-ar
veni agiutor di la Franțoj și de la turci. Şi pre unii din leș boțîndu-i
moscalii, au trecut și olatul Hotinului. Iar turcii nu le da agiutori, căci să
bătea cu cazîlbașii, or nu să putea încrede cu leșii. Fără cît au triimis puțini
spahii și un soltan la margine, la Hotin, de sta di pază, să nu facă vun
meșterșug Hotinului. Şi așea au stătut lucrurile amestecati 2 ani. Şi vădzînd
leșii că n-au nici o nedejde ș-agiutor nici di o parti, au început a s-închina,
păn' s-au închinat toț la craiul Frederic, ș-a-l primi crai. Iar pe craiul
Lecinschii, cu tocmală l-au trimis Prusul pe apă la ginerele său, la Franțoj.
Deci și craiul Frederic i-au priimit cu dragosti și i-au boierit cari nu era
boieriți. Şi au pus hatman coroni pe Iosif voevoda Chiovschii, cari era temiială
zorbalîcului cel mai mari, și hatman polni pi Branițchii și hatman vilchi
Litovschii pre Ragivir și hatman polni de Litva pe Vișnovețchii. Şi au rămas
lucru păn' acmu așea, păn' la let 7244 feurar 1. Iar moscalii au rămas ca la
30000, și sași ca la 20000 în Țara Leșască, iar alți moscali s-au dus în gios la
Poltava, în prejma Azacului. Că hanul s-au rădicat de-au purces cu toată puterea
din Crîm, să margă pe la cerchej, să treacă munții asupra cazilbașilor pe la
Dervent. Şi prindzînd de veste cazilbașii, nu i-au lăsat să treacă, și au
zăbăvit toată iarna acolo, pe la cercheji. Şi cît au zăbăvit la cerchez, au
început a face mistecături și tulburări în hăniele cele de suptu Moscu, ce-s la
Căzan și la Hastrahan, a-i pune hani și bei și lacumiț. Şi s-au întorsu iarăș
înapoi la Crîm. Ce și moscalii încă stau mulți, boțiț la marginea lor, în prejma
lor. Numai hanul, de toamnă, cînd au trecut spre cercheji, au fost can stricat
tătarîi niște sati moschicești pi margine trecînd. Iar moscalii, după ce au
sosit la margine ș-au vădzut acea stricăciuni di tătarî și acele mestecături și
tulburări ce au început a face în hăniele lor, n-au mai putut răbda, ce au lovit
și ei vo 20 și mai bini di sati tătărăști, cari trăiesc pi dincolo di Azac, și
le-u pus tot supt sabie. Apoi s-au pornit o samă di moscali cu căzaci să marg-în
Crîm. Şi pe cîmpii Crîmului i-au apucat o iarnă grea, cu mari vicoli, și le-au
perit mulți cai și oameni. Ce n-au putut să mai margă și s-au întorsu înapoi, la
marginea țărîi lor, pe la Poltava, pi la Harhov, de ierneadză păn-în primăvară.
Ce să va mai alege di primăvară, vremea va arăta. Cazîlbașii încă într-acești 2
ani pol a domnii lui Costandin-vodă s-au tot bătut cu turcii prea rău. Că în
anul 7242 au bătut cazîlbașii pe turci, de n-au scăpat unul, că-i boțisă la
margine. De o parti era tîrgul Bagdatului și di altă parte era apa Efraftului,
de nu putea să fugă turcii nici într-o parti. Că-i încungiurasă de toati
părțili, di n-au scăpat mai nimi. Atunce au perit și Topal-pașe și cîțiva pași,
Topal-pașe cari fusesă mai înainti vizir și era sarascher pi acea oasti. Iară la
văletul 7243 rădicat-au turcii mulțime di oasti, ca la 200000-300000 di oasti,
de-au purces iară asupra cazîlbașilor. Şi au pus sarascher pe Chipruliu, și cu
vo 30 de paș cu mulțime di tunuri. Iară cazîlbașii s-au așădzat cu ordia lor
acolo între 2 munți pe un șes. Ş-au făcut 2 meteredzi, nu diparte unul de altul,
cît să poată agiunge cu sinețili. Şi-au făcut lagum în meteredzul din frunte,
iar în cel dinapoi meteredz n-au făcut lagumuri. Şi ș-au tocmit oastea,
pedestrimea, în meteredzul cel din frunte cu lagumuri ș-au rînduit o samă di
oasti călărime sprintină pe de amîndoă părțile munților, supuș. Iar turcii, cum
i-au vădzut pi cazîlbași, s-au slobodzit cu mari năvălire asupra lor. Dar
cazîlbașii s-au făcut a fugi înapoi, de-au lăsat meteredzul cel cu lagum, de-au
întrat turcii într-însul, și ei au întrat în meteredzul cel dinapoi. Şi așea,
cum au început a să bate, s-au și aprinsu lagumurile ș-au început a arunca pe
turci. Şi dipe ce s-au potolit lagumurile, îndată s-au și slobodzit cazîlbașii
în turci a-i omorî pe cari mai scăpasă de lagumuri, iar cari plecasă fuga din
ordie a-i prinde cazîlbașii cei supuș di pi supt munți, di-i lua pe toți di
grumadzî. Dintr-atîta somă di oaste ce fusese di-abea au scăpat l000-2000. Şi au
perit sarascheriul Chipruliul și toț pașii cîț au fost într-acea oasti. Şi vo
200 di tunuri au luat. Cetățile toati ce li luasă turcii în trecuți ani di la
cazîlbași acmu le-au luat cazîlbașii toati înapoi. Şi acmu îmblă turcii de să
roagă să facă pace, dar încă nu s-au așădzat păn-acmu. Ce precum va mai lucra,
vremea va arăta la rîndul său. Fost-au dat pi taină agiutor împărăteasa Moscului
40000 moscali cazîlbașilor, cu ghinărariul Lis și cu portul schimbat
cazîlbășești. Şi turcii nu știea nimic di acel agiutor. Şi mai mult moscalii
spărgea temeiul turcilor pe pedestrime, iar pi călărimea turcilor cazîlbașii îi
bătea mai rău. Şi multu s-au învățat cazilbași la foc de moscali a da.
Franțozul, vădzînd că nu priimăsc moscalii pre socru-său Lișinschii crai în Țara
Leșască, și cu nemții, ș-au dat cote cu Turcu să-nceapă el gîlceavă la nemți, și
Turcul să dea agiutor leșilor împotriva moscalilor. Deci au și sculat pe craiul
Şpaniii fără veste cu oasti și s-au coborît în Italia de-au luat cîțiva cetăț
din Anapole, cari le ținea Neamțul. Dar Franțozul a pornit oaste asupra
Neamțului, ca să margă în Sacsonia, și n-au putut mergi, că nu l-au lăsat
Neamțul. Şi s-au și lovit o samă di oasti în cîteva rînduri. Şi uniori bătea
Neamțul, și uniori Franțozul, dar tot mai mult bătea Neamțul. Numai temeiul
oștilor nu s-au lovit niciodată, că nu cutedza nici cee parte, nici ceelaltă.
Iar în anu 7243 au mersu și 30000 moscali agiutoriu Neamțului, foarti oaste bună
aleasă, cu ghinărariul Lis, care fusesă și la cazîlbaș. Şi iar așea s-au bătut
într-acest an cîti o samă di oști. Dar temeiul tot nu s-au bătut, fără cît
singuri moscalii s-au bătut cu o samă di franțoj, și i-au bătut prea rău pre
franțoji. La cari oasti, capetile franțujești, vădzînd acea groznică bătai, au
scris cărți la craiul franțujescu să facă paci, să nu să mai bată, că oastea
moschicească esti un nărod prea tari, nu pot nimic să prindă cu dînși la bătai.
Di s-or mai bati, poati să istovască pe toată oastea franțujească. Ce acmu stă
papa di Rîm și cu alti crăii mari ca să împaci pi Neamțu cu Franțozul. Ce precum
s-a alege, vremea viitoare va arăta. Aceste toati s-au făcut în 2 ani pol în
dzîlile lui Costandin-vodă. Iar la ce s-ar mai alegi înainti, s-or scrii la
rînd, la domnia lui Gligorie-vodă. Cap. XXIV A DOA DOMNIE A lui GLIGORII
GHICA-VODĂ, VĂLEAT 7244, DECHEMVRIE 15. Şi după ce au vinit în Ieș în scaun, să
arăta vesel, cătră toț boierii cu dragoste. Numai i să cunoștea fața, că-i pare
prea rău și i-i rușine, unde l-au scos văru-său din Țara Muntenească. Ş-au
și-nvățat de-au mersu boierimea toată la gazda capigi-bașii cari vinisă di-l
pusesă în scaun, de-au făcut mare jalobă c-au pustiit țara Costantin-vodă și cu
grecii lui, făcînd multi obiceiuri reli. Şi a triia dzi au și pornit pe
capigi-bașe în grabă, ca să margă și să pui și pe Costantin-vodă în scaun în
București. Că vinisă numai un capigi-bașe la amîndouă domniile să li muti și să
li aședză. Şi Costantin-vodă aștepta pe capigi-bașe pe drum, nu-ntra în
București păn-a nu sosi turcul să-l pui în scaun. Deci cum au pornit pi
capigi-bașe din Ieș, n-au trecut patru, cinci ceasuri, ș-au și închis pe doi
boieri, anume pe Sandul Sturdze vornicul, cari fuses-în domnia dintăi prea drag
lui Gligorie-vodă și-l ținusă la mare cinste, și pe Toader Păladi visternicul.
Deci visternicului Păladi îi da pricină pentru catastijeli țării și izvoadile,
că le-au luat toate Costantin-vodă, și n-avea pe ce îi lua sama. Iar vornicului
Sturdzii era mai mare și mai grea închisoare și scîrbă, arătîndu-i vină că i-i
rudă și l-au ținut că-i a lui, și l-au îmbogățit în domnia dintăi, și l-au
cinstit mai mult dicît pe alții, și l-au avut de credință bună. Iară el, cînd au
scris Grigorie-vodă din Țara Muntenească la dînsul și la alți boieri moldoveni
să fug-în Țara Muntenească și i-au poroncit într-atîte rînduri, el n-au vrut să
primască să fugă, ca alții, ce încă au stătut el altora pricină să nu fugă. Că-i
dzîcea Sturdzîe:" De-ai hi fost îndemnător tu, și n-ai hi fost pricină să-i
poprești, și aț hi fugit, eu astădz n-aș hi fost mazîl din Țara Muntenească și
aș hi și acmu în Țara Muntenească domnu". Şi Costantin-vodă ar hi fost mazîl,
dar eu nu, că-n Moldova era să vii Mihai-vodă. Deci Sturdze rămăsesă la mari
groază și greu; s-apropiesă cumpăna vieții. Numai s-au tîmplat, nărocul lui, un
patriarhu mazîl di la Țarigrad, anumi Pais, de vinisă cu Grigorie-vodă aice în
Ieș. Ş-au stătut di dzi, di noapti cu rugăminte, și cu mari greu, după ce au
trecut o săptămînă, l-au iertat. Socotiț acmu, fraților boieri, hirile domnilor!
Să potrivești cu linul mărilor și cu săninul ceriului. Cînd nu gîndești, să
tulbură mările și ceriul nuoreadză. Așea sint și hirile domnilor. Cînd trage
omul nedejde de bucurie, atunce vine la scîrbă. Precum era măcar acest Sturdze,
la domnia dintăi, mare și tare, ca un leu asupra tuturor. Ce vrea el și ce
dzîcea el, acee făcea și Gligorie-vodă, iar acmu la cît vinisă! Care să
pomenești puterea lui ce avea la domnia lui Gligorie-vodă înapoi. Iară cînd au
fost a patra dzi, după ce au șădzut în scaun, au boierit boierii după obicei,
anumi: pus-au pi Costantin Costachi sin Gavriliță vel-logofăt, iarăși cum au
fostu logofăt, pi Iordachi Cantacozino vel-vornic di Țara de Gios și pi mine,
Ioan Neculce, iarăș vel-vornic di Țara di Sus, pi Costantin Psăolus hatman, pe
Grigorașco vel-postelnic, grec țarigrădan, din toț greci acestor 2 domni, el mai
bun și mai înțelept și cilibii, nămai tot hire de grec. Precum este hire mai
ales de lup decît de dulău, așea și el nu era lup, decît să pricepea mai mult
dulău decît de lup. Nămai nu avea prea multă treceri la stăpîn, după cum îi era
slujba bună și omenia. Pus-au pe Iordachi Pășcanul Catacozino vel-spătar, pe
Gavril Costachi Gavriliți vel-ban, pe frati-său Toader vel-păharnic, pre
Costachi Razul vel-visternic, pri Lupul Gheuca vel-stolnic, pre Alistarhu
vel-comis. Acește au fost boierii lui Grigorie-vodă în a doa domnie. Iară după
ce s-au așădzat boieriile și s-au mai curățit de calabalîcuri, au stătut di au
scos banii steagului, grei bani pi toată țara. Şi au scos dăjdi pe boieri
mazîli, și pi popi, și pe mănăstiri, și au ruptu testamentul ce făcusă
Costantin-vodă cu blăstăm. Şi au scos și cîrcimărit, cîti cinci lei de cîrșmă în
toată țara. Şi iară au strîcat blăstămul ce era făcut mai înainti, să nu dea.
Ş-au ales boieri, ș-au pornit pi la ținuturi cu banii steagului, din dzi întăi a
lui ghenari, cu mare sirguială și grabă di bani. Şi bine n-au trecut ghenari, să
istovască zlotașii banii steagului, au și păzît în luna lui fevrar di au scos
văcărit cîti un leu di cal și cîte un zlot di vită, iarăși cu mare grabă. Atunce
să tîmplasă Costantin Costachie Gavriliți, ce să poriclea Negel, c-avea un negel
în nas din naștire, cari era logofăt mare și era cu zlotăria la Suceavă. Şi
mergînd la mănăstire la Suceviți, sosind într-o simbătă sara la mănăstire, în 28
di dzîli a lui feurar, au șădzut cu igumănul și cu alți mazili la masă, de-au
mîncat bini sara, iar cînd au fost dispre dzuă, s-au sculat să margă la biserică
duminică dimineața. Şi n-au apucat să agiungă în biserică, și l-au și lovit o
amețală, de-au cădzut gios în mijlocul mănăstirii. Şi luîndu-l ficiorii în
brață, de-abea l-au dus păn' la chilie, și peste un ceas au și murit. Apoi l-au
adus slugile la Ieș, și i-au ieșit vodă înainte și cu toată boierimea, și l-au
îngropat la mitropolii, afară lîngă ușa bisericii, c-așea au poftit el, să nu-l
îngroape în biserică. Şi mari cinste i-au făcut la îngropare, și mai mulți
oameni strîga" Dumnedzău să-l ierte" dicît" să nu-l ierte". Că măcar că era om
mînios și zavisnic asupra unora, după cum îs pizmătari neamul Gavrilițăștilor,
dar avea și unili lucruri bune. Că era om și harnic, nici mitarnic sau lacom, și
era și om libovnic, ospătători . Dragă-i era cinstea, și mai aleasă decît toati
era, cea mai bună, că să punea tari în prici cu domnii și cu alții pentru țară.
Sta di să pricea, ca să nu o jăcuiască. Pentru acee nărodul mai mult strîga"
Dumnedzeu să-l ierte". Şi noă încă ni să cade, celor ce om citi, di vremi că sta
pentru țară cu bini, să dzîcim" Dumnedzău să-l ierte". Că boieriul cari stă cu
bine pentru țară di spuni, macar de-ar vini și la primejdia vieții, i să cade de
la acea țară și di la peminteni a-i da mai multă cinste di laudă decît de hulă.
Făcutu-i-au și giupîneasa lui, unde l-au îngropat, mormînt di piatră frumos, ca
să rămîie di pomeniri. Iar în locul lui au pus pi Donici Darie logofăt mare,
care fusăsă și mai în trecuț ani. Iar cînd au fost în luna lui april, în
săptămîna cea mari, în post la Paști, n-apucas-a istovi nici banii steagului,
nice văcăritul bini, ș-au și scos și hîrtii greli, de nu putea oaminii nici la
biserică să margă, să-ș cati de suflet, să să pricistuiască, sau la Paști să
păscuiască, ce păscuiea pin păduri, cu ferăli sălbatici, ascundzîndu-să săracii
di hîrtii. Făcut-au tot atunce salohori și cară la Vozia. Scos-au atunce de-au
dat mazîlii și caii împărătești, în doă rînduri 400 cai. Rînduit-au tot atunce
în luna lui mai și oameni să mai și scoată lemnu la Cartal pe Dunări, să facă
pod. C-au început a umbla să strîci pacea moscalii cu turcii. Ce precum s-a
alege di acest lucru, s-a scrii înainte la rîndul său. Toati aceste nevoi mari
într-acesti cinci luni să boțisă totodată pi țară. Şi era prea cu greu
oamenilor, că de iarnă vitele murisă, și de pîne pe multe locuri ducea lipsă, că
nu rodisă de anul trecut. Şi neguțitorii cu datorie, simțindu de nepace, nu da
un ban cu datorie nimărui. Şi zlotași avea dispre domnu mari scîrbă de
zapciilîc. Ce să mira bieți oameni ce ș-or face capetele. Că să fugă n-avea
încotro, nămai în codri, de răul zlotașilor. Iar piste vară, viind viziriul la
Cartal, la Dunări, ieșit-au ialoviță pi țară, di 2 ughi, ce era în visterii la
banii steagului o ialoviță, și 2 pile de pîni. Așijdere ș-alte pile, di ughiu
pilă, ce le-au dus la Hotin. Așijdere și alt rînd di pili di ordzu grele, cîti 2
pilă la un ughiu, și cinci civerturi. Aceste toati le-au dat într-acest an a
domnii mării sale lui Gligori-vodă. Viziriul viindu la Dunări, la Cărtal,
neavîndu pace cu Moscul, precum s-a scrie înainte la rîndul său, au trimis bani
lui Gligori-vodă să facă oaste muldoveni. Şi Gligori-vodă au trimis pe sup
munte, la Cîmpul Lungu, la Vicov, la Berghem, de-u strînsu de-cei oameni tineri,
cu sineță, ca vo opt sute, de le da bani și tain, de i-au ținut la Ieș toată
vara. Gligori-vodă tot nu uita rușinea ce i-au făcut văru-său Costantin-vodă, de
l-au scos din Țara Muntenească. Ce tot să zavistuiea amîndoi la Poartă de să
pîrîea unul pe altul, ca să dea peste cap unul altuie. Iară cîndu au fostu mai
despre toamnă, viniea vești bune lui Gligori-vodă de la vizirul, purtîndu
trebile frate-său terdzimanul. Şi i-au vinit și poruncă să margă la vizirul la
Cartal, arătîndu în vedeală că-l cheamă la sfat. Deci îndată s-au și gătit, cu
mare pofală și bucurie, și au și purces cu taină, să-l puie domnu în Țara
Muntenească. Iar Costantin-vodă, simtindu de lucrurile lui Gligori-vodă, au și
răpedzit pe văru-su Mihălachi spătarul la Țarigrad, la muftiul și la cîzlar-aga
și la alții de curtea împărătească, și ș-au tocmit trebile bine de la împărăție.
Şi au trimis și alți boieri la vizirul, cu multe vorbe proaste asupra lui
Gligori-vodă, la vizirul și la hanul. Cîndu au sosit Gligori-vodă la vizirul la
Cartal, bucuria s-au schimbat în voie ră, cu lucrurile strîcate, și încă și în
scîrbă mare dispre hanul. Care, cu multă cheltuială de mare sumi de bani au dat
vizirului și hanului și abiea ș-au aședzat lucrurile dispre amîndoî părțile,
de-u vinit iar înapoi în Ieș la scaunu-ș. Şi i-au poruncit vizirul să-ș cate
Țara Moldovii, să o stăpînească bine, să nu o răsîpască, iar de Țara Muntenească
să ș-aședze, să nu mai îmble mestecîndu, c-apoi nici în Moldova n-a hi și va
petrece mare urgie. Așea sintu prieteșugurile turcilor. Cini dă mai mult acela-i
mai prietin și mai bun. Costantin-vodă, fiindu aice domnu în Moldova și
înțelegîndu de Mihai-vodă că i-i giuruită domnia la munteni de vizirul, au
îmblat la Mihai-vodă de s-au legat cu prieteșug și ș-au logodit pe o sor a lui
cu un ficior a lui Mihai-vodă, ce era mai mijlociu, anume Ştefan. Iar pe de altă
parte au îmblat capichihăile lui Costantin-vodă la cîzlar-aga și la muftiul. Şi
cînd s-au trezit Mihai-vodă, s-au trezit numai cu giuruința, că Costantin-vodă
l-au amăgit ș-au luat domnia la munteni, și Gligorii-vodă aice, precum scrii mai
sus. Şi iar, după ce s-au dus la munteni, Costandin-vodă scriea la Mihai-vodă
cum că nu-i pricina di sminteală dispre dînsul, și-i dispre Gligorii-vodă, și el
să țini de acea logodnă cu sor-sa și să găteadză de nuntă. Ş-au pornit boieri la
Țarigrad să iea pi ficiorul lui Mihai-vodă, pi Ştefăniță, și să-l ducă în Țara
Muntenească, să dea pi sor-sa. Iar Gligorii-vodă, di aice din țară, nu s-au
lăsat cu atîta, ce-au tot păzit de-au scris cu taină la Mihai-vodă, de-au
stricat cu sora lui Costantin-vodă ș-au luat pi o fată a lui Psăolus Costantin
hatmanului, frati cu chiurce-bașei. Ş-au mai făcut ș-altă logodnă, cu fata lui
Mihai-vodă cea mai mari, s-o dea după ficiorul lui Gligorii-vodă cel mai mari,
după Scarlat. Şi ficiorul lui Gligorie-vodă era di 15 ani, și fata lui
Mihai-vodă di 25 ani. Deci cînd au agiuns boierii muntenești la Țarigrad pi
uliță, iar nunta ficiorului lui Mihai-vodă giuca, și au luat pi fata lui
Costantin hatmanului. Deci Costandin-vodă au rămas la mari rușini. Apoi
Costandin-vodă nu s-au putut lăsa rușinat și au jăluit la Poartă pi Mihai-vodă,
și i-au întorsu cheltuiala 80 pungi bani. Şi-ncă au îndemnat și pi niște
datornici a lui Mihai-vodă di l-au pîrît. Şi-ndat-au închis pi Mihai-vodă, de-au
rămas și la închisoari. Ce s-a mai lucra, vremea viitoare va arăta. De merat
lucru esti di Mihai-vodă, domnu bătrîn, și cu ce minte și hărnicii îl știeam că
era! Şi acmu 8 ani, di cînd s-au mazilit, i-au stătut nărocul, săracul, tot
împotrivă, de-au rămas tot amăgit și di o parti și di altă. Iar mai înainti era
el putincios să amăgească pi alții, iar nu alții pi dînsul. Numai poate
Dumnedzău s-au mîniet di i-au luat darul. Dară Dumnedzău, cum s-a-ndura cu mila
sa, va faci. Dzice Hristos la Evanghelii că, dacă s-ar împuți sarea, bucatile cu
ce s-or săra. Trebui să socotim și noi aceasta, că di vremi că cei mari,
stăpînii noștri, îmblă amăgindu-să unul pi altul pentru lăcomie și cinstea
aceștii lumi și calcă pravilile și legăturile cu giurămînt celi adevărate, dar
noi cești mici, vădzînd pi cei mai mari, cum li vom ținea, sau cum ne va da
Dumnădzău bine sau spori sau bișug? Numai iarăș înainti, cum a fi mila sfinții
sale, ne-a îndrepta. Să lăsăm di acmu domnia a doa a lui Gligori-vodă și să
scriem di celi streine ce s-au făcut în dzîlile lui. Păn' la vălet 7244 mart
s-au și pornit moscalii, o samă la Hastrăhan și la Căzan și la alte hănii
tătărăști, ce sîntu supt ascultarea Moscului, înțălegînd di celi fapte ce-au
făcut hanul Crîmului, di-i burzuluisă asupra Moscului, di i-au bătut și i-au
supus iarăș cum au fost suptu Mosc. Iar o samă di oaste, moscali, căzaci,
calmîș, s-au pornit cu Les ghenărarul asupra Azacului, și o samă di moscali și
iarăș cu căzăci și cu zaporogeni, cu Minih ghenărar, s-au pornit asupra
Crîmului. Deci-cei moscali cari mersesă la Azac au încungiurat Azacul și au
început a să bate. Şi căzăcii și calmîșii cari era cu dînșii au început a bate
ș-a tot tăiea pe nohai ce trăiesc pe dincolo de Don. Înțălegînd turcii, au și
pornit pe căpitan-pașe cu cîteva galioane, cu levențîi, ca să apere Azacul. Şi
apropiindu-să de Azac, i-au ieșit un soltan cu nohai care era pe de cee parte de
Don. S-au sfătuit soltanul cu căpitan-pașe, de-u ieșit levincii afară din
galioani pe uscat ș-au purces asupra moscalilor împreună cu soltanul. Şi dîndu
bătai, așea au bătut moscali pe turci și pe nohai, cît abea au scăpat puțînei
de-au fugit în Crîm cu căpitan-pașe. Iar tătarîi di peste Don, cîț n-au perit,
s-au răsîpit, unii s-au închinat la moscali. Ş-apoi locul cel di cee parte di
peste Don, cît îl țînea tătarîi, l-au supus peste tot. Ş-apoi Les ghinărarul au
stătut prenpregiurul Azacului, păn' la iuli. Şi vădzînd turcii și tătarîi și
pașa din Azac că nu le mai vini agiutor, au închinat cetatea moscalilor, și
moscalii au slobodzît pe turci, di s-au dus la Țarigrad cu pace. Iar Les
ghinărarul moschicesc, după ce au luat Azacul, au așădzat o samă de oaste în
Azac, și în olatul Azacului pe tătari, și s-au sculat, împreună cu hanul
calmîșăsc, și s-au dus la Crîm, l-acei moscali. Minih fertu-marșalic și cu
căzaci și cu donțî s-au sculat de la Poltava și au purces și ei asupra Crîmului,
iar în luna lui mart. Iar hanul, cu toată tătărîmea și cu turcii ce era în Crîm,
le-au ieșit în tîmpinare pre cîmpul Crîmului. Şi așea da năvală în toate dzîlele
moscalilor. Iar moscalii tot s-apăra, nici să mera, numai s-apăra den tunuri,
păn' ce au început a s-apropiea de Poarta Crîmului. Iar cînd au fost la poarta
Crîmului, așea le-au dat tătarîi un chiot cu năvală, cît părea c-or treci peste
moscali. Ş-au perit mulțime de tătari acolo. Apoi tătarîi, neputînd sprejini,
numai le-au căutat a-i lăsa în Or pre moscali. Iar moscalii au început a bate
Orul den pușci și din cambarale. Îl îndesea 2 dzili, pănă cînd au fost a trie
dzî noaptea, tot da năvăli la poartă vîrtos, de-au aruncat 180 cambarale. Iar o
samă dintre dînșii s-au furat noaptea ș-au sărit preste șanțu, pre unde nu să
păziea tătarîi și turcii. Şi-n faptul dzuîi așea i-au lovit moscalii pre den dos
și ceie pre den față, ș-au dobîndit cetatea Orul în luna lui mai. Şi au perit și
atunce mulțime de turci și tătari. Şi după ce au luat cetatea Orul, au întrat
înluntru ș-au început a lua tîrguri și cetățî, ș-a arde, ș-a prăda. Şi pe urmă,
precum s-au scris mai sus, vinit-au și ghenărarul Les, cu hanul calmîșăsc, în
Crîm, de prăda și ardea și ii. Pe unde găsîea robi, pe cei bătrîni îi
slobodziea, iar pe cei tineri îi făcea oșteni. Mai bine de 50000 robi au luat.
Iar hanul tătărăsc au fugit cu o samă de tătari, cu cîț au putut scăpa, înluntru
diparti, și n-au vrut să s-închine. Şi cu cine mai putea, strîngea turci și
tătari, de tot zăhăiea cîte o aripă moschicească, de nu să putea lățî. Apoi au
trimis Minih fertu-marșalic o samă de oaste moscali din Crîm la Cunburul. Iar
tătarii den Bugeag, fiind strînș toț la Vozîia, di ceasta parte di Nipru, au
ales o samă de mîrzaci și cu 12000 de tătari di i-au trecut di cee parte de
Nipru. Şi i-au învățat să margă în prejma porțîi Orului, doar ar putea găsi
niscarva zahara moschicească, să o strîce, neștiind că vin moscalii la Cunbun.
Şi purcegînd tătarii pe cîmpii Orului, nu departe de Culbur, au vădzut
coborîndu-să într-o vălcea vo trii sute căzaci, care mergea înaintea oștii
moschicești. Şi neștiind tătarii di-cee oaste, s-au și slobodzît să-i iea în
unghi, ca niște ulii, pe acei puțînei căzaci. Iar căzacii acei au început a să
apăra, păn' s-au ivit și moscalii de peste deal, cei mulț. Şi cum au vădzut pe
tătari, cum s-au și slobodzît asupra lor a-i goni ș-a-i tăiea, păn' la Culbur,
căzacii pe tătarî. Unii da în Nipru, să scapi înot, și s-îneca, alțîi îmbla să
între în vasă, să treacă să scapi, și să îneca, că-i boțîsă căzacii dinapoi și-i
tot tăiea. Păn' ce-au sosît și ghinărarul cu moscalii și au poroncit să nu-i mai
tai. Şi i-au luat de grumadz pe toț cîț nu perisă și le-au luat și armili toate
și hainile, di au făcut o movilă din armili lor și le-au dat foc. Iar pre dînșii
i-au petrecut pe supt sabiile a doi moscali și i-au slobodzit să margă în
Bugeag, să spui celoralalți tătari. Ca vo l000-2000 i-au lăsat vii, iar ceielalț
au perit toți, cu tăiet, cu înecat. Mai multu de un tătar n-au scăpat den ceie
ce au dat înot. Ceielalți toț s-au înecat. Apoi s-au apropiet de Culbur și au
început a arunca bombe și a da din tunuri. Şi îndată s-au închinat. Şi cum s-au
închinat turcii, cum au căutat vasă și i-au slobodzît pe toț cu paci, de au
trecut la Vozîia, dzîcînd că" noi cu turcii avem paci, iar cu tătarii avem
gîlceavă". Așea să spui pașii de Vozîia, să șad-în cetate fără grijă. Şi s-au și
apucat de-au tocmit Culburul. Şi avea răspundeții ghenărarul din Culbul cu pașa
de Vozîia, di trimitea unul la alaltu daruri. Îară după ce au vinit la luna lui
avgust, lovit-au o moarte rea pre moscalii din Crîm, de murea cîte 300-400 pre
dzi. Şi să bolnăvisă prea rău. Unii dzîc să le fie otrăvit apele, cît n-au putut
să stea în Crîm. Şi au lăsat Crîmul, și au ieșit o samă spre Nipru, di s-au pus
pentre Nipru și-ntre Buh, iar o samă spre Poltava. Şi au ieșit și cei den
Culbur, și s-au dus și aceie la cei de la Buh. Şi stau păn-acmu la noiemvrie tot
pe marginea țării lor, unii pre la Poltava, unii pre la Harhov, unii pre la
Săci. Iar din Azac n-au ieșit, tot îl țîn. Iar turcii s-au spăriet prea tare. De
multă vreme sta hămeiț că să temea împărăția de zorba, să nu facă inicerii. Apoi
s-au pornit vizirul de-au ieșit la Udriiu, și de acolo au vinit la Dunări, la
Cartal, și au făcut pod preste Dunări. Şi au trecut o samă de oaste cu
inicer-aga și c-un sarascher la Tighine, și o samă la Hotin. lar vizirul au
șădzut tot de cee parte de Dunări, păn' la noiemvrie, și umbla să facă pace,
agiungînd la Neamțu și la franțoji. Şi nu s-au putut așădza cu Moscul, că cerea
Dunărea, și Turcul nu da nici Azacul, și olatul lui să-l lasă. Şi la noiemvrii,
vădzînd că nu să pot așădza de pace, au lungit să stea oștile așea peste iarnă
cu pace păn' la mai, ori să facă pace, ori să să bată. Viziriul ar hi dat poate
ce cerea moscalii, dar inicerii nu priimea să dea. Iar după ce au ieșit moscalii
den Crîm, triimis-au viziriul de-au schimbat pre hanul, pre Aza-Chirie cel
bătrîn, și au pus han pre un ficior a lui Adăle-Gherii cel rău. Numai ședea în
Bugeag, că în Crîm păn-acmu nu putea să margă, că să temea de căzaci să nu-i
iasă înainte, ce șidea în Bugeag. Şi el pre solul moschicesc l-au slobodzit,
de-au mersu cu pace la țara lui. Viziriul încă au mersu la Baba, să iernedză
pănă la mai, cum au așădzat. Nemții încă au răspunsu turcilor că, de n-or face
pace cu moscalii, măcar că ei au paci, dar agiutori or da moscalilor, după cum
au dat și moscalii agiutori nemților, cînd s-au bătut cu Franțozul. Şi s-au
strînsu multă oaste nemțască peste Oltu, la Dunări, de sta gata. Neamțul încă
s-au împăcat cu Franțozul. Cîteva cetăț den Anapoli au dat și Neamțul cnezîia
Liutarenghiii Franțozului, să șadă și s-o stăpînească socru-său Lișinschie. Şi
Leșinschii să dea pace crăii leșești, s-o stăpînească Frederic cu pace pe crăia
leșască. Leșii iarăși au făcut săim la mai, și așea au priimit pre Frederic toți
de crai. Şi au și ieșit toate oștile străine dentr-însa, și moscalii și Sasul.
Şi au răspunsu că ei cu Turcul au pace și n-or strica pacea, că țara lor este
aproapi de turci, și nu pot să să bată. Şi craiul, vădzînd așe, s-au dus la
Sacsonia, avînd trebile lor. Iar hatmanii amîndoi cei mare, și a coronii și a
Litfii, s-au tras spre Ocraina cu toate oștile, de stau să iernedză. Că au vrut
tătarîi să margă să prade Chiovul și, vădzînd că nu pot să răzbească de moscali,
au prădat multe sate leșești den Ocraina. Apoi căzacii de la Sici iar s-au făcut
tălhăret l000-2000, și iar nu mărgu la Bugeag, ce pradă Ocraina leșască pre la
Nimirova. Deci hatmanii leșăști, vădzînd așea, s-au așădzat pre la Nimirova,
de-au șădzut cîtva vremi, apoi au lăsat rămentari, și ei s-au dus pre la casăle
lor. Iar cazîlbașii, în cestu an, n-au avut bătăi mari cu Turcul, că să rădicasă
zorba la căzîlbași, că să rădicasă viziriul asupra șahului. Ş-apoi l-au bătut
șahul pre viziriul, ș-au perit viziriul. Turcul umblă să facă pace cu Cazîlbașul
și dă mulțime de bani șahului să facă pace. Cum dă și Moscului și Neamțului,
așea giuruiești și cazîlbașilor. Numai au răspunsu Cazîlbașul că nu poate să
facă pace păn' nu s-or împăca cu Moscul. Început-au și vinițienii a pomeni de
Moriia la turci. Aceste toate s-au făcut într-acest an, la vălet 7244. Iar de
acmu, ce s-a mai înnoi la let 7245, de la noiemvrie, s-a scrie la rîndul său
înainte. Iar la velet 7245, Cazîlbașul s-au așădzat cu Turcul. N-au făcut oștire
nici Neamțul cu franțojii într-acest an. Iar turcii, de iarnă, s-au dus o samă
cu hanul cel nou în Crîm, și din Crîm s-au luat fără veste ș-au lovit despre
Harhov, dispre Slobodzîia, de-au făcut mare stricăciuni, păn-a prinde moscalii
de veste. După ce au prinsu de veste moscalii, au scăpat cu fuga hanul, di s-au
întorsu în Crîm. Așijdere de la Tighine încă au purces vo 2 soltani și 2 pași cu
vo 30000-40000 de tătari și 30000 turci, și au purces în Țara Căzăcească de-au
trecut Niprul pre la Perevoloșina. Şi așea au dat Dumnedzău de i-au chevernisit
de bini, că i-au încungiurat, de n-au scăpat nici un turcu. Cîț n-au perit, i-au
luat pre toț de grumadzi. Şi tătarîi, după cum li-i obiceiul, de nu stau la
războiu, fugînd la Nipru, la trecătoare, fiind gheața slabă, s-au rumtu, și cîț
nu s-au înecat, i-au luat căzacii pre toți de grumadz. Şi au prinsu 2 soltani și
trii pași și i-au dus robi la Moscu, vii nevătămați. Așijdere dup-aceste în urmă
au fost mersu un soltan cu o samă de tătarî și turci. Dacă s-au apropiet de
Nipru ș-au vădzut pe ceie tătari și turci ce au pățit, n-au cutedzat să margă,
ce s-au întorsu înapoi, prădînd pren Țara Leșască, dzîcînd că-s satele
moschicești. Aceste s-au făcut într-această iarnă let 7245. Aceste bogate nevoi
s-au făcut în Moldova, cari cu condeiul mieu nu poci să lungesc: civerturi,
hîrtii, văcărit, pili, ialoviță greli, podvodzi de fîn, de lemne, fiind oaste
turcească pre aice, așădzată la Cartal, la Dunări, de-au iernat. Iar dac-au
trecut iarna, tot într-acesta an, de primăvară, trimis-au leșii omul lor la
Poartă pentru acea robie ce-au făcut tătarii. Că ei știu că au pace cu dînșii,
și cîț robi au aflat i-au luat pre toți înapoi. Trimis-au și turcii un sol de-a
lor la leși, la craiul Frederic, di i-au dat titluș de crăie și cu daruri,
poftindu-l să aibă pace, cum au avut și cu tată-său, Avgustu crai. Şi Frederic
au priimit prieteșugul. Şi s-au întorsu la țara lui. Triimis-au turcii pre
Raiz-afende și 2 turci mare și pre Alicsandru terdzimanul, fratele lui
Grigorie-vodă, și pre solul nemțesc care era sol la Țarigrad, de-au mărsu la
Nimirova ca să facă pace. Triimis-au și moscalii dispre partea lor 3 cneji,
anumi Şfer, și pe altu sol nemțescu, care au vinit de la împăratul Neamțului pre
la împărăteasa Moscului. Cari s-au strînsu cu toțîi la Nimirova la Sfeti Petre.
Iar oastea moschicească, de primăvară, după ce s-au strînsu di la iernatic, s-au
împărțit în 2 părți. O parte, cu Les ghenărariul, 40000 moscali, 60000 calmîș,
30000 donți, 20000 căzaci de la Harhov, toți acește, ca la 150000, s-au dus în
Crîm. Şi n-au mersu pre la Or, ce-au mersu pre aiure, că au găsît un vad cari
nu-l știea tătarii să fie mai fost. Ş-au tot arsu ș-au prădat toată vara Crîmul.
Ş-au triimis și turcii pre căpitan-pașe cu 60000 oaste levenț agiutori
tătarîlor. Şi s-au bătut în vo 2 rînduri tari, cu năvăli multe. Şi da duiumuri
multe peste moscali, cît îi nădușiea, de rămăsesă lucrul di să bătea de-a mînă.
Şi tot au biruit moscalii, cu multe vărsări de sînge. Şi mulț mîrzaci și șirimi
au perit, și au prinsu și vii mulț. Şi hanul încă au perit în războiu. Şi au
găsît într-un ostrov mulțime de tătari bejenii și pe toți i-au pus tot supt
sabie. Iar Minih fertu-marșalic, cu 120000 moscali pedestrimi și cu 60000
călărime și cu 50000 căzaci horodovii, 30000 zaporojeni, cu 10000 cătani, au
purces pre Nipru în gios, de la Perivoloșin, pentre Nipru și pentre Buh. Şi după
ce au trecut Buhul, au ales 15000 de oaste și cu Lionte ghenărarul, și l-au
triimis înainte spre Vozia. Ş-au mai trimis și altă oaste, c-un ghenăral, 20000,
după Leonte, că, dacă i-ar mai trebui agiutori, să-i agiute. Iar turcii,
înțălegînd că mărgu moscalii spre Vozîia, au triimis și ei 40000 turci, tot
aleși, și 30000 tatari c-un soltan. Şi cum s-au apropiet Leonte cu cele 15000 de
Vozîia, turcii s-au și slobodzit asupra lui Leonte cu mari năvală, pedestri, cît
rămăsesă lucrul să spargă obuzul lui Leonte. Numai au sosit și celi 20000 oaste
agiutori și, cum au și sosit, au și-nceput a bate rău pre turci, și i-au gonit,
păn-i-au băgat în cetate. Ş-au început a bate cetatea marț, iulie în 5 dni, ș-a
arunca bombi. Şi s-au aprinsu geabhanaoa în cetate ș-au aruncat o bucată de
zidiu, ș-au perit mulțime de turci. Şi a doa dzi, mercuri, iuli 6 dni, au
dobîndit cetatea. Şi au luat pre pașa de Vozia și pre un beiu de la Bosna robi
vii, iar pre alțîi i-au pus tot supt sabie, și muieri și copii, ce au găsît,
40000 numai turci, oaste aleasă, fără muieri, fără copii, au perit toți, că i-au
pus tot supt sabie. Numai tătarîi au scăpat, o samă, care au fugit, și i-au
gonit căzacii păn' la Nistru. Şi într-această oaste 40000 au fost mai aleși 12
bei cu 12 mii de oaste, oameni tot aleș, viteji den Bosna. Şi toți acolo au
perit. Ş-au făcut o movilă prea mare de trupuri moarte. Pe urmă au vinit și
Minih fert-marșalic de-au făcut ș-au tocmit Vozia și Culburul, cu 10 părț mai
buni și mai frumoasă, și mai buni de cum au fost întăi, cu feliuri de feliuri de
meșterșuguri și tabii. Şi au lăsat într-însa 7000 moscali și 2000 căzaci, și în
Culbur iarăș au lăsat oaste. Şi cu cee oaste s-au tras între Buh și-ntre Nipru.
Şi au șădzut toată vara acolo păn' la octomvrie, așteptînd să facă solii pace la
Nimirova. Iar solul nemțesc au scris la viziriul că nu poate să facă pace cu
Moscul, deci să știe că și împăratul Neamțului au stricat pacea cu Turcul. Iar
într-această vreme, la Simpetriu, s-au pornit și nemții, ginerile împăratului,
duca de Liutoranghia. Au purces cu obuzul cel mare, ca la 70000-80000 oaste,
asupra Bosnii, și au luat Nișul, și pren Țara Arbănașilor a o strica și a o
bate, și pre Bosna tij a o bate. Altu ghenăral, anume Valis, și cu alț ghenărari
de la Sibii, cu o samă de oaste, au purces a bate Vidinul. Alții au vinit pren
Țara Ungurească di s-au coborît în Țara Muntenească, la București, și pre supt
munte, ca vo 6000-7000. Iar Vădanie, ghenărariul de Brașăv, și cu alț 2
ghenărari, cu 5000 oaste, au ieșit peste munte, la Comănești și la Oituz în
Moldova, și în Cîmpul Lungu niște căpitani cu vo 700. Şi au șădzut acolo, pre
supt marginea munților, vo 2 luni și mai bini. Stricăciuni n-au făcut nimic în
țară. Tot cu bani cumpăra ce li trebuiea. Numai pre turci căuta, și bucatele
unde le găsiea le lua cu de-a sîla. Numai vo 2, 3 boieri, ce li era casăle pe
supt munte aproapi, să închinasă la nemți, anume Stefăniță Ruset vornicul și cu
ficiorii lui și Răducanul stolnicul și Costandin Balșe medelniceriul și Ştefan
Catargiul sulgeriul. Şi țărănimea ce era pe supt munte n-asculta de domnie. Iar
altă boierime și mazilime s-au strînsu toți la Ieș pre lîngă Grigorie-vodă. Şi
Grigorie-vodă deodat-au ieșit cu tabăra la Frumoasa, dar apoi prea mult n-au
zăbăvit acolo, că să temea să nu-l lovască nemții, să-l iea. Şi nu credea nici
pre boierii de țară, să nu-i facă vrun vicleșug cu nemții. Şi s-au mutat la
Țuțora, între Prut și-ntre Jijie. Ş-au și răpedzit la Hotin de olac, de-au vinit
400 de lipcani, cu Sara Mehmet-pașa, și la viziriul di i-au triimis 2 pași,
anumi Mahmut-pașa și Vasli-pașa, cu vo 600 spahii. Şi au triimis viziriul
cindzăci pungi de bani, ca să mai facă oaste. Şi i-au triimis bani și de chili,
și de ialoviță, și de cară, și de fîn, și de ordzu. De cîte beilicuri era la
ordie, dat-au turcii lui Grigorie-vodă, și el mînca banii toți, și cei de leafă
și ceielalți toți. Şi lua aceste toate, ce scrii mai sus, din țară, de făcea
trebile împărătești fără bani. Numai atîta cît da moldovenilor: le da carne,
pită, ordzu. Şi după ce s-au strînsu toată oastea ce era: lipcani, turci,
moldoveni și alțîi, s-au făcut ca la 6000 oaste. Şi au mai ieșit frica lui
Grigorii-vodă de nemți. Şi de frica viziriului și de rușine s-au întorsu iarăș
înapoi la Gălata. Ş-au făcut hendichiu în giur împregiurul taberii ș-au pus
străji buni. Ş-au șădzut toată vara acolo, păn-' în toamnă la Simedriu. Iar
Costantin-vodă, domnul muntenesc, cum au audzit c-au ieșit nemți în Țara
Muntenească, cum au și fugit peste Dunări. Şi boierii și slujitorii muntenești
l-au petrecut 2, 3 ceasuri. Şi ș-au luat dzua bună, și l-au lăsat toți și s-au
întorsu la București. Ce nu numai boierii, ce și slugi de a lui, ce au fost la
tată-său, l-au lăsat toți. Şi nemții, viind la București, au luat pre boieri pre
toți și i-au trecut cu casă cu tot în Țara Ungurească, pre unii cu voie, pre
unii și can fără voia lor. Împăratul, Turcul, și turcii, după ce au vădzut
aceste, tari s-au spăriet, ce împăratul nu numai de moscali și de nemți, ce și
de oastea lui, să nu facă zorba asupra lui. Au și păzit de-au schimbat pre
viziriul ș-au tăiet pre chihaie, dzicînd că s-au agiunsu ei cu moscalii de-au
dat Vozia. După cum li-i hirea de dulău, de le dzîc că-s dulăi, adivărat că-s
dulăi. Dacă văd că nu pot isprăvi, ei dau vina capetelor. Ş-au pus și han nou,
anumi pe Adăle-Gheri cel rău, ce fusăsă mai întăi la domnia întăi a lui
Gligori-vodă, cîndu s-au făcut zorba asupra lui, înțălegînd că acela au perit în
Crîm, cari șede la Tighine păn-acmu, că la Crîm nu poate să margă. Atunce au
triimis împărăția de-au luat pre Manolachie chiurci-bașe Psăolu, fratele
hatmanului Costandin ce este aice în Moldova. Şi l-au dus la Țarigrad, la
împărăție, de i-au dat grea muncă păgînească, 5, 6 dzile, păn-au spus
toat-averea ce-au avut, di i-au luat tot ce-au avut, ca la 3000 pungi, cu
odoară. Nu numai a lui, ce și a frățîni-său, a lui Costandin hatman și altor
rude a lui, gineri-său și alțîi. Ce au găsît, tot au luat. Şi apoi l-au
spîndzurat în mijlocul ulițîi, unde să vînd blanile în tîrgu. Şi i-au pus o
blan-în cap, dîndu-i pricină că el sfătuiea pre chihaie. Atunce l-au agiunsu
osinda Țărîi Moldovii și Țărîi Muntenești. Că acest Manolachi să-nvățasă de să
făcea tot de-a chihaielilor, de mînca aceste săraci de țări cum le era voia, cu
alț greci și alte pășii, de făcea schimbări și adaușaguri cu mulțime de bani.
Cum și mai înainte vremi, cînd s-au făcut zorba, de s-au schimbat împărăția, la
Ibraim-pașa vizirul, cădzut-au la mare urgii, precum scrii la rîndul său. Atunce
au scăpat, și tot nu s-au lăsat de răutăți. Dar acmu n-au putut scăpa, după cum
să dzîce că nu-s în toate dzilele Paștile. Așea dzîc că mai mult dispre
Costantin-vodă să-i fi fostu pîra, avîndu pizmă pre dînsul. Ş-au scos ferman să
omoare și pre gineri-său, Ştefăniță beizadea, ficiorul lui Mihai-vodă, care
ținea fata hatmanului Costandin. Numai nărocul lui c-au prinsu de veste, di s-au
ascunsu la casăli solilor, multă vremi, păn' s-au îndreptat. Răiz-afende, solul
turcescu de la Nimirova, vădzînd aceste lucruri ce să poartă și moscalii nu
priimăsc bani să facă pace, ce cer Dunărea cu Crîm cu tot, și nemții Bosna și
altă somă de bani, cheltuiala oștii, și robii ce luasă, au făcut izvod de toate
de aceste ce cerea moscalii și nemții. Şi au dat multe daruri solilor nemțești
și moschicești și lui Minih fertu-marșalic moschicesc, ca să mai aștepte 30
dzile, să nu pornească oștile, păn-or trimite la împăratul turcesc să vadă ce-or
priimi. De-a priimi, bini, iar de n-a priimi, s-or bate. Tot ca să mai
lungească, să treacă vara cu amăgele, după cum este nătura turcilor. Că să
spăriesă prea rău. Ce, după cumu-i orînduiala acestei lumi lacomă, au întunecat
mintea solilor nemțești și moschicești, de-au priimit să aștepte celi 30 dzile,
păn-a vini răspunsu de la Poartă. Şi au și răpedzit Raiz-avende cu acele
scrisori la împăratul turcesc pre terdzîmanul, fratele lui Grigorie-vodă, să
umble într-aceste 30 dzile de olac, să aducă răspunsul, cum a fi: ia pace, ia
nepace. Ş-au purces terdzîmanul ș-au vinit pre la Grigorie-vodă, frate-său, la
Gălata, și l-au benchetuit l dzi cu mari cinste. Şi l-au mai învățat și el
meșterșuguri de-a lui, ce au mai știut. Că avea Grigorie-vodă mare jeli și
frică, c-or lua creștinii țara, ce nu numai el, ce și grecii lui, și n-or avea
ce stăpîni și ce mînca la Țarigrad. Şi la 30 dzile s-au întorsu iarăș înapoi la
Nemirova, unde era solii, cu răspunsu că nu priimea turcii să dea nimic, numai
să fie bătaie la anul. Şi așea solii s-au dus cineș pre la stăpînii lor. Şi vodă
încă l-au triimis pre aga Enachi grecul cu 600 slujitori înaintea lui
Reiz-afendi la Movilău, temîndu-să de căzaci să nu-l lovască, și l-au petrecut
păn' la Tighine. Iar Vădanii ghenărarul, dac-au ieșit la Oituz cu oaste, au și
poroncit lui Gligorii-vodă să dea paci oaminilor den Sîret încolo de bir și să-i
trimită 150 de pungi de bani, dacă i-i voia să șadă cu paci în Ieș păn' la o
vreme. Deci Gligorii-vodă era la Frumoasa și n-apucasă să strîngă oaste, nici să
dusăsă la Prut. Au socotit și au trimis pe Toderașco vel-spătar și pe Alicsandru
Sîrbul tretii-logofăt cu daruri și cu cărț de la dînsul și de la boieri, scriind
ghenărarului, lui Vădanii, să-i fii milă de țară, să n-o strîce. Şi au mersu la
dînsul la Oituz, și i-au priimit cu dragoste, și s-au adiverit cu bini. Numai,
Grigorii-vodă nu s-au încredzut, ce s-au dus la Prut, după cum s-au scris mai
sus, di ș-au strînsu oaste. Așijdere nici pe Păladi spătarul nu-l credea, fiind
moldovan, să nu-i facă vrun meșterșiug. Şi de-cee au trimis și pe Alicsandru
Sîrbul, fiind di casa lui, ca să nu poată faci vrun meșterșiug asupra lui cu
Vădanii ghenărarul. Turcii, păn-a umbla terdzîmanul la Poartă aceste 30 dzile,
iar împărăția au și pus sarascher pre Chipruliul și au și rădicat oaste den
Țarigrad ca la 120000 și l-au trimis la Bosna asupra nemților. Şi viziriul au
triimis pre Meniș-pașe de la Cartal cu 20000 oaste, și au purces de la Cartal
pre marginea Dunării a mai strînge oaste ce putea. Şi s-au dus și la Vidin
asupra lui Vales, ghenărariul de Sibii, ce bătea Vidinul cetatea, ș-au gonit pre
nemți de la Vidin. Dar tot nu i-au bătut prea rău, numai cît i-au gonit de la
cetate. Ş-au dat și lui Costandin-vodă, domnul muntenesc, vo 2, 3 pași cu oaste,
de-au gonit pre nemți din Țara Muntenească, că era puținei, numai vo 3, 4 mii,
în Țara Muntenească. Ş-au făcut turcii multă răutate și prad-în Țara
Muntenească, c-au luat munții în cap. Şi pre unde au găsît bejenii, au tot
prădat și au arsu. Şi au spartu și mitropolia de la Tîrgovește și au găsît multă
avere a boierilor muntenești și au luat-o toată. Ce nu numai într-un rînd au
prădat-o, ce în cîteva rînduri au umblat, prădînd și strîcînd biată țară.
Costandin-vodă, domnul muntenesc, iarăși s-au așădzat în București cu vo 2, 3
pași. Şi rea pradă au făcut turcii și Bucureștilor. Şi mitropolia din București
au făcut-o mecet, di s-închină într-însa pașii. Şi Costandin-vodă au pus tot
boieri de cei de gios, că boierii îs toț în Țara Ungurească, cei mari, duși. Iar
ghenărariul cel mare de la Sibiiu, anume Valis, care mersesă la Vidin, vădzînd
că nu poate sta împotriva turcilor, că are oaste puțină, au scris la Vădanie
ghenărariul, ce ieșis-în Moldova cu oaste, de-au trecut muntele înapoi de-au
mersu agiutori la Vidin. Numai ce au rămas vo 500 oaste nemți de strajă la
Comănești, iar ceielalți, măcar că s-au dus la Vidin, tot n-au putut isprăvi
nimic împotriva turcilor. Deci ghenărarul Valis, vădzînd că au greșit și ș-au
împrăștiet oastea pren Moldova și pren Țara Muntenească și n-au putut isprăvi
nimic să-l iea, ori de ciudă, ori de rușine, ori de frica împăratului, au mîncat
otravă singur ș-au murit. Mai ispititu-s-au turcii și cu 2 soltani să margă
preste munte în Țara Ungurească. Şi s-au păzit nemții mai bine, într-altu fel,
că, după ce au întrat în munte, le-au ținut calea și dinainte și dinapoi. Ş-au
perit un soltan și cu tătarîi mai toți, numai unul au scăpat prea cu puțini
tătari. N-apucînd a întra în munte, la Cîmpina, s-au întorsu înapoi prădînd și
ardzînd. Ş-au lovit pren București, fiind domnul în scaun, ș-au prădat tîrgul
tot, cu mănăstiri cu tot, ș-au găsît mulțime de avere. Şi domnul n-au putut să
isprăvască nimic, să nu-i lasă să prade. Ce-u găsit a boierilor pribegi și
nepribegi și a neguțitori pin hanuri, tot au luat. Acest războiu au fost mai pre
urmă, la let 7246, la noiemvrii. Să lăsăm acmu Țara Muntenească, di om scrie
înainte la rîndul său. Grigorie-vodă, ședzînd cu tabăra la Gălata și înțălegînd
că s-au dus nemții cei mulț și au rămas numai 500 nemți la Comănești de strajă,
și vădzînd că să găteadză tătarii și cu turci de la ordia viziriului să margă la
dînșii, au scris la viziriul să nu margă nici turci, nici tătari, să strîci
țara. Puținei ce au rămas de strajă, a triimite oastea lui și i-a goni. Deci
viziriul îndată i-au și poprit să nu margă. Că era la Gălaț păn' la Bîrlad tot
tătari, cu 2 soltani, de-au șădzut toată vara de-au mîncat pre beții oameni,
de-au rămas numai cu sufletele. Deci Grigorie-vodă au ales din oastea lui ca la
1500 slujitori turci, lipcani, moldoveni și 2 steaguri de căzaci ș-au triimis
pre Costandin hatmanul, fratele chiurci-bașii, și pre Toader Pălade spătariul,
să margă pre la gura Oituzului și la Comănești, să astupe poticile și să strîci
pălăncile ce li făcusă nemții. Şi mărgînd acolo la Comănești, numai au și dat
peste celi cinci sute de nemți ce rămăsesă de strajă. De merat lucru este cum au
dat Dumnădzău o spaimă nemților, cît n-au putut să stea la războiu. Că cum s-au
tîmpinat și au discălecat căzacii de-au slobodzit focul ș-au pisat vo 3, 4
nemți, s-au și spăriet nemții ș-au plecat fuga și n-au apucat să sloboadă focul.
Ş-au și-ntrat turcii cu moldovenii într-înșii ș-au prinsu ca vo 30, vii cu
morți. Ş-au perit și colonelul care era pre oastea nemțească mai mari. Şi iarăși
au dat Dumnădzău frică moldovenilor și turcilor, că nu i-au gonit, temîndu-să să
nu fie oaste supusă, să fie vicleșug, că nu ar hi mai scăpat mai nici unul. Iar
nemții tot gîndea că-i gonesc, că, cum au agiunsu la pălancă, cum ș-au lăsat
pușcile și caii și 2 sacaluși și 2 căruță, iarbă, ș-au fugit care încotro au
putut pren munte pe gios. Ş-a trie dze au început a ieși cîte unul și, vădzînd
că nu-s nime, ș-au luat pușcile și ce-au avut ș-au trecut muntele, dincotro
vinisă, înapoi. Iar hatmanul cu oastea, precum mai sus scrii, nici giumătate de
ceas n-au zăbăvit și s-au și-ntorsu înapoi, fiind grec cu pele de iepuri la
spate. Au fugit toată noaptea, făcîndu-să dzuă la Bistriță, negonindu-l nime,
nici vădzînd pre nime, după cum este vorba că nu fac toate muștile mere. Că,
cînd s-au tîlnit cu oastea nemțască, tremura de frică și vrea să fugă. Iar
turcii, vădzînd că vrea să fugă, au început a-l sudui ș-au scos și sabiile
asupra lui, să-l taie. Şi vădzînd așea, că fac turcii zorba asupra lui, s-au
slobodzit de frică asupra nemților. Şi s-au tîmplat acea izbîndă, după cum scrii
mai sus. Numai tîmplîndu-să Toader Pălade spătariul și vădzînd zorbaoa turcilor,
el mai mult au început a îndemna oastea. Şi după ce au vinit la Ieș hatmanul,
i-au scris Grigorie-vodă cărț la viziriul și l-au triimis cu 10 nemți vii și cu
17 capete morț. Şi cu acea puțină izbîndă ș-au mai tocmit treaba, că era să
pitreacă și el de la Poartă, ca frate-său Manolachi chiurce-bașe. Tot într-acea
vreme mers-au Chipruliul întăi la Niș, unde luasă nemții, ș-au încungiurat
cetatea Nișul. Şi n-au putut să sprejinească nemții și s-au închinat, c-au fost
ca la 5000-6000 nemț cu un ghenăral. Şi pre ghenărari și pre nemț i-au slobodzit
cu pace, iar pre raiea au pus-o tot supt sabii, că să burzuluisă toată
creștenătatea, de ținea cu nemții: sîrbii, arbănașii și alții ce era
prenpregiur. Purces-au Chipruliul de acolo asupra nemților ce bătea Bosna. Deci
nemții nu putea lua Bosna, fiind locurile tari și raiaoa încă ținea tot cu
turcii, nu vrea să să dea nemților. Numai ce-au apucat de-au luat vo 2, 3 cetăț
în marginea Bosnii, și au și sosit Chipriliul cu oastea lui agiutori bosnenilor.
Şi s-au lovit în vo 2, 3 rînduri, ș-au tot can zăticnit pre nemți și nu s-au
putut alege. Aceste toate s-au făcut la velet 7245. Iar dup-acee, la văletul
7246, în luna lui octovrie, tot într-această toamnă, vădzînd turcii că le-au
mersu can bineșor spre nemți, că nemții nu făcusă gătire prea bună, în grab-au
și pornit oastea de la Cartal și de la Tighine, cîtă era strînsă, ca la 100000
de iniceri și de spahii, c-un sarascher și cu Medle-Gherie, hanul cel nou, cu
toată tătărîmea de Bugeag, ca la 60000 și 2 soltani, mai can cu toată puterea
turcească ce era la Cartal. Şi pre apă, de la Țarigrad, vo 20000 să margă să iea
Vozia de la moscali. Înțălegînd că Mineh fertu-marșalic s-au dipărtat cu oștile
moschicești la iernatic, la Perevoloșin, după ce s-au dus solii de la Nemirova,
și ei întălegînd că-s numai 7000 moscali și 2000 căzaci, 9000 de toată oastea,
au socotit c-or lua-o prea pe lesne, și luînd-o, or treci și or lua și Culburul
ș-or treci și-n Crîm asupra celora moscali și or duci și pre hanul cestu nou,
pre Medle-Ghirie. Ş-au luat și vo 60, 70 pușci din Tighine și 400 cară
moldovenești, de-au dus geabhanaoa. Şi după ce au agiunsu acolo, au început a
bate cetatea. Ş-au bătut-o 2 săptămîni și n-au putut-o lua. Şi așea da turcii
feliuri de feliuri de năvăli strașnici asupra cetățîi, și și mai perea.
Spartu-s-au și vo 20 de pușci mare, împlîndu-le mai mult preste măsură, ca
s-agiungă la cetate, și iară pre dînșii îi omorea. Făcut-au un meșterșug cu
niște săcrii noaptea, ca să să apropii de cetate. Iar moscalii au făcut altu
meșterșug, di s-au luminat ca dzua, ș-au îndreptat pușcile de i-au făcut fărîmi.
Făcut-au turcii 2 lagumuri, și s-au strînsu acolo mulțime să dea năvală. Iar
moscalii le-au găsît unde le pusesă turcii și le-au abătut dispre dînșii, ca să
dea înapoi spre turci. Ş-au făcut și ei 2 lagumuri, alăture și cu gauri, din
celi turcești, la a lor. Şi cînd s-au strînsu mulțime de turci la lagumuri ș-au
dat foc, iar lagumurile au dat înapoi, și s-au aprinsu și celi moschicești, cît
au perit mulțime de turci. Şi atunce au ieșit și moscalii cu căzacii afară den
cetate ș-au început a tăiea și ei pre cîți nu îi omorîsă lagumul. Așijdere
sculatu-s-au turcii cu zorba asupra hanului, dzîcînd că gîlceava dispre dînșii
s-au început întăi și ei dau năvală di per, și tătarîi nu per, umblă pre de
laturi. Deci au luat hanul pre tătari împreună cu turcii, și carăle celi
moldovenești le-au împlut de stuh ș-au început a pune pre moldoveni de împingea
carăli, și turcii cu tătarîi după dînșii cu pușcile, ca să s-apropie de cetate,
să bată cetatea. Iar moscalii așea au început a-i împroșca den cetate, și au
ieșit și afară, și așea au dat o năvală turcilor, cît au perit mulțime, și au
luat și o samă de pușci. Așijdere era o zămculiță de laturi de cetate, și șidea
niște moscali. Ş-au îngropat și moscalii un lagum acolo și s-au făcut a fugi
spre cetate. Iar turcii au și-ntrat într-acea zămculiță ș-au găsît lagumul și
l-au scos. Moscalii, vădzînd că au găsît turcii lagumul și l-au scos, au și
îndreptat pușcile în zămculiță a bate. Şi au perit și acolo mulțime de turci, și
cîț n-au perit le-au căutat a ieși, că nu putea să șadă, că-i împroșca den
cetate. Așijdere vinit-au turci cu vasă pre apă, și moscalii încă avea vasă. Ce
nu le-au sporit turcilor nici cu acel fel, că, cum au fost dîndu moscalii din
tunuri de pe apă or den cetate, să și afunda vasăle turcești, de s-îneca, cît
n-au rămas nici unul, iar mnschicesc nici s-au betejit. Mai pre urmă iarăs s-au
rădicat turcii cu năvală asupra cetățîi, vădzînd că au ieșit o samă de moscali
din cetate. Şi s-au și pornit turcii asupra moscalilor să-i iea în unghi, iar
moscalii s-au făcut a fugi asupra vasilor și au lăsat poarta cetățîi dișchisă.
Iar turcii, cum au vădzut poarta cetății deșchisă, au lăsat pre moscali de-a-i
mai gonire ș-au și-nceput a întra în cetate. Şi i-au lăsat de-au întrat vo
4000-5000 și au slobodzit porțile cetățîi di i-au închis. Şi așea moscalii den
cetate, fiind supuș, au și-nceput a le da foc și din frunte și din coadă, și den
dos a le da bombi, păn-i-au potopit pre toți. Da să dea înapoi, porțile cetățîi
era închisă. Şi cîți n-au perit, i-au luat pre toți de grumadz. Iar turcii cei
ce rămăses-afară, de n-apucas-a întra în cetate, i-au și aruncat lagumul. Atunce
moscalii cei de-afară, ce să făcus-a fugi spre vasă, s-au și-ntorsu înapoi
într-înșii a-i omorî cîțî scăpasă de lagum. Așijdere și moscalii di pre apă au
prins a-i împroșca cari s-apucas-a să lipi de zidiul cetățîi, că nu putea să să
mistuiască nici într-o parte. Ş-au început moscalii a-i bate și di pe apă, cît
i-au potopit, ca la 30000-40000 de turci. Iar în scurtă vreme au și sosit veste
de la soltanul la sarascheriul, care soltan era între Buh de strajă, cum că vin
de la Minih agiutori cetățîi prea mulți moscali pre apă, di s-au făcut spaimă în
oastea turcească. Cîț rămăsesă vii neperiți au și fugit preste noapte ș-au lăsat
cetatea. 3, 4 dzile de-ar fi mai zăbăvit turcii pre loc, nici unul nu vrea
scăpa. Că au și dat Dumnădzău un vicol, că, cum era giumătate răniț, așea dzîc
că-ntr-acel cîmpu 4 părț ar hi perit și una de-ar fi scăpat bini. Fostu-s-au
cerșut căzacii să-i lasă călări, audzind că vin turci la Vozia, și Minih n-au
vrut să-i lasă, fiind la Perevoloșin. Şi au greșit că nu i-au lăsat, că nici un
turcu n-ar fi scăpat, sau tătar. Deci acel soltan ce era de straji între Buh,
vădzînd că turcii fug de la Vozia, slobodzit-au și el ceambur pre marginea
Ocrainii leșești, di-au prădat satele. Țîn și ei prieteșugul ca cînii vinerea.
Ce s-a mai face cu leșii, vremea viitoari va arăta. Grigorii-vodă, vădzînd că
s-au dus nemții din Moldova, scris-au cu giurămînt la boierii cei pribegi și la
țară, cei haini, să să întoarcă înapoi la locurile sale, să nu poarte nici o
grijă. Şi i-au iertat pre toți, numai să nu mai fugă și alțîi, ca să iea bani.
Deci s-au întorsu toți la locurili sale, și nimic nu le-au făcut. Numai pre
Costandin Balșe, avînd măraz pre dînsul, l-au bătut la talpe și l-au slobodzit.
Făcut-au și acestu obicei Grigorii-vodă, de să bată boierii cei mari la talpe,
turcește. Şi pre Ştefăniță vornicul Ruset, hiind mai bătrîn, l-au făcut surgun o
lună la mănăstiri la Dobrovăț ș-apoi l-au adus la Ieș și l-au iertat. Şi i-au
măritat o fată ce avea, cu cheltuiala lui vodă, după Scarlatachie comisul,
ficior Lupului Gavriliți. Iar pre Răducanul, fiind nepot lui Mihai-vodă și
agiungînd cu cărț la Grigori-vodă de la nemț, de făcea știre ce fac nemții și ce
li-i sfatul, cînd era nemții la casa lui, la Grozești, pentru acee mai mult l-au
boierit, de l-au făcut păharnic mare. Pus-au turcii pre ficiorul lui Racoți,
anume, ca să fii crai în Țara Ungurească, și i-au făcut coronă de aur, cu
diiamanduri de mult preț. Şi i-au dat și cinci mii punge de bani, să-i fie de
cheltuială și să-ș facă oaste, osăbit de ce i-au rînduit turci și tătari. Şi
l-au pornit den Țarigrad, de-au vinit la Brăila di să găteadză și-ș strînge
oaste. Ispititu-ș-au nărocul, cu 2 soltani și cu turci, de-au triimis în Țara
Ungurească, ca să treacă pre la Cîmpina, pren Țara Romînească. Ce nu i-au slujit
nărocul ceastă dată, c-au pățît rău, precum scrie mai sus patima lor. Împăratul
nemțesc, înțălegînd de Racoție, au strînsu toate capetele celi de frunte, boieri
ungurești, di i-au dus pre toți la Beci, di-i ținea acolo de le dădea toate ce
li trebuiesc. Ce s-a mai alege, vremea viitoare va arăta. Deci înțălegînd Poarta
turcească di ce s-au lucrat la Vozia, trimis-au de-au luat pre viziriul la
Țarigrad, la sfat, nu numai pre viziriul, ce și pi toate capetele celi turcești,
pre toate unde era. La ce va arăta, vremea viitoare va arăta. Aceste toate s-au
făcut într-acești 2 ani a domnii lui Grigorie-vodă, păn' la velet 7246, la
istovul lui noiemvrie. După aceste, așădzîndu-să Grigorie-vodă în scaun în Ieși
să iernedză, după cum s-au scris mai sus, pus-au în Ieș și 4 steaguri de turci
și cu 4 de lipcani, steaguri, să iernedză cu dînsul în Ieș necredzînd pre
moldoveni. Bogate nevoi și rușini făcea turcii beților oameni la Ieș și la țară,
pre unde mergea. Că lua femei și fete mare și copii, cu sîla, de-ș făcea rîs. Şi
la drumuri îș rîdea și prăda pre oameni. Iar în luna lui dechemvrii, bine nu
s-au așădzat în Ieș și au și scos hîrtii, frunte de 3 ughi, mijlocul de 2 ughi,
coada de l ughiu, și cîrcimărit tij 5 lei, și cară pre țară, de căra fîn și
lemne la oaste. Şi fîn nu găsiea pre aproapi, că-l mîncasă de cu vară, ce lua
ordzu a cui găsiea, fără bani. Şi taberi de cară ducea la Siret, de măcina, că
pe aproapi nu era mori. Şi lua boi a cui găsîea, de pre drumuri. Ş-au început și
ciuma a s-ațîța în Ieși. Şi au ținut puțin, vo lună, acel omor. Oh, oh, oh!
Săracă Țară Moldovă și Țară Muntenească, cum vă pitreciț și vă dezmerdaț cu
aceste supărări, la aceste vremi cumplite, și făr' de milă de stăpînii noștri,
care singuri noi ț-am poftit și ț-am aflat! Nu ne săturam de domni de țară, nici
de măritat fetele după peminteni, ce dzîceam că-s proști și săraci. Şi alergați
la cei străini, greci, de-i apucaț cari de cari să vă hii gineri, că-s cilibii
și bogaț, și le dați moșii și-i puneaț în capul mesîi. Iacă la ce am vinit!
Aceste, adivărat că ne-au făcut cilibii la toate, cu lacrămi pre obraz și cu
suspinuri la Dumnădzău strîgînd. Iar altă puteri, făr-a suspina la Dumnădzău,
n-au rămas. Ia priviț pre țările megieșilor cum țin pre cei străini! Le dau di
mîncat, iar la sfat sau în capul mesîi nu-i pun, nici îi amestecă. Şi pentru
acee trăiesc prostimea lor păn-acmu necălcată. De-ș dau vo fată după vun străin,
prea cu greu, dar moșan nu-l priimăscu, nici la sfat. Şi pita ce o mînîncă, cu
vărsari de singe și cu multă ostineală și grijă și slujbe, o mîncă streinii
prentr-alte țări. De ce s-au mai lucrat peste iarnă de acmu de la noiemvrii la
vălet 7246. Viziriul, cum au sosît la Țarigrad, l-au și mazîlit, și au pus vizir
pre altul. Şi cum l-au pus vizir, cum au început a rîndui oaste la Hotin și la
Tighine, și pre alțîi într-alte părț, și a face mare gătire pen țară. Trecînd la
Hotin, și alțîi în gios de la Tighine și di la Hotin, mare stricăciune și pozne
făcea oamenilor pre unde loviea. Unii trecea pre Bîrlad, unii pre Sîretiu. Şi în
Ieș încă au iernat 3, 4 mii de turci. Şi acește încă destule răutăț făcea. Şi
era o scumpete mare de pîne și de fîn, cît agiunsesă carul de fîn 4 lei, pre 2
boi. Şi alte nevoi despre domnu: cară, ialoviță, chile, văcărit, și adăoșag
peste văcărit cîte un tultu de vită. Așijdere și în Țara Muntenească turcii și
tătarîi au iernat, și multă prad-au făcut trecînd pren țară la Olt, de să bătea
cu nemții. Nemțîi și moscalii au șădzut în paci pre la iernatic, pre marginea
țărîlor lor, făcînd mare gătire. Hanul den Bugeag s-au sculat la ghenarie și
s-au dus la Crîm, nefiind moscali în Crîm. Şi de acolo s-au sculat și au strînsu
oaste pre cine au putut, ca la 80000, amestecaț tătari și turci, și s-au dus în
pradă la Slobodzie, spre Harcov. Şi i-au tîlnit moscalii și i-au biruit. Şi abea
au scăpat hanul cu 4, 5 mii de oaste. Şi le-au luat moscalii toț robii ce au
luat de la dînșii, că le stătusă caii în ceambur, și i-au tot gonit păn-în Crîm.
Mihai-vodă era la închisoare, că-l pîrea muntenii să dea 7000 de pungi de bani.
Şi au șădzut la închisoari 11 luni, și apoi, cădzînd acesta vizir ce mai sus
s-au pomenit, fiindu-i prietin, l-au scos. Şi fiind doamna lui Grigorie-vodă la
Țarigrad, cu fiiu-său Scarlat, au făcut nuntă, și au luat pre fiica lui
Mihai-vodă, cari mai sus s-au pomenit că-i logodită, la ghenarie, la Boboteadză.
Iar Grigorie-vodă au făcut vesălie pentru fiiu-său o săptămînă, împreună cu toț
boierii. Aceste toate s-au făcut păn' la dzi întăi a lui aprilie, de primăvară.
Iar în 31 de dzile a lui mai, la 4 ceasuri den dzi, s-au făcut un cutremur mare,
de-au cădzut mănăstirea Golîe și multe casă și mănăstiri în gios, Răchitoasa și
altă mănăstire la Focșeni. Şi s-au cutremurat mai bine de 1 lună, mai în toate
dzileli. Şi s-au și început mare ciumă în Ieș, ș-au ținut păn' despre iarnă
omorul, toată vara păn' la luna lui dechemvrie. Iar Grigorie-vodă au ieșit afară
cu ordia la Socola, în fundul văii, de au șădzut toată vara. Şi începînd și în
ordie a pica cîte un om de ciumă, s-au mutat la Țuțora, despre toamnă, ca să să
mai răcorească de boală. Viziriul s-au rădicat cu 300000 oaste ș-au purces spre
Niș asupra nemților. Şi au făcut oaste în 3 părț. Unii cu Racoți i-au pornit pre
Dunăre în sus, și cu tătari, de-au luat Țara Oltului și alte pălănci ce era pre
Dunări. Şi siliea să treac-în Țara Ungurească, și n-au putut să răzbască de
nemț, și s-au apucat a bate cetatea Rușava. Alțîi șidea împrotiva taberii cei
mare nemțești și au bătut-o toată vara, și nu putea s-o dobîndească. Perea
turcii ca frundza, de pica pre Dunări în gios, și le aducea Dunărea trupurile
pre la Gălaț și pre la Smil, și-i prindea oamenii, morț, de le lua borfili de
pre dînșii. Că fiind Rușava în ostrov Dunării, da turcii năvală tare pre apa
Dunării s-o iea, și den cetate pe turci îi tot prăvălea, di s-îneca în Dunări.
Cîteva mii au perit, de turci, la această cetate. Iar despre toamnă, vădzînd
nemții cei den cetate că agiutori, nemț, nu li mai vini de nicăiuri și bucatile
li să sfîrșăsc, și Dunărea încă scădea, și toată greimea turcilor cearcă
prenpregiur, s-au închinat cu l500 nemț. Atîțe nemț au fost numai în Rușava. Şi
ieșind acel ghenăral den cetate, l-au îmbrăcat viziriul cu căftan și cu mari
cinste l-au slobodzit, de s-au dus la tabăra cea mari nemțască, cu dobi și cu
surle dempreună cu toț oamenii lui, dzîcîndu-i viziriul: Aferim, slugă bună și
credincioasă! Măcar di s-ar afla om harnic și drept ca tine și la împărăția
noastră! Cu puținea oasti să stai să te baț cu atîta puteri atîta vreme! Şi după
ce au mărsu la nemț, încă mai mari cinste au dobîndit. Dzîc unii să hie dat
viziriul bani să s-închine și să hie fost cu știrea împăratului nemțesc, și
viziriul încă să-ș fac-obraz despre împăratul turcescu. Că tabăra cea mare
nemțască șidea între niști bălț la loc tari, iar turcii nu cutedza să margă la
dînșii, și nemții așijdere nu cutedza. Şi așea au șădzut oștile păn-în toamnă,
fără cît cîte o strajă de să loviea. Iar despre toamnă s-au dus viziriul la
Țarigrad co-cea izbîndă. Şi s-au împrăștiet la iernatic oștile, și cele turcești
și cele nemțești. Iar dincoaci, dispre moscali, au rînduit un sarascheri cu
oaste la Tighine, și altă oaste au mersu, de la Hotin și de aiure, ca 80000
oaste, și cu tătarîi Bugeagului 60000, de sta pe Nistru d-aștepta pre moscali.
Iar moscalii s-au făcut în 2 părț. O samă, cu Les ghenăral, s-au dus în Crîm cu
100000 oaste și s-au bătut acolo cu hanul Crîmului și cu 60000 turci, ce era cu
căpitan-pașe. Şi i-au tot bătut pre turci și pi tătari. Şi au prădat și au arsu
Crîmul vo 4 luni. Şi apoi au ieșit den Crîm și au lăsat Crîmul și au vinit la
ceasta oaste, la Perivoloșin, unde era Minih fertu-marșalic. Şi s-au făcut ca la
300000 oaste. Şi au tot șădzut toată vara, și apoi de Sfeti Ilii s-au pornit
spre Nistru pre încetu. Iar tătarîi și cu o samă de turci călărime le-au ieșit
înainte și-i tot ceheiea prenpregiur, de le lua oamenii di pre la iarbă, iar să
le stea împrotivă nu putea. Să ispitea cîteodată, și pica ca perile turcii și
tătarîi. Şi așea s-au apropiet cale de 4 ceasuri de Nistru tabăra cea mari, iar
fruntea oștii, cu 20000 oaste și cu o samă de căzaci, au agiunsu la Nistrul, la
Calanca, den gios de Rașcov, unde era de ceasta parte și sarascheriul cu toată
inecerimea. Şi au început moscalii a-i împroșca den pușci și den bombe de piste
Nistru, cît nu putea turcii să să mistuiască nicăiuri pre di ceasta parte. Iar
peste noapte le-au și vinit ocaz de la Minih să s-întoarc-înapoi. Şi s-au
întorsu noaptea la obuzul cel mari, unde era Minih. Şi au purces iarăș cu toțîi
înapoi la Buh. Şi murindu-le caii și boii, țiindu-i toată vara în herbințeală la
Buh, n-avea cu ce tragi privantul, pușcile. Ş-au îngropat acolo în cîmpu 500 de
cară de glonțuri și de combarale, osăbit de fănină și posmagi și alte bucate
ce-au lepădat pre cîmpu. Şi după ce au agiunsu la Buh, au triimis Minih ș-au
rădicat și oastea ce era în Vozia. Şi i-au dat foc ș-au răsipit-o de tot, și
Culburului tij. Şi au vinit la dînsul, și s-au dus cu toții la iernatic la
Perivoloșin. Iar turcii iniceri vrea să treacă să agiungă pre moscali, dar nu-i
lăsa să treacă Nistrul sarascheriul, neavînd ferman, cît începusă inecerii cu
zorba, cum li-i obiceiul lor, să omoare pe sarascheriul. De merat lucru este
acesta, cum așea lesne să întoarsăr-înapoi și stricară și Vozia, și sarascheriul
încă nu lăsa să treacă inicerii după dînșii, să-i gonească. Unii dzîc că au dat
sarascherul mulțimi de bani lui Minih, iară alțîi dzîc că s-au temut Minih de
ciumă, să nu i să împle oastea. Şi să temea să nu iea turcii și tătarîi pre
moldoveni în sabie și-n robie, că așea să lăuda turcii. Şi să cerea și la
sarascheriul, să le dea voie, cum or videa că trec moscalii încoaci Nistrul și
nu-i pot sprejini, să și sloboadă prad-în țară. Iar pentru Vozia, această
pricină dzîcea Minih, că un an de cînd au luat Vozia, și ciuma dentr-însa n-au
mai ieșit, cît mai bine de 20000 oaste s-au potopit într-însa, și pentru aceea
au stricat-o și au scos oastea dentr-însa. De nu-s niscai fapte a lui Minlh,
vremea viitoare va arăta adevărul. Împăratul turcesc, înțălegînd de acest lucru,
s-au mîniet pre sarascheriul și l-au făcut surgun. Şi au pus pre altu, anume
Veli-pașe, vestit viteaz bun, ce au arătat mari îndrăznire la moscali. Şi au
tăiet și 4 pași, și au mazîlit și pe sultanul, căci n-au mersu după moscali să-i
gonească. Că erau bucuroș, și tot să temea să nu facă vrun meșterșug, să
s-întoarcă. Tot într-această toamnă, la noiemvrii, murit-au ficiorul craiului
unguresc, anume Racolci, la Dunări, ce-l pusesă turcii crai, la Udrii, ca să hie
în Țara Ungurească. Şi nu i-au slujit nărocirea, care mai sus s-au pomenit.
Vinit-au capigilar-chihaiea de la împărăție, cu poroncă la Grigorie-vodă de-au
mersu la Nistru să rădice pușcile ce le îngropasă moscalii, să le iea să le ducă
la Tighine. Şi s-au dus păn' la Nistru și au triimis de-au încărcat tot, cu mare
frică, să nu-l lovască căzacii. Dar n-au avut nici o ostineală și au încărcat
500 de cară de glonțuri, cum mai sus s-au pomenit. Şi au îmblat Grigorie-vodă
pre la Soroca, pre la Rașcov, pre la Orhei, di s-au primblat să vadză locurile
țării. Şi pi urmă, de la Orhei n-au vinit în Ieș, că murea tari de ciumă, ce au
trecut la sat la Deleni, în ținutul Hîrlăului, la vornicul Iordachi Cantacozino
Deleanul, de-au șădzut păn-' în dzi întăi a lui dechemvrie. Şi apoi, înțelegînd
că au mai rădicat Dumnădzău focul, s-au dus în Ieș. Iar nevoili în țară, prea
multe, di chili, de ialoviță, de cară și de alte nevoi nespusă, tot ieșite pe
catastijile banilor hîrtiilor ce fusesă de primăvară. Ca și la Duca-vodă cel
bătrîn, ce ieșea pre banii hîrtiilor, așea și acmu au fost. Oamenii, de vară, să
bejenisă la munți, la păduri, de frică să nu prade păgînii țara. Leșii au avut
paci, fără cît în Ocraina, pre unde au fost șleavul moscalilor, au avut oarece
stricăciune de tătari. Franțozul i-au tot îmblat oamenii lui să facă paci
turcilor dispre moscali și dispre nemț. Cazîlbașul încă au avut paci în cest an
cu turcii. Aceste toate s-au lucrat într-acestu an, de la noiemvrii, la vălet
7246, pănă iarna la istovul lui noiemvrii, la velet 7247. Şi ce s-a mai lucra
s-a scrii la rândul lui. Iar am început a scrie acestu an. Iată, după ce au
mersu Gligorie-vodă în Ieș, ciuma s-au potolit. Nevoi totuna au ținut în țară,
precum scrie mai sus. Pre viziriul și pe hanul i-au chemat la sfat la Țarigrad.
Ce pre viziriul l-au schimbat și au pus alt vizir, iar pre hanul l-au triimis
de-au șădzut toată iarna în Bugeag păn-în primăvară, iar primăvara s-au dus în
Crîm. Şi au mersu ș-un poghiaz tătărăsc la moscali, dar puțină pagub-au făcut,
iar mai mulț au perit ei. Iar de primăvară s-au sculat viziriul cu toată puterea
cît-au avut și s-au dus asupra nemților la Beligrad. Şi nemțîi încă au strînsu
tabăra lor acolo, 90000-l00000 oaste nemț, mai departe de Beligrad. Şi au făcut
șanțu și sta acolo de aștepta pe turci cale de 7, 8 ceasuri. Şi după ce s-au
apropiet turcii de tabăra nemțască, iar nemțîi au ales 18000 de oaste den tabăra
lor și au triimis să lovască pe turci noaptea, făr' de veste, să-i spargă,
înțelegînd că nu-s turci mulț. Şi turcii au fostu prinsu limbă că vin nemțîi și
au fostu stînd gata. Şi cum au sosit nemțîi, cum i-au și împresurat turcii,
fiind mulț. Deci nemțîi, vădzînd așea, au mai ales 12000 și au triimis după
dînșii, ca să le dea agiutor. Dară nu le-au fost nice de un agiutor, că, cînd
sosă, au început a-i sparge. Şi așea, au purces turcii asupra taberii cei mare
nemțești, bătîndu-i păn' ce i-au băgat în tabără. Dar prea puțini au scăpat. Şi
așea, dînd năvală și taberii cei mare, n-au putut să stea împotriva turcilor.
Numai ce le-au căutat de au lăsat șanțul și s-au supus supt cetatea
Beligradului, de s-apăra de turci, că-i încungiurasă turci pre nemț den toate
părțile, de nu le vinea nice oaste de nicăiri nemților. Le-au fost viind agiutor
50000-60000 de oaste de la colegaturi, numai, fiind ciumă, nu cutedza, cu oastea
cea proaspătă, să între în cee oaste, ce sta mai departe, cale de 5, 6 dzile. Şi
așea cîteva dzîle apărîndu-să de supt cetate, au stătut solii la pace. Că nu
știea nemțîi că au luat moscalii Hotinul și ce să lucreadz-în ceste părț, fiind
încungiuraț de turci. Şi să temea nemțîi să nu margă turcii în Țara Ungurească,
să nu să tulbure și ungurii. Așijdere și viziriul, viindu-i veste dencoace
despre moscali că au luat Hotinul, au tăinuit și au făcut veselie mare, cum că
au bătut turcii pre moscali la Hotin. Şi audzind nemțîi, au făcut pace. Precum
s-au făcut pacea s-a scrii la rîndul său. Moscalii, de primăvară, cu Les
ghenăral, cu 80000 oaste, cu calmîș și cu căzaci și cu moscali, s-au dus asupra
Crîmului. Şi au avut acolo în Crîm în 2 rînduri bătai cu turcii și cu tătarîi.
Şi s-au rănit și hanul ș-au murit acolo în Crîm. Şi turcii, acmu de iarnă, după
ce au făcut pace, au pus han nou. Şi moscalii s-au întorsu înapoi, neluînd nice
o cetate, fără cît au strîcat Crîmul prea rău într-acești patru ani. Meneh
fertu-marșalic, de primăvară, au purces de la Chiov pen Țara Leșască dreptu
asupra Hotinului pre la Nejboj și pre la Cameniță, cu 120000 oaste moschicească,
cu donț, cu calmîș, cu cătane. Şi au vinit pre-ncetu toată vara păn' la Hotin
den Țara Căzăcească pen Țara Leșască, și numai la Nistru au zăbăvit mai bine de
2 săptămîni. Şi au trecut Nistru pe den sus de Hotin, pren ținutul Cernăuțului,
pe la un sat ce să cheamă Gincăul, pre la Vasăleu. Purces-au și pe dencoace
Veli-pașe sarascheriul și cu 2, 3 pași, cu 20000 de oaste turci, și soltanul cu
30000 oaste tătari. Şi era și la Hotin vo 7000-8000 de lipcani, și era și cîteva
mii de spafii, și capegilar-chihai împărătesc, cu bostangii, și Colceag-pașe, cu
inicerii cetățîi. Şi păn-a treci moscalii Nistrul, le-au ieșit și tătarîi cu
turci înainte peste Nistru asupra Camenițîi, dar n-au isprăvit nimic, că i-au
bătut moscalii prea rău. Şi după ce s-au pornit moscalii de la Nistru asupra
Prutului pe la Jestavna, pre la Sobraneț, le-au tot dat năvală turcii și cu
lipcanii, dar au perit lipcanii mai toț. Şi turcii, cît s-au zăbăvit pe acolo,
și au prădat marginea Țărîi Leșești, căzacii și cu calmîșii și cu catanile prăda
Horodinca, Snetinul, Cuturile, Tesmenița. Păn' la Stanislav au agiunsu de-au
prădat. Şi după ce au agiunsu la Jușca, au luat în gios de-au trecut codrul pe
la Stanihorci, pre den sus de un sat ce să cheamă Boianul, și s-au întorsu pe
supt poalele codrului, pre la Rerence. Şi acolo iarăș au avut război, și iarăș
au bătut pe turci moscalii. Şi de la Rărence au purces pe suptu poalele codrului
pre la Grozniți, și de la Grozniți tot în gios pe sup' codru. Şi acolo era
pedestrimea turcească, cu toată puterea. Şi agiungînd moscalii acolo într-o
vineri, în 17 dzile a lui avgustu, la velet 7247, cum s-au tîmpinat moscalii cu
turcii și au început a să bate, n-au putut sprejini turcii focul moscalilor, și
s-au și spăriet. Ş-au fugit turcii care încotro au putut, Veli-pașe sarascheriul
și cu o samă de turci și cu soltanul, cu tătarîi, în gios pre Prut, iar
Colceag-pașe au întrat cu o samă de turci în cetate. Iar Minih fertu-marșalic
n-au vrut să lasă pre moscali să gonească pe turci, temîndu-să să nu facă vrun
meșterșug, și au șădzut toată dzua într-acel loc, unde-i bătusă pe turci. Iar
turcii den Hotin, dac-au vădzut că i-au bătut, ș-au tot scos muierile, care cum
au putut, într-acea dzi și s-au dus în gios asupra Tighinii. Deci a trie dzî,
apropiindu-să Meneh fertu-marșalic într-o duminică de Hotin, în 19 dzile a lui
avgust, și i-au ieșit Colceag înainte și i-au închinat cetatea Hotinul. Şi au
purces cu Meneh și cu Colceag împreună ș-au întrat în cetatea Hotinul. Şi au
luat pre toț turcii robi, iar pre pășoaia lui Colceag au slobodzit-o, și au
mersu în gios. Iar pre Colceag și pre alț turci i-au pornit la Moscu robi. Şi au
zăbăvit cîteva dzile la Hotin și au întorsu și cîteva mii de oaste înapoi,
înțălegînd că să tulbură civedzîi și leșii asupra lor. Şi dup-acee au purces în
gios pre Prut. Iar Grigorie-vodă încă era rînduit de la Poartă cu Sara
Mahmet-pașe să margă la Cernăuț, să ții calea moscalilor, la Nistru, să nu-i
lasă să treacă despre acea parte. Şi au făcut ca patru, cinci mii de oaste,
turci, moldoveni, și s-au dus în sus păn' la Livărda. Apoi înțălegînd că nu-i
putință a-i sprejini, au mărsu spre Prut la Bogdănești, și apropiindu-să
moscalii de Hotin, s-au întorsu la Drăgășani, de-au șădzut acolo păn-au luat
Hotinul, și au trecut și sarascheriul în gios. Atunce au vinit și Gligorie-vodă
la Ieș, la Gălata, cu ordia, puind străj bune. Apoi, prindzînd limbă den străj
că s-au pornit moscalii în gios pre Prut, au pus caimacani pe Sandul Sturdze vel
logofăt și pe Iordachie Cantacozino Deleanul vel vornic de Țara de Gios, și el
au purces în gios cu cîț boieri s-au tîmplat cu dînsul. Iar Meneh, după ce au
agiunsu la Ișnovăț, au pornit oastea cea ușoară, donț, calmîș, cătane, și cu o
samă de draguni, 2, 3 polcuri, înainte, cu Costantin Cantimir și cu Dumitrașco
Cantimir, ficiorii lui Antioh-vodă, fiind acolo la moscali înstreinaț. Deci au
și purces pen țară, strîngînd privantu și bucate turcești unde găsea. Şi cai
de-a cui găsea, și turcești și boierești, îi lua, că le slăbisă caii. Deci
Dumitrașco beizadea maior au luat pe suptu munte, pre la Suceavă, și-n gios
muntele a prăda păn' la Bacău și s-au întorsu la Ieș cu duium. Iar frate-său
Costantin Cantimir, ce era bregadiri, au luat de la Ișnovăț Jijia în gios și pe
la Botășeni și au răpedzît ca doă mii oaste să prindă pe Gligorie-vodă. Şi au
mersu poghiazul pe Bahlui în gios, pe la un sat ce să cheamă Căcărăzenii, au
trecut Bahluiul ș-au luat pre la Şanta de-u trecut codrul la Vaslui. Şi de acolo
s-au întorsu înapoi, că să temea de tătari. Şi Grigorie-vodă au prinsu veste den
Roșieci și au fugit în gios spre Gălaț. Deci Costantin beizadea au vinit tot
jăcuind păn-' în Ieș și au întrat în Ieș săptemvrie în 2 dzile, la velet 7248.
Şi i-au ieșit înainte mitropolitul și cu caimacanii și cu alț boieri care să mai
tîmplasă, și călugări, și neguțitori den laturea tîrgului, despre muntenime, și
i-au închinat cheile țărîi și steagurile slujitorilor. Şi s-au împreunat cu mare
bucurie ș-au purces pen Ieș. Păn' la Frumoasa l-au pitrecut boierii. Şi s-au
așădzat acolo cu oaste. Iar Meneh fertu-marșalic au trecut Prutul de la Ișnovăț
în ceasta parte și au tot vinit pre Prut în gios, făcînd ocoluri cale cîte de 5,
6 ceasuri unul de altul. Şi de la Podul lui Gherman s-au lăsat obuzul cel mare
să treacă Prutul iar în cee parte, și el, cu vo 10000 de oaste, au vinit drept
la Ieș. A doa dza, luni, septemvrie în 3, au întrat în Ieș, și i-au ieșit și lui
înainte mitropolitul și cu caimacanii și cu alț boieri care să tîmplasă,
făcîndu-i mare cinste, păn' l-au adus în curțile domnești. Şi au șădzut în Ieș o
săptămînă. Şi cît au șădzut în Ieș, în toate dzîlele chema pe mitropolitul și pe
caimacani și pe alț boieri, de-i punea la masă de-i cinstea. Şi au îmblat în
giur împregiurul tîrgului de-au ales loc de cetate. Şi au pus semne și au pus
săldați și salahori, de-au început a săpa de-au făcut șanțu și tabie. Şi au
lăsat 4000-5000 oaste, c-un ghenăral maiur, anumi Petre Şipon, și cu un
polcovnic, ca să fie de paza tîrgului. Şi au rînduit și pe un ghenăral, anume
Levendal, să margă la gura Jijii, să facă și acolo ocop. Şi n-au apucat a-l
face. Şi în Tîrgul Frumos și în Roman iarăș au lăsat oaste și au făcut ocopuri.
Şi au dat și aceste ponturi moscalii țărîi și au pus pe caimacani, pe Sandul
Sturdza vel-logofăt și pe Iordachie Cantacozino vel-vornic, ce-i dzîce Deleanul,
iar. Şi ei să hie mai mare căimăcani, sănaturi, păn' s-a mai alege cum a mai fi.
Ponturile ce-u dat țeri. Să fie moldovenii credencioși cu toată inima împărățîi
Rusii. Să n-aibă răspundeție cu neprietinii împărățiii Rusiii. Boierii pribegi
cu Gligorie-vodă să s-întoarcă toț păn-într-un an, iar care nu s-ar întoarce
păn' la anul să n-aibă iertare, și moșiile să le hie perdute. Doaădzăci de mii
de oaste să iernedză țara și s-o hrănească, și să șadă pen tîrguri, unde ar
socoti. 3000 de sălahori să nu lipsască peste toți anii, să lucredză la cetăț la
ce ar trebui. Oamenii bolnavi de oaste, să cheltuiască cu dînșii șiaptică, să le
dea oțăt și usturoi. Oficerilor ce-ș era cu aceste 20000 oaste iar să le dea ce
le-ar trebui. Moscal, grec sau alț oameni străini să nu încapă nice la o
dregătorie în țară, numai cu neguțătorii. Cîț slujitori sau boieri ce n-or hi la
vo dregătorii să încaleci toț să margă la oaste. Şi leafă să le dea împărăția,
iar la nevoia țărîi, ce le-a fi partea, să-ș dea. 90 pungi bani să-i dea
poclonul lui acmu. 100 pungi masa lui în toț ani, 12 mii galbini de aur.
Galbănul îmbla 4 lei pre aceste vremi. Nime să nu tăgăduiască bucate sau haine
sau bani turcești și grecești, că cu capul a da samă. Aceste ponturi au dat
Meneh boierilor și au dzis că, de n-or priimi, a da foc tîrgului. Şi i-au făcut
cu de-a sîla de-au iscălit, că să tîmplasă și boieri de nu s-învoiea. Şi au
iscălit toț. Care mai pe urmă viț videa la ce au vinit cinstea lui Meneh pe
boieri. Că vinul cel ungurescu dulce s-au făcut venin amar, și rîsul plînsu, și
voia cea bună groază și frică, și oh, oh, oh! și bogăția sărăcie și lipsă și
blăstăm și osindă vecinică, neuitată și neînchegată. Apoi, făcînd aceste, Mineh
au poftit pe boieri și pe mitropolitul de l-au petrecut păn' peste Prut la
Zagarance. Şi acolo au tocmit oastea șiraguri, de au vădzut-o boierii. Şi au
făcut o sfeștenie mitropolitul, și au blagoslovit oastea și au stropit-o cu
agheazmă. Şi apoi au dat den tunuri, și s-au dus la cortu și au cinstit toată
dzua, dînd den tunuri. Şi le-au dăruit caimacanilor cîte 200 ughi de aur, și
mitropolitului 300 ughi. Şi apoi s-au întorsu boierii la Ieș. Iar Meneh au
rînduit al doiele rîndu pe Dumitrașco beizadea, cu căzaci și cu catani și cu
moscali, să margă să prindă pre Gligorie-vodă de la Şărbăneștii cei de pe Sîret,
înțălegînd că-i acolo. Şi au purces și s-au dus tot pe Sîretiu în gios,
păn-aproape de Şărbănești. Iar Gligorie-vodă, prindzînd veste, au trecut
Siretiul cu mare spaimă noaptea pre o ploaie și au fugit spre Brăila. Iar
Dumitrașco beizadea n-au cutedzat să-l gonească, ce s-au întorsu înapoi și au
lovit Focșenii, și cei de iasta parte și cei de cee parte, de i-au prădat, de-au
rămas oamenii cu peili goale, numai cu sufletele. Şi au lovit și pe la Mera de
au luat pe Lupul aga și pe socru-său, mitropolitul Sidis. Şi i-au dus la Meneh,
avînd el răspundeție mai denainte cu Meneh, de cînd era sărdar la Orhei, cu
poronca lui Gligorie-vodă. Iar pe Costantin beizadea l-au rînduit cu oaste
catane asupra Hușilor, ca să stea în prejma tătarîlor. Iar Meneh s-au pornit
asupra Tighinii de la Prut. Şi au trecut codrul în fundul Bîcului și au luat în
gios păn' lîngă Bărăiac. Şi acolo l-au agiunsu cărț de la solii franțujești, că
au făcut pace, să s-întoarcă înapoi. Deci s-au și întorsu înapoi, iar în Tighine
den turci mai nime nu rămăsesă și tot fugiea. Şi tătarîi era morț, sta înfipți
și începus-a agiunge să s-închine. Şi Meneh s-au întorsu înapoi. Şi scriea Meneh
la caimacani că s-au întorsu înapoi, că să apropie iarna, iar pace nu-i, să
poarte grijă la oastea ce este în Ieș și la Roman și în Tîrgul Frumos, că el
merge la Hotin și pre marginea Țărîi Leșești, de-a ierna. Şi au și întorsu pe
atamanul înapoi, și cu vahmistru cu donții, și au luat și de la Roman și den
Stoian, care s-au făcut 8000 de oaste, și au purces în gios pre la Focșani. Ş-au
întrat în Țara Munteneasc-în sus, prădînd păn' la Cîmpina. Şi de acolo n-au
cutedzat să vii înapoi, să nu le iasă turci înainte de la Brăila, ce au trecut
în Țara Ungurească. Iar Meneh au tot mărsu în sus păn' la Hotin și au șădzut
cîteva dzile la Hotin. Şi tot scriea cărț cu scîrbe la boieri caimacani să
poarte de grijă de privantu, să nu să mai protivască lui Gligorie-vodă, că nu-i
pace. Şi scriea și la Petre Şipon ghenărariul să zapciiască pe boieri de bani.
Triimis-au Gligorie-vodă pe un postelnic cu carte la caimacani de le-au făcut
știre că s-au făcut pace. Iar ghenărariul au triimis pe acel postelnic cu cartea
la Mineh. Meneh l-au pus la calaur și s-au mîniet și au triimis de au strîcat
casăle de la Frumoasa. Şi au cădzut și caimacanii în mari prepus despre Minih.
Mai tare prepus era pe vornicul Iordachii Deleanul Catacozino, făcîndu-l șalvir
cu 2 fețe. Deci și caimacanii să spăriesă și să mera ce-or face, că au pus bani
pe neguțitori și pe alte bresle și nu putea scoati. Şi pe țară nu putea îmbla să
strîngă banii, că țara era bejănă și plină de tălhari de oaste. Încotro mergea,
vidnea tot dizbrăcați, și unii tăiețî. În ținuturile cele de gios nu putea, de
Gligorie-vodă, să iea bani. Vinit-au și Costantin beizadea de la Huș în Ieș, să
ție cu boierii sinat. Şi au lăsat acolo o samă de cătane de strajă. Şi i-au
lovit tătarîi, și au perit vo 300 cătane. Apoi mai pe urmă au pus și zacuții la
caimacani, vădzînd că nu pot plini banii poclonului ș-a mesîi lui Meneh, cari
mai sus s-au scris. Iar mai pe urmă vinit-au poroncă de la Meneh la ghenărariul
Petre Şipon să să rădice den Ieș și de pen alte tîrguri, să vii la Hotin toț și
să iea și pe boierii caimacani cu calaur, de n-or hi plinit banii. Şi s-au gătit
și au purces den Ieș sîmbătă, în 13 dzile a lui octomvrie. Şi au purces a căuta
în toate mănăstirili bani sau odoară, și n-au găsît, iar haine n-au luat în Ieș.
Iar grecești, turcești, au luat tot ce-au găsît, și a unora ce era sluge lui
Gligorie-vodă. Mai multu Costantin beizadea le lua el. Iar la țară tot au
jăcuit, și bucate, și borfe. Şi s-au pornit moscalii den Ieș, iar o samă de
cătane și cu cîțva moscali rămăsesă în tîrgu de jăcuiea. Iar bieții oameni, pen
mănăstîri închiș, săracii, cu atîta groază. Numai Dumnădzău tot nu s-au îndurat
de istov, c-au și sosit Sara Mahmet-pașe cu lipcani și cu o samă de tătari și cu
Toader Păladi vel-visternic de la Gligori-vodă, triimiș înainte le la Braniști.
Şi cum au sosit, cum au început a năvăli la obuzul moschicesc, ș-a întra în
tîrgu, ș-a prindi pe cătane, ș-a-i lua cu caiușuri de grumadz pe lîngă cai,
ș-a-i face să plătească ce-au băut. Şi oca cea de vin s-au întorsu în sînge și
în bătaie. Şi au sărit și oamenii de pen mănăstiri de agiuta lipcanilor a-i
prinde, și tătarîlor. Apoi ghenărariul, vădzînd că i-au prinsu mulți moscali
tătarîi, și pe un porocinic, au scris la pașe și la Pălade să-i sloboadă
oamenii, că, neslobodzîndu-i, s-a-ntoarce cu tot obuzul înapoi ș-apoi a da foc
tîrgului, și a sparge și mănăstirile, ș-a pune tot suptu sabie, că acmu este
pace. Deci au stătut pașa și au strînsu pe toț, catani, moscali, și i-au triimis
la ghenărariu, pe cîț au găsît prinși. Şi ei încă s-au rădicat de pe Căcaina și
s-au dus în sus. Iar tătarîi încă în sus după dînșii s-au dus. Şi au scos multe
bucati ce luasă den țară. Şi au vinit oamenii și au dat cîte un leu de vită și
ș-au scos bucatele. Şi de-ar hi lăsat pașa să margă tătarîi după dînșii păn'
lîngă Hotin, puțini ar hi mersu cu dobîndă, mai și fără dobîndă, că-i lovise o
ninsoari cu vicol, de-și sta de capetili lor. Apoi și Gligorie-vodă au scris
cărț la Meneh să sloboadă pre mitropolitul și pe boierii caimacani de la Hotin.
Sosind în scaun în Ieș, luni în 16 dzile, a trie dze după ce s-au pornit
moscalii den Ieș, și-au arătat milă de iertăciuni, cine era greșit. Deci Meneh
i-au cinstit pe boieri la masă vo 2 dzile și nu le-au mai cerșut bani ce
rămăsesă rămășiță den poclon, și i-au slobodzît. Şi au vinit la Ieș. Iar Antonie
mitropolitul n-au vrut să s-întoarcă. S-au temut di Grigorie-vodă, să nu
oblicească că au fost agiunsu mai denainte cu moscalii, și s-au dus și el la
Moscu. Şi atunce, și Meneh au trecut Nistrul în cee parte cu oastea toată. Numai
ce au lăsat un ghenăral în Hotin, anumi Levendal, cu 3000 de oaste. Şi pusesă
Minih de făcusă tot gauri pe supt cetatea Hotinul, apoi lagumuri, să-l spargă,
dar apoi nu l-au spartu. Şi atunce, la purcesul lui Mineh, triimis-au de au
robit toț oamenii den ținutul Hotinului și di pe marginea Cernăuțului. Şi i-au
trecut cu copii, cu femei, la Moscu. Şi împărțea pre oameni ca pre dobitoaci.
Unii le lua copii, alții bărbații, alții muierile. Şi-i vindea unii la alțîi,
fără leac de milă, mai rău decît tătarîi. Şi era vreme de iarnă. Bogate lacrămi
era, cît s-audzea glasul la cer. Deci Grigorie-vodă, dac-au sosit în Ieș, a
patra dzî i-au și vinit veste că vahmistru și cu atamanul donților ies pe Oituz
den Țara Ungurească, că nemții nu i-au lăsat să margă prin Țara Ungurească. Şi
ieșind pe Oituz, au luat în sus pe supt munți pre Bistriță, pre la Roznov, pe la
Neamțu, pe la Suceavă, pre la Cernăuț, păn-au trecut Nistrul, tot prădînd ce
le-au fost în calea lor. Acește au prădat mai rău, că ce mai scăpasă dentăi au
luat acește tot. Triimis-au și Gligorie-vodă pre alai-bei, de-au mărsu cu
lipcani, tot în prejma lor, păn-au trecut Nistrul. Deci în scurtă vreme au
triimis Gligorie vodă pe Sara Mahmet-pașe cu lipcanii, cu poronca Porții. Şi
șidea pașa afară, și Levendal ghenărariul în cetate la Hotin. Şi au șădzut o
lună și mai bine așea, ca lupul cu oaia, la un loc, de-ș căuta într-ochi.
Oamenii de la Moscu ș-a franțojilor tot umbla la Poartă și di la Poartă la
Moscu, păn' la o vremi au vinit poroncă, și au ieșit moscalii și s-au dus den
Hotin și au dat cetatea pre mîna pașii. Iar dup-acee, în 3 săptămîni, au vinit
poroncă la Grigorie-vodă cum că au dat Hotinul în sama lui. Şi în cetate șidea
pașa, iar den afară n-avea treabă măcar o palmă. Şi au triimis pre Lupul
sărdariul pîrcălab la Hotin. Şi la dzi întăi a lui dechemvrie au scos hîrtii, și
la fevrar au scos văcărit, tot una după alta. Şi s-au tîmplat de-au cădzut și
iarnă mare, păn' la brîu. Şi au cădzut de la vinerea mare și au ținut păn'
laSfeti Gheorghie. Şi perea vitele oamenilor, cîte mai scăpasă de oaste, și
întrasă și boal-în vite și în oi, vărsat, de să potopea cu totul. Că fîn nu
putusă face oamenii, de oaste și de ploai multă ce era. Şi cît și făcusă, încă
îl mîncasă moscalii păn-a s-întoarce înapoi. Şi agiunsesă stogul de fîn 15 lei,
și nu să putea găsî nicăiuri, și vadra de vin un leu. Socotiț, fraților
cititori, cum este osindă și mînia lui Dumnădzău pre țara aceasta! Că și
Grigorie-vodă, de cum era, i să schimbasă firea îndoit. Că boierii era toț în
prepus și n-avea nici o credință. Orbit în lăcomie, giudicăți era multi, de
jacuri ce făcusă. Şi era giudecățîle cu fățării, că cei drepțî era în urgie, și
mulți din cei vinovaț era în cinste. Triimis-au de ș-au adus și doamna și
beizadelile de la Țarigrad, cu mulțime de greci. Şi grecii dobîndisă mîndrie și
obraz, cu clevite și fără rușine asupra beților boieri și cu nebăgare în samă
într-o nimică pre moldoveni. Că pe vornicul Iordachie Cantacozino, ce-i dzîce
Deleanul, dacă au vinit de la Hotin, nici l-au priimit vodă să s-împreuni cu
dînsul. Şi au pus pre baș-cihodar, cu 50 oameni, de l-au străjuit la gazda lui
cîteva dzîle, apoi l-au pornit la țară, la Deleni, la casa lui, nice să-l vad-în
ochi. Şi era să-l călugărească. Numai nărocul lui au fostu că era cumnat cu
Mihai-vodă, și Gligorie-vodă era cuscru cu Mihai-vodă. Şi pentru voia lui
Mihai-vodă l-au lăsat acasă. Că au fost înțăles Gligorie-vodă că scrisesă la
moscali și pecetluiea cu ceară roșie, cînd era el căimacan în Ieș, și vodă era
fugit în gios la Gălaț. Şi alte multe ca aceste îl pîrîsă ciocoii. Ce la cît va
vini pe urmă acest boieri, vremea va arăta. Așijdere și pre mine, Ioan Neculce
vornic, tîmplîndu-mă de am fost la vremea moscalilor în Ieș, m-au amestecat
ciocoii și cu alți neprietini la Gligori-vodă. Şi m-au închis la bașbulucbaș
cîtiva dzîle. Şi copiii miei s-ascunsesă în laturi, și au triimis un postelnic
de i-au căutat în toată țara, dîndu-mi și mii pricină că am bătut un ciocoi la
vremea moscalilor, socotind că am fost și eu amestecat la niscaiva fapte. Dar
pre urmă au aflat că n-am fost, și m-au slobodzit și pre mini la țară. Şi
atunce, la acea primejdie, am cheltuit mulț bani, care dea samă la Dumnădzău
cini m-au amestecat. Ce la cea di pre urmă și pentru mine și pentru alții,
vremea viitoare va arăta. Iară Gligori-vodă trimis-au la Țarigrad de-u făcut
afurisăne lui Anton mitropolitul, căci s-au dus cu moscali și n-au vrut să vie
în țar-înapoi. Ce Anton s-au dus la împărăteasa, și i-au făcut mari cinste și
l-au dăruit și l-au pus mitropolit în Cernihoi în Țara Căzăcească pănă acmu. Iar
în locul lui Anton au pus mitropolit pe Nichifor, grec fiind. Iară de vară, la
văletul 7248, mărs-au soli moscali și turci de-u hotărît din Iuhurluc dreptu la
Buh, în gios turcescu, în sus moschicescu, păn-în fundul Ehorlucului, și din
fundul Iuhurlucului dreptu în Buh, și din Buh în gios, apa Buhului hotar păn-în
Nipru, și din Nipru în gios, apa Niprului păn' lîngă Vozia, cale de 4 ceasuri
din Vozia în sus. Şi au tăiet dreptu la Don, tot din mare, cale de 4 ceasuri în
sus, ș-au pus semne, iar din Don în cee parte au lăsat tot moscalilor hotar să
fie cu Azac cu Tuman cu tot. Nămai din Or 4 ceasuri cale păn-în Vozia au lăsat
cale Crîmenilor. Şi au trecut și sol mare moschicescu la Poartă și sol mare
turcescu la moscali cu aședzimîntul păcii. Şi n-au apucat a agiunge nici solul
cel moschicescu la Poartă, nici cel turcescu la Petreburcu, și i-au agiunsu
vestea pe drumuri c-au murit împărăteasa Anna cea moschicească la văletul 7249,
octomvrie în 26. Şi au stătut pe drum aciie doi soli, cari unde i-au agiunsu
vestea, cîteva dzili, de-u așteptat răspunsu. Şi pe urmă, viindu-le răspunsu,
s-au pornit de s-au dus și cela la Țarigrad și celalaltu la Petreburcu. Precum
or aședza, vremea va arăta. Într-acestu an murit-au și Carul, împăratul
nemțescu. Şi să strîngu crai și alectorii la tîrgul Amburhu, la alecție. Ce la
ce s-a alege, vremea va arăta. Într-acestu an let 7248 rădicatu-s-au persi cu
toată puterea lor și au mărsu asupra unui împărat a Indii, anume Gonor. Şi dîndu
război tari, au biruit persii și au prinsu și pe împăratul Indii la mînă viu. Şi
i-au luat toate țărîle și apoi l-au lăsat să-i hie birnic. Şi s-au împlut persii
de multă avere. Tot într-această vară, let 7248, la avgust, dat-au o brumă mare,
de-u strîcat pînele, mălaiele, păpușoi. Şi păn-' în mart nu putusă ara oameni.
Şi s-au făcut foamete în țară, și de pîne, și de vin, și de vite. Scumpete mare,
că le cumpăra și de la Crîm, și vite și pîne, și de la Țarigrad și den toate
părțile, de să scumpisă toate lucrurile: 80 lei, 100 lei părechea de boi, vaca
15, 20 lei. Că și la Țarigrad și la unguri și în Crîm, și mai cu preț decît aice
era bucatele toate. Aceste s-au făcut într-acestu an let 7248. Şi împărăteasa
Anna, la moartea ei, au lăsat pe un copil mic de 2, 3 luni să hie împărat, cînd
a vini la vîrstă, iar pănă atunce să fie pitrop Biron Csenje de Cruleandia,
împreună cu alții. Şi după aceea n-au trecut 2, 3 luni, și după ce s-au strînsu
cnedzii toți, n-au suferit să fie el cap împărățiii și l-au și făcut surgun,
dînd pricină că este liuter. Iară la vălet 7249 au rămas pitropi împărățiii
Moscului îma copilului, anume Anna, nepoată de sor împărătesii cei bătrîne, și
cu bărbatu-său, Antonie Csenje de Lunimburcu, și cu un neamțu, anume Ișterhaz,
și cu vro 2, 3 cnedzi moscali. Şi pe Menih l-au mazilit, să nu mai fie
fert-marșalic, iar pe alți liuteri ce au fost ofițeri i-au gonit pe toți. Şi
le-au luat moșiile ce le didese, ș-au rămas să fie iarăși împărătești. Iară tot
întru acestaș an vălet 7249 au început a face gîlceavă craiul șvedzilor,
ginerele lui Petru împărat, dzicînd că nu i să cade împărăția acelui copil, ce
să cade să fie împărăția ficiorului lui, că este făcut din fata lui Petru, sau
Elisaftii, fetii lui Petru, care era fată mare la Moscu. Şi au început a scoate
oaste șfedzască, fiind îndemnat de Franțoz, adeverind că le-a da agiutor și
bani, cu îndemnătura Turcului. Ce și moscalii, după ce au simțit, au trimis
oaste împotriva oștii șvedzești și i-au bătut prea rău pe șvedzi. Tot întru
acest an văleat 7249, după ce au agiunsu solul moschicesc la Poartă, pentru
oarecare pricini neputîndu-să aședza, au pus împărăția și au tăiet capul lui
Alecsandru terdzimanului, fratelui lui Gligori-vodă. Şi pe alți turci, carii
fusese la aședzămîntul păcii împreună cu terdzimanul , i-au făcut surguni,
dzicînd cum că au făcut vicleșug, de au viclenit împărăția și au învoit
creștinilor. Iară piste 6 luni, la văleat 7250, septemvrii 13 dzili, au vinit și
lui Gligori-vodă mazilia, și l-au dus la Poartă cu cinste. Şi în locul lui au
vinit Costantin-vodă, ficiorul lui Neculai-vodă Mavrocordat, din Țara
Muntenească, careli au mai fost aice domnu, iară în locul lui Costantin-vodă au
mărsu Mihai-vodă Racoviță cel bătrîn. Atunce au trimis turcii în Țara
Muntenească de au tăiet capul unui doftor, anume Testabudza, care acel
Testabudza au fost credincios la Poartă. Şi cădzind în prepus cum că să agiungea
cu creștinii, au fugit 2, 3 ani. Şi amăgindu-l turcii cu ferman de iertare, așea
l-au prinsu și i-au tăiet capul. Acest domnu Grigorie-vodă era foarte grabnic și
năselnic. Şi în dzilele lui să îmbogățise ciocoii, că lua slujbele cu dări și cu
mite de la greci. Iară boierii mazili n-avea căutare și rămăsese la sărăcie. Şi
începusă a-i și boieri pe ciocoi, că să mîndrise, socotiea că n-a mai avea
sfîrșit. Iar Dumnădzău este tuturor giudecător dreptu. Cap. XXV A DOA DOMNIE A
lui COSTANTIN-VODĂ NECULAI LA VĂLEAT 7250, OCTOMVRII 1. După ce au vinit aici
Costantin-vodă, ieșitu-i-au toată boierimea înainte cu multă bucurie, știindu-l
din domnia dintăi că este om blînd și bun. Şi piste 3, 4 dzili au boierit
boierii după obicei. Pus-au pe Sandul Sturdze iarăși vel-logofăt, pe Costachi
Razul, ce era hatman, vel-vornic de Țara de Gios, pe Iordachi Roset Cilibiul
vel-vornic de Țara de Sus, pe Ianache, ce-au fost spătar mare în Țara
Romînească, frate doamnei lui Neculai-vodă, l-au pus hatman, pe ficiorul lui,
Adămițe, ce era cumnat lui Costantin-vodă, l-au pus vel-postelnic, pe Andrieș
Roset vel-ban, pe Manolachi Costachi vel-spătar, pe Ştefan Rusăt vel-păharnic,
pe Toader Păladi vel-visternic, pe Ion Bogdan vel-stolnic, pe Chirițe Dracul
vel-comis, pe Iordache Roset, ficior lui Ştefănițe Ruset vornicul,
vel-medelnicer, pe Dumitrașco Păladi vel-cliucer. Şi după ce au boierit pe
acești boieri, făcut-au și altă socoteală, că au pus, din boierii mazili, pe Ion
Neculce biv-vel-vornic și pe Iordache Dulgheriul biv-vel-postelnic și pe
Aristarhu biv-vel-ban să fie giudecători aici în Ieș, dimpreună cu boierii cei
mari, la toate trebile și giudecățili și sfaturili să fie nelipsiț. Şi le-au
făcut și nafaca cîti 50 de lei de boier pe lună. Așijdere au mai ales cîti un
boier din boierii mazili și au pus la toati ținuturili ispravnici, și le-au dat
ținuturili cu slujbe în mînule lor, și le-au ales răsura să iea giumătate mai
mult decît soțiile lor. Așijdere au ales pe alți boieri mazili, carii n-au
încăput la boierii și la isprăvnicii ș-au fost cu boierii-vel sau ficiori de
boieri-vel, pe aceie i-au rînduit să-i puie pe rînd pe toți la slujbe. Şi le-au
rădicat dăjdile, să nu dea nemică, nici ei, nici ficiorii lor. Iară pe alți
mazili, carii au fost mai de gios, i-au pus dăjdi ușoare, să dea cineș după
putința sa puțin. Așijdere au rădicat și dajdea tuturor mănăstirilor și dajdea
tutoror preoților, să nu dea nemică. Şi cîti giudecăți să făcea, toate le scriea
la condice și giudecătorii din Ieși și ispravnicii de la țară. Şi cînd făcea
Costantin-vodă Divanuri, toate giudecățili le rînduiea la boieri ori la
ispravnici la țară, de li făcea. Şi dacă nu plăcea oamenilor giudecata
boierilor, viniea la Divan, cu mărturie de la boieri, și videa domnul mărturia
și, pe cum îi părea, le curma giudecata. Așijdere alesese vro 5, 6 logofeți de
taină, de sta de cetiea răvașeli și le făcea răspunsuri, și punea logofătul al
treile picete domnească în răvașe și scriea toate răvașeli la condică. Şi era și
un izbașe, om de curtea lui vodă, de strîngea toate răvașeli de pe la oameni și
le scotea răspunsu, fără de nici o cheltuială. Numai cît da diecilor oamenii
cîte 2, 3 parali de scris răvașeli. Ispisoacele de moșie, cîte mergea la Divan,
toate le scriea la condică. Mănăstirilor le-au făcut obicei vecinii lor să
lucredze cum au lucrat și mai înainte, cît vor. Iar alți oameni, streini, carii
vor șidea pe moșiile lor, să le lucreze cîte douăsprădzece dzile și să le dea și
de a dzecea. Iară boierilor și mazililor le-au făcut obiceiu să lucredze cu
oamenii lor, carii or șidea pe moșiile lor, cît le-a fi voia și cît or putea.
Însă numai acei oameni ce vor șidea pe moșiile lor să lucredze, iar pe alte
moșii a altor oameni să nu să întindă a stăpîni. Şi pe țară au scos întăi banii
steagului, cîte 105 parali de om, cele 5 parali să fie a boierilor ce or strînge
banii, iar 100 parali să margă la visterie. Şi au aședzat să fie patru civerturi
într-un an. Cîte 105 parali să dea tot omul căsar, iar holteii cei cu părinți să
dea cîte cindzăci și cinci de parali. Şi le-au dat peceți tuturor, tipărite
anume, fețele lor, numele și poreclele. Şi după ce s-au cisluit, le-au dat
zlotașii izvoade, și la visterie le-au scris la condică. Şi au făcut obicei
zlotașii pe oameni, pe țărani, să nu-i supere nemică. Ce dintr-acele cinci
parali să-ș cumpere bucati, fîn, ce le-ar trebui. Şi alte obiceie rele, ce era
mai înainte, nici unele de acele să nu fie, nici văcărit, nici pogonărit, nici
cunițe, nici adăoșaguri, nici jacuri de ciocoi să îmble pin oameni mîncîndu-i.
Şi Țărîi de Gios le mergea prea bine, iar Țărîi de Sus, fiind prădați de moscali
și fiind lipsiți de pîine, le mergea mai greu. Can fugiea din cei săraci, iar
cei mai cu putință era mulțămiți. Dat-au și strînsoare mare, de cerca pe oameni,
și pe unde îi afla îi bătea. Şi pe vornicei carii tăgăduiea pe oameni, de nu
vrea să-i spuie, îi da pe ulițe și-i trimitea la ocnă. Mai adeverit-au că, de
i-a ieși somă bună, să poată rădica poroncile împărătești, a rădica boierilor
mazili și mănăstirilor desetina și vădrăritul. Şi așea toți au priimit și s-au
bucurat. Numai vro doi, trii boieri nu le place, și ciocoilor carii jecuiea
țara. Că la acei boieri să strînsese mulți oameni pin satele lor, și alții nu
rămăsese mai cu nime, și can sta împiedecare acești boieri, ca să strice această
socoteală, dar nu pot isprăvi nemică. Dat-au și boierilor celor mari cîte 50, 60
de oameni de scuteală, altora, boieri mazili, cîte 20, cîte 15, cîte 5. Așijdere
au dat și la giupînese sărace, ca de scuteală, cîte 10, cîte 15, careș după
boierie. Tîmplatu-s-au de-au vinit un turcu de la Poartă cu ferman, să iea pe
Lupul sărdariul, ficiorul lui Năstasii vornicul de lemne, pîrîndu-l turcii și
lipcanii de la Hotin că la vremea lui Gligori-vodă, cînd au vinit moscalii în
țară, în Moldova, acel Lupul sărdariul să fie fost umblat ajungîndu-să cu
moscalii. Şi după ce s-au dus moscalii, l-au pus măria-sa Grigorii-vodă
ispravnic pe ținutul Hotinului, și i-ar fi jecuit pre turci și pre lipcani,
fiind vreme turburată, și este hain și este bogat, de are mulțime de bani. Şi
fermanul scriea la măria sa Costantin-vodă să cate să-l trimită pre Lupul
sărdariul și să-i scrie tot ce va avea. Iară măria sa Costantin-vodă nu s-au
îndurat, nici s-au grăbit, ce au chemat pre boierii cei mari și pre alți boieri
mazili și pre călugări, pre egumeni și pre neguțitori și pre turcii balgii și
i-au întrebat pre toți pentru Lupul sărdariul cum știu:" Fost-au hain?" Deci
boierii și călugării, egumeni și neguțitorii și turcii balgii au mărturisit cu
toții cum nu-l știu pre Lupul sărdariul să fie fost hain. Şi așa făcînd mărturie
de la toți, măria sa Costantin-vodă au trimis la Poartă, scriind la prietinii
mării sale cum că-i este năpaste Lupului sărdariului. Şi așa au isprăvit de i-au
dat pace. Numai au cheltuit o sută de pungi de bani, șaptedzăci pungi au dat
Lupul sărdariul, iar doaodzăci și cinci de pungi au dat măria sa Costantin-vodă
și boierii, și l-au scos. Iar mai pre urmă au dat Lupul sărdariul și aceli
doaodzăci și cinci de pungi de bani și au plinit o sută de pungi de bani de au
dat și au hălăduit. Tot întru acelaș an 7250, de primăvară, venit-au cîteva
havalele asupra țărîi de la Poartă: să facă opt sute de salahori și o sută și
cindzăci de cară la cetate la Vozia, să o zidească den nou să o facă, așijdere
și cîteva mii de chile să li cumpere și să le trimită la Țarigrad, așijdere și
cîteva pungi de bani să dea la omul lui casap-bașe să cumpere pentru sulgeria
împărătească. Așijdere și solul moschicescu s-au pornit de la Țarigrad să margă
la Petruburgu, la Moscu, și ajungînd la Tighine, din oarecare pricini au ședzut
vro trii luni de dzile de au iernat pănă în primăvară. Şi au rînduit măria sa
Costantin-vodă pre dumnealui Costachi Razul vel-vornic de Țara de Jos de au
purtat de grije pentru tot conacul de bucate și ce au trebuit, că așa era
poronca de la Poartă. Şi făcusă ținutul Orheiului și ținutul Lăpușnii ca vreo
trii sute de cară, de sta pentru treaba solului, că era ca la o mie și cinci
sute de oameni și mai bine cu solul. Şi purcegînd de primăvară din Tighine, l-au
dus pănă la hotarul leșescu. Şi tîlnind pre solul cel turcescu, l-au adus și pre
acela tot cu cheltuiala țărîi, pănă l-au trecut Dunărea la Gălați. Care au
cuprinsu aceste havalele cîteva sute de pungi de bani. Şi nemică beilicuri în
țară nu s-au făcut, ce tot cu bani au plătit măria sa Costantin-vodă din soma
civerturilor. Numai, înglotindu-să cheltuiala, n-au fost numai patru civerturi
în anul dintăi, ce au fost șase civerturi. Lăsînd ale pămîntului Moldovii, acmu
am scris ale striinilor ce s-au lucrat în anul 7250. Zăbava solului moschicescu
ce au zăbăvit la Tighine n-au fost altă pricină fără decît la Petruburgu
tîmplîndu-să de scotea epitropii împărățiii oastea cea mare, polcurile cele
împărătești carele să cheamă Preobrajenschii polcu și Simionețschii polcu, ca să
margă asupra șvedzilor. Şi era foarte cu supărare mare oștenilor, fiind vreme de
iarnă. Şi ieșind toată oastea din Petruburgu afară și aședzindu-să cu obuzul, au
triimis pre taină la Elisavet, fata lui Petru împărat, care era fată mare, ca să
margă la oaste, să o rădice să le fie împărăteasă. Deci și ea fiind supărată de
epitropi și vădzind că umblă lucrurile prost și împotrivă, s-au sculat de la
casa ei pre taină într-o noapte și s-au dus de au întrat în oștile împărătești.
Iar oștile împărătești vădzindu-o, foarte s-au bucurat și îndată i s-au închinat
și au priimitu-o cu mare bucurie, rădicîndu-o să le fie împărăteasă. Iară
împărăteasa Elisavet au poroncit de au schimbat toate vărțile pre la toate
porțile și au și triimis cîte doao, trii sute de slujitori și cîte un ofițier
cap. Şi sosind la porțile cetății, le-au și deschis îndată cei dinlăuntru. Şi
așa au mărsu pre la toți epitropii și i-au prinsu pre la gazdele lor. Iar
mergînd și la Menih și vrînd să-l prindză, au început a să pune împrotivă, și
pănă a-l prinde, au perit vreo cinci, șase moscali. Şi au perit și din oamenii
lui Menih vreo cinci, șase. Şi așa prindzindu-i pre toți epitropii, i-au închis
într-un turnu de piatră. Şi sculîndu-să și împărăteasa Elisavet tot în aceeaș
noapte cu toată oastea, au purces și au mărsu la curțile împărătești și au
cuprinsu curțile de toate părțile și au prinsu cu taină toate vărțile, de n-au
știut nime nemică pănă ce au sosit la ușile curților împărătești. Deci nu s-au
putut apuca de nemică. Şi intrînd în curțile împărătești, împărăteasa Elisavet a
doa dzi au și trimis surguni pre împărăteasa Anna și pre bărbatul său Antonie
Csenje de Luțimburcu și pre copilul lor Ioan Antonieviciu la țara lor
Luțimburgu. Şi așa pornindu-i, au început a trage clopotile și a slobodzi
pușcile celi mari și au început a dzice în trîmbițe și a striga:" Vivat, vivat,
vivat!" și a dzice:" Întru mulți ani să trăiască împărăteasa Elisavet". Deci
împărăteasa Elisavet mergînd la biserică și coronindu-o să fie împărăteasă
Moscului, după ce au luat samoderjavie, adecă stăpînirea împărațiii, au cinstit
pre toți ofițierii și pre toți slujitorii. Lăsîndu acmu cele streine, vom scrie
iarăș a pămîntului Moldovii. Așijdere măria sa Costantin-vodă au mai socotit pre
unii din ficiorii de boieri carii nu putea să încapă în boierie și era ficiori
de boieri mari și de neamuri, și începusă acmu unii și a îmbătrîni și nu mai
încăpea la boierie, că de la o vreme încoace era tot unii. Iar măria sa
Costantin-vodă au socotit de au făcut dreptate și au început a-i boieri și pre
aceie ce era cădzuți din cinste. Mai socotit-au măria sa Costantin-vodă pentru
școali de învățătură, de le-au mai întărit școalele cele elinești și cele
slovenești. Așijdere au mai făcut școali de învățătură și lătinești și arăpești,
și au dat știre tuturor mazililor în toată țara ca să aducă copiii la învățătură
la școală, ca să învețe orice limbă le-ar fi voia, pentru ca să să afle oameni
învățați și în pămîntul nostru al Moldovii, precum sînt și printr-alte țări și
părți de loc. Iar dascalilor li să da plata din vistieria domnească. Așijdere au
dat poroncă la toată boierimea să-ș aducă scrisori ce or avea pre moșiile lor,
să le scrie la condică, ca să să mai curme gîlcevile. Socotit-au măria sa
Costandin-vodă și pentru pîrcălăbiile de pre la tîrguri, avînd obicei pîrcălabii
de luoa osăbit di cei doaodzăci de bani, mai luoa și doao ocă de vin de bute de
vin sau de horilcă, orice feliu de băutură ar fi fost. Şi pîrcălabii nu luoa
numai aceli doao ocă, precum era obiceiul, ce luoa nește tidve mari cîte de
patru, cinci ocă, de jecuiea oamenii și neguțitorii, spărgîndu-le buțile. Iar
măria sa Costantin-vodă au stricat acel obicei rău, să nu mai fie, să nu mai iea
pîrcălabii tidve și oce de vin și de horilcă, ce numai să iea pîrcălăbiile drept
pre obicei cîte doi potronici de car, iar mai mult să nu supere oamenii și
neguțitorii. Așijdere toate mănăstirile le-au dat să fie în sama mitropolitului
și a episcopilor pre la eparhiile lor, ca să le iea sama egumenilor și
călugărilor, să nu le prăpădescă viniturile moșiilor și a bucatelor ce or avea
fără de ispravă, precum făcea mai înainte vreme. Făcut-au milă și întăritură la
patriiarhia Alecsandriei, de au închinat mănăstirea Hangul, ca să fie cîte di
ceva agiutoriu, pentru că această mănăstire o au fost închinat mai înainte vreme
răpăosatul părintele mării sale, Nicolaie-vodă. Şi avînd patriiarhia și hrisov,
au socotit și măria sa Costantin-vodă de o au închinat iarăș la patriiarhia ce
mai sus s-au dzis, la Alecsandria. Iară în dzilele mării sale lui Costantin-vodă
vinit-au și prea fericitul părinte chirio-chir Parthenie, patriiarhul al Sfintei
Cetăți a Ierusalimului și a toată Palestina. Şi priimindu-l măria sa
Costantin-vodă cu bine, și osăbit de milă ce au făcut măria sa de au dat și au
întărit Sfîntul Mormînt a Domnului nostru Iisus Hristos, au închinat și aceste
patru mănăstiri, anume Tazlăul, Cașenul și Soveja și Pobrata. Care dentru aceste
mănăstiri, Tazlăul, Cașenul și Pobrata mai fusese închinate și mai înainte vreme
la Sfîntul Mormînt, și la vreme de nepace le-au fost dat de bună voie
patriiarhul de Ierusalim iarăș pre sama călugărilor moldoveni. Iar aședzindu-să
pacea și fiind mănăstirili cîte cu ceva vinit, au socotit măria sa că este lucru
cu cale să fie închinate mănăstirile iarăș la Sfîntul Mormînt a Domnului nostru
Iisus Hristos, să să ajutoredze și să să întărească Sfîntul Mormînt, carele este
de folosul mîntuirii a toată creștinătatea. Iară în anul 7251, în luna lui iulie
în șase dzile, vinit-au și lui Costantin-vodă veste de mazilie. Că tîmplîndu-să
la Țarigrad de au luat domnia Ion-vodă Mavrocordat, frate lui Costantin
Mavrocordat, triimis-au omul mării sali aici la Iași, la boieri, cu cărți,
puindu caimacami pre dumnealui Sandul Sturdze vel-logofăt și pre dumnealui
Costache Razul vel-vornic. Iar preste doao săptămîni sosit-au și turcul
capegi-bașe, și cetind fermanul iulie în doaodzăci de dzile și odihnindu-să
măria sa Costantin-vodă încă dzece dzile, și grijindu-l bine cu de toate cele ce
i-au trebuit la purces și pre la toate conacele, purces-au în dzi întăi a lui
avgust. Şi au mărsu la Poartă, la Țarigrad, cu cinste și, neplinind anul mazil,
au luat iarăși domnia Țărîi Muntenești. Iar aici la noi în Moldova au vinit
domnu măria sa Ion-vodă Mavrocordat. 
