Le infrastrutture come fattore di competitività di Angela Airoldi. Negli ultimi
anni la dinamica dei polo di attrazione è stata sempre più caratterizzata
dall'emergere di una crescente concorrenza che si è progressivamente spostata
dalle singole imprese ai sistemi economici e territoriali, determinando
l'esigenza di una riconsiderazione dei rapporti esistenti tra soggetti
produttivi e ambiente in cui questi operano. Il raggiungimento e il mantenimento
di posizioni competitive sono sempre più il risultato della interazione tra le
azioni dei singoli soggetti (non solo economici) e la disponibilità di risorse
presenti nel contesto socio economico di riferimento. Quest'ultimo è funzione di
variabili strutturali tra cui le istituzioni, i settori produttivi, il mix
pubblico privato, le risorse umane e naturali, le infrastrutture, le radici
culturali che si modificano in genere attraverso processi di lungo periodo, ma
che recentemente hanno mostrato una forte accelerazione, incalzati da eventi
imprevedibili quali la fine della guerra fredda, a livello mondiale, e l'avviato
processo di trasformazione delle istituzioni, in Italia. Il contesto milanese,
se da un lato è stato teatro privilegiato dei processi di trasformazione in atto
nel paese, dall'altro sembra presentare un persistente e preoccupante
immobilismo in alcune delle variabili chiave che concorrono a determinare la
qualità ambientale del sistema economico. In particolare, la dotazione
infrastrutturale della città sembra non essere stata in grado di supportare le
crescenti esigenze di mobilità, trasporto e comunicazione messe in atto
dall'evoluzione dei mercati e dei processi produttivi. A fronte di una
articolata capacità progettuale, infatti, la realizzazione dei progetti
infrastrutturali incontra enormi difficoltà e, quando si arriva al cantiere, i
tempi di esecuzione delle opere sono infiniti, con la conseguenza di lavori
eternamente in corso o addirittura bloccati. E questo mentre altre grandi città
europee hanno puntato proprio sulla realizzazione di importanti progetti
infrastrutturali e sulla riqualificazione del proprio tessuto urbano per
riconfermare o conquistare nuovi spazi competitivi. I piani di Barcellona,
Monaco, Francoforte, Lione sono esempi, tra i più noti, in cui il rinnovamento
della dotazione infrastrutturale, intesa in senso lato, ha contribuito al
rilancio di queste città che, a pieno titolo, sono inserite nelle più alte
gerarchie urbane. Ma le infrastrutture di trasporto, di telecomunicazione e di
supporto (fiere, centri interscambi merci ecc) hanno un ruolo importante anche
nei piani di rilancio di città che hanno finora occupato posizioni gerarchiche
non di primo piano: il progetto Euralille sta rivitalizzando un'area in forte
declino industriale; la dotazione di un importante sistema di infrastrutture è
il punto di forza per lo sviluppo delle città dell'innovazione della regione
PACA (Provence, Alpes, Còte d'Azur) di cui Marsiglia, Nizza, Tolone e Avignone
sono i poli di maggior rilievo. Le esperienze delle città estere ribadiscono
l'importanza delle infrastrutture nel creare in un'area (urbana e non)
l'ambiente migliore per lo sviluppo di attività economiche innovative, per la
rivitalizzazione economica di aree in declino, per il mantenimento di tessuti
produttivi già consolidati. È infatti sull'efficienza dell'ambiente, nelle sue
componenti infrastrutturali, organizzative e di qualità della vita, che si
determinano il grado di competitività delle attività locali e la capacità di
un'area urbana di divenire polo di attrazione per attività nazionali ed estere.
Nella ormai avanzata competizione fra grandi sistemi territoriali, le
infrastrutture giocano un ruolo di primo piano sotto un duplice aspetto: ad
aumentare l'efficienza del sistema territoriale complessivo. Una buona rete di
infrastrutture connettive interne e l'efficienza dei servizi di comunicazione e
di trasporto che su queste reti si svolgono assicurano, infatti, una migliore
organizzazione delle funzioni sul territorio e una più efficiente divisione
spaziale del lavoro fra centri urbani; l'efficienza delle interconnessioni a
rete con l'esterno, sia nel senso strettamente fisico delle reti
infrastrutturali di viabilità e trasporto sia nell'aspetto economico,
contribuendo a creare una rete urbana di complementarietà costituita da più
centri che possono usufruire di strutture e servizi (fiere specializzate, unità
di ricerca, università, centri di formazione ecc) non compatibili con la loro
limitata dimensione assoluta. In tal modo, vengono aumentate le possibilità per
ogni centro, e per le imprese che vi sono localizzate, di allargare la propria
area di influenza e il proprio mercato e di avviare stabili processi di
internazionalizzazione. Sul piano macroeconomico, dunque, le infrastrutture si
delineano come un vantaggio competitivo offerto da una città rispetto ad altre,
non solo in stretti termini di economie esterne fruibili dalle attività
produttive, ma anche in termini di determinanti dell'ambiente socio economico in
cui sono inserite e operano tali attività e della qualità della vita che le
diverse aree sono in grado di offrire. Da qui l'inserimento delle infrastrutture
tra i fattori di localizzazione per le imprese nazionali ed estere attorno ai
quali si sono articolate varie classifiche comparative sulla capacità di
attrazione di diverse città in grado di offrire livelli differenti di economie
esterne. 1 in questo contesto le infrastrutture vengono a delinearsi nella loro
caratteristica di bene pubblico, ossia di capitale fisso sociale con un elevato
grado di accessibilità pubblica e, come tale, raramente fornito dal mercato in
modo efficiente. 2 è evidente che, entro certi limiti, i fattori di produzione
privati (capitale e lavoro) possono sostituirsi al capitale fisso sociale e ciò
che diventa allora rilevante è il costo al quale la sostituzione è possibile e
la misura in cui è fattibile. Il tesoro mette sul mercato il 51% a 2 lire per
azione. Ina: in cantiere una Opv da 4 miliardi. Le novità: voto di lista e tetto
agli acquisti limitato allo 0,5%. Roma - sarà la più grande privatizzazione
realizzata finora. Il 27 giugno l'Ina sbarcherà sul mercato con un'offerta
pubblica di vendita che oscillerà tra i 4.488 e i 5.508 miliardi. Ognuna delle
2,40 milioni di azioni, pari al 51% del capitale, potrà costare tra le 2.200 e
le 2.700 lire. È questa la forchetta del prezzo di vendita che è stata resa nota
soltanto nella tarda sera di ieri, dovendo essere comunicata preventivamente
alla Sec (la Consob americana). L'Ina sarà, infatti, quotata, oltre che a Milano
e al Seaq di Londra, anche a Wall Street. La quota di azioni riservata al
mercato statunitense è ancora top secret e dipenderà ovviamente dagli umori del
mercato alla vigilia dell'Opv. Si sa soltanto che l'offerta italiana sarà
compresa tra 1,0 e 1,500 milioni di azioni, ovvero tra il 25 e il 37,5% del
capitale della compagnia. In questa quota riservata al pubblico italiano sono
comprese sia le tranche destinate agli assicurati, agli agenti e ai subagenti
Ina, sia i collocamenti privati per i dipendenti del gruppo e per gli aderenti
all'Opa Assitalia del novembre scorso. Quel che resta sarà assegnato agli
investitori istituzionali italiani ed esteri, ed è in questa quota che si
ricaverà la parte da destinare a Wall Street. Nel corso dell'Opv potrà essere
acquistato al massimo lo 0,5% del capitale sociale (limite che sale al 2% per i
collocamenti privati riservati a investitori istituzionali) mentre il tetto al
possesso azionario sarà del 5%, ovvero più alto di quello stabilito per Credit e
Comit fissato al 3%. Ma nonostante questo scarto di due punti percentuali, la
privatizzazione dell'Ina si annuncia come una grande novità anche per
trasparenza e tutela degli azionisti minori. L'assemblea dell'istituto di Via
Sallustiana ha infatti ratificato le decisioni assunte in mattinata dai tre
ministri economici - tesoro, industria e bilancio - che hanno voluto introdurre
nello statuto due elementi finora giornaliera nell'universo italiano delle
privatizzazioni: il voto di lista maggioritario per l'elezione in assemblea dei
componenti del Cda (che per altro verranno retribuiti anche in relazione ai
risultati ottenuti dalla società) e, soprattutto, i limiti imposti al tetto
azionario che vanno ben oltre il vincolo del 5 per cento. Insomma, nonostante il
livello del tetto azionario sia più alto, sarà molto difficile realizzare
nell'Ina le concentrazioni avvenute in Credit e Comit. un'eventualità, che, nel
caso della società di assicurazione, è scongiurata anche dalla forza che
conserverà il tesoro dopo la privatizzazione. Al ministero di Via XX Settembre
rimarrà il 49% del capitale della compagnia e così sarà in ogni caso l'azionista
di riferimento, almeno in questa prima fase della privatizzazione. Il Governo,
quindi, pur rinunciando alla maggioranza assoluta, ha voluto, come già nell'Imi,
puntare su una privatizzazione graduale. Tuttavia, le novità che caratterizzano
la vendita dell'Ina sono di rilevanza tale da far pensare che il modello
adottato possa essere il punto di riferimento dell'esecutivo anche nelle
successive privatizzazioni. Una strategia di cui tutti i ministri interessati
continuano a sottolineare la <collegialità>. Il Ministro del Tesoro, Lamberto
Dini, pur essendo azionista unico della compagnia pubblica di assicurazione, ha
voluto discutere e concordare con il titolare del bilancio, Giancarlo
Pagliarini, e dell'industria, Vito Gnutti, le proposte presentate dal comitato
degli esperti guidato da Mario Draghi su indicazione dell'advisor, la banca
d'affari inglese Schroders. Adesso non resta, dunque, che attendere la risposta
del mercato. Alla scadenza del 27 giugno i vertici di Via Sallustiana e gli
advisor stanno lavorando da tempo. Già nei prossimi giorni verrà comunicato il
calendario del road show che interesserà tutte le principali piazze finanziarie
internazionali e che partirà da Roma il 7 giugno. Ormai, insomma, la strada è in
discesa. Anche l'Ania, l'associazione che rappresenta le compagnie private, ha
dato il suo placet. Lo scontro sulle cessioni legali è stato risolto per
decreto: un elemento in più perché gli operatori rispondano positivamente
all'offerta di fine giugno. Bruxelles all'Italia: urgente ridurre il deficit.
Bruxelles - l'Italia deve <rafforzare> la propria politica per il risanamento
dei conti pubblici contenendo <la crescita della spesa primaria> e cercando di
conseguire <significativi miglioramenti> nell'amministrazione fiscale. Queste le
principali "raccomandazioni" rivolte all'Italia dalla commissione europea nella
bozza delle linee guida di politica economica. Nelle raccomandazioni, che
dovrebbero essere esaminate oggi dalla commissione per poi passare all'esame del
consiglio dei ministri finanziari del 6 giugno, viene sottolineata la necessità
di <sforzi aggiuntivi> affinché in Italia, come anche in Grecia, Spagna e
Portogallo, l'inflazione venga ulteriormente contenuta e sia assicurata la
stabilità dei prezzi a medio termine. Nell'ottica di sostenere la ripresa
economica, il documento rileva in generale <l'urgente bisogno> di una riduzione
degli squilibri di bilancio dei paesi della UE attuando, anche attraverso misure
aggiuntive, i piani di risanamento tracciati nei programmi di convergenza. Un
obiettivo primario, secondo la UE, resta la necessità di favorire la creazione
di nuovi posti di lavoro. in maggio, ma si profila un balzo. Confermata la
ripresa (che rallenta). Roma - la ripresa è in folle. Dopo lo scatto messo a
segno in aprile, la produzione industriale in maggio è tornata sui livelli del
bimestre febbraio - marzo. Ma dagli altri indicatori contenuti nell'indagine
rapida del centro studi Confindustria (Csc) l'arretramento del mese in corso
prelude a un nuovo più consistente balzo. Rispetto ad aprile, infatti, l'indice
depurato dai fattori stagionali è sceso nel mese corrente dell'1,1%, portandosi
a quota 96,2 da 97,3 (base 1990-EQU-100). Appena sopra, cioè, il livello di
marzo (96,1), che l'Istat ieri ha comunicato invariato rispetto a febbraio. La
rilevazione Istat per marzo si è collocata nella parte alta della forchetta
delle previsioni formulate dall'Irs (95,4) e dal Csc (96,4). Per aprile e maggio
anche l'Irs prevede un andamento a Yo Yo, con livelli vicini a quelli del Csc.
L'indagine rapida segnala un rallentamento nella dinamica annuale: la produzione
media giornaliera in maggio risulta dello 0,3% superiore rispetto a un anno fa,
contro il 2,3% di aprile e il 0,7% di marzo. Ma questo rallentamento contrasta
con l'accelerazione sia del fatturato sia degli ordinativi. E sono questi i
progressi che puntano a nuovi aumenti dell'attività industriale nei prossimi
mesi. A maggio, infatti, le vendite hanno segnato un incremento, in termini
reali, del 5,6% rispetto al maggio novantatre; in marzo l'incremento risulta del
3,7% ed è stato del 4% in aprile. Il traino più consistente viene sempre dalle
vendite all'estero: il +9,5% tendenziale di maggio, contro il 6% di marzo e il
7,4% di aprile. Ma stanno prendendo abbrivio anche le vendite sul mercato
interno, che al netto dell'inflazione sono cresciute del 2,1% nei dodici mesi
terminati a maggio, contro l'1,7% e l'1,1% di marzo e aprile. Il rafforzamento
delle vendite a clienti italiani, rileva il Csc, è stato più sostenuto nei
comparti del meccanico elettronico e dei mezzi di trasporto. A monte delle
vendite, il flusso degli ordini si va ingrossando. <le aziende che lavorano su
commessa - si legge nel comunicato Csc - hanno registrato nell'acquisizione dei
nuovi ordini un aumento su base annua del 5,8%>; in aprile era stato del 3,4% e
in marzo del 3,1 per cento. I dati Istat su ordini e fatturato, fermi a gennaio,
già segnalavano buoni miglioramenti del mercato interno, con incrementi (questa
volta misurati sui dati in valore e non sulle quantità) del 3,1% per le vendite
e del 5,7% degli ordini dall'Italia (addirittura superiori in dinamica a quelli
provenienti dall'estero). Si veda <il Sole 24 ore> di ieri. Nel bimestre aprile
- maggio la produzione industriale è su livelli dello 0,6% superiori a quelli
del bimestre precedente e dell'1,1% più alti rispetto all'analogo periodo del
1993. Produzione (nell'industria - indici 1990 equ 100). E l'acciaio di Terni va
verso la cordata Krupp. Roma - il gruppo Krupp, insieme alla cordata Agarini -
Falck - Riva, sta per conquistare le acciaierie di Terni. L'offerta italotedesca
è stata individuata dall'Iri come la migliore nella corsa all'Ast, produttrice
di acciai piani inossidabili e speciali con impianti a Terni e Torino, 1.300
miliardi di fatturato consolidato e 4 mila addetti. Il prezzo offerto supera i
400 miliardi. La scelta dovrebbe essere ufficializzata dopodomani dal consiglio
d'amministrazione Iri, che darà il via alla negoziazione finale con il consorzio
paritetico del quale i tedeschi detengono il 50 per cento. Le altre offerte sono
state presentate dalla francese Ugine, con Luigi Lucchini partner di minoranza,
e da Steno Marcegaglia. Riparte invece da zero, a trattativa privata, la
procedura per la privatizzazione dell'Ilp di Taranto. Agli addetti al catasto
l'aggiornamento dei dati. La rendita degli immobili indicata dai professionisti.
Leggibili per computer le scritture degli archivi. Roma - è deciso: il catasto
passerà il testimone ai liberi professionisti per quanto riguarda l'attribuzione
della rendita degli immobili. Il provvedimento che sancisce il passaggio di
mano, firmato negli ultimi giorni del suo mandato dal ministro delle finanze
Franco Gallo, dopo il via libera del consiglio di stato attende solo la
pubblicazione sulla <gazzetta ufficiale>. Si tratta del regolamento - che
avrebbe dovuto essere emanato entro il novantatre - che dà attuazione
all'articolo 2, commi 1 Quinquies e Septies, del dl 16/1993, definendo le
modalità di presentazione sia delle denunce di nuova costruzione e variazione
dei fabbricati, sia delle domande di voltura. Ma la novità più importante è
contenuta nella norma in cui si stabilisce che le nuove dichiarazioni dovranno
contenere la rendita proposta - e controfirmata - dai tecnici iscritti agli
ordini professionali abilitati (geometri, ingegneri, architetti, periti edili e
agrari, dottori agronomi). E la proposta diventerà definitiva se nell'arco di 12
mesi (che nel primo biennio di applicazione saranno 24) l'ufficio tecnico
erariale non avrà espresso parere contrario. Anche nel catasto entra, dunque, la
formula del "silenzio assenso". L'ingresso dei liberi professionisti nella
definizione delle rendite degli immobili rientra nel quadro della
modernizzazione della gestione del catasto, che punta sulla informatizzazione
dei dati e sull'alleggerimento dei compiti dei suoi addetti che avranno così la
possibilità di svolgere principalmente le funzioni legate al continuo
aggiornamento dei dati sul patrimonio edilizio, fino ad ora trascurate per i
troppi carichi, tra cui anche quello del calcolo delle rendite. Le denunce
redatte dal tecnico dovranno essere presentate su floppy disk - a partire dalla
data che verrà stabilita con un apposito provvedimento del direttore generale
del dipartimento del territorio - in base al programma fornito direttamente
dall'amministrazione agli ordini professionali. E dovranno riportare per ogni
unità urbana anche i dati di superficie espressi in metri quadri in conformità
alle istruzioni che saranno fornite in seguito, poiché questo sarà in futuro il
parametro in base al quale sarà decretato l'esborso del contribuente al posto
dei <vani utili> che andranno in soffitta. Riguardo alle volture, anche per i
notai ci saranno delle novità. Infatti, mentre oggi la trascrizione di questi
atti deve avvenire sia al catasto sia alla conservatoria dei registri
immobiliari ora, attraverso i nuovi collegamenti informatici, sarà sufficiente
la sola presentazione in conservatoria. Ma se l'abolizione di registri e
partitari potrà consentire la consultazione per via telematica di tutti i dati
relativi agli immobili, resta però un dato negativo: l'aumento delle spese per
la compilazione delle dichiarazioni da presentare all'ufficio tecnico erariale a
causa della parcella da pagare ai liberi professionisti. Inizia l'assemblea
degli industriali. Intersind pronta al suo ingresso in Confindustria. Roma -
potrebbe essere l'assemblea in programma oggi e domani l'occasione buona per
annunciare l'ingresso in Confindustria dell'Intersind, l'associazione sindacale
delle aziende Iri ed ex Efim. Le trattative, in corso da tempo, sono ormai
terminate e si aspetta solo la richiesta formale dell'Intersind che, appunto,
potrebbe arrivare anche in queste ore. Il bilancio che il presidente Luigi Abete
presenterà agli associati sarà comunque positivo perché in questi dodici mesi la
confederazione ha ottenuto risultati di rilievo, in campo economico e sindacale,
ma anche sul fronte dell'autonomia dalle forze politiche. Oggi i lavori
dell'assemblea sono riservati agli azionisti, domani mattina la sessione
pubblica. Alla riunione di domani mattina è previsto un parterre gremito di
personalità, dell'industria, ma soprattutto del mondo della politica. Stavolta,
poi, l'attesa è ancora più forte perché tutti prevedono che sia presente e forse
prenda anche la parola lo stesso presidente del consiglio. Il discorso di
replica al presidente della Confindustria sarà affidato come di consueto al
ministro dell'industria, il leghista Vito Gnutti, ma non è escluso un saluto
estemporaneo di Silvio Berlusconi. Del resto, lo fece un anno fa Carlo Azeglio
Ciampi, a buon diritto può pensare di farlo Berlusconi che è industriale ed è
stato membro importante dell'organizzazione degli industriali, fino a essere
membro del consiglio direttivo. Un discorso comunque tra industriali perché
anche Gnutti, industriale lui stesso, era fino a poco fa membro della giunta di
Confindustria. La sessione privata di questo pomeriggio servirà invece a tre
adempimenti. Innanzitutto all'approvazione della proposta di Abete per la nomina
per il prossimo biennio dei tre vicepresidenti, Carlo Callieri, Luigi Orlando,
Giampiero Pesenti. Poi l'approvazione del programma d'attività presentato alla
giunta il 4 giugno. Infine il varo di una modifica dello statuto per dare ai
rappresentanti della piccola impresa due posti in più in consiglio direttivo.
L'elezione del nuovo consiglio direttivo sarà invece compito della giunta che si
riunirà giovedì pomeriggio subito dopo l'assemblea e sceglierà dieci nomi da una
lista di 30 persone. Altri due consiglieri in rappresentanza della piccola
impresa saranno scelti da un piccolo elenco di sei persone stilato dal Consiglio
Nazionale della piccola Impresa, mentre i due nuovi consiglieri, sempre
rappresentanti della piccola impresa, ma nominati in base alla variazione dello
statuto, saranno proposti da Abete d'accordo con Giorgio Fossa, presidente dei
piccoli imprenditori. Altri due consiglieri saranno ancora proposti da Luigi
Abete scelti tra rappresentanti di significative realtà aziendali o associative.
Membri del consiglio direttivo saranno poi anche i tre vicepresidenti e i sei
consiglieri incaricati (Pietro Marzotto, Giancarlo Lombardi, Aldo Fumagalli,
Ettore Massiglia, Antonio Mauri, Paolo Passanti), oltre all'ultimo presidente,
Sergio Pininfarina. Il bilancio del presidente Abete rimarcherà tra l'altro il
notevole ampliamento della base associativa in questi dodici mesi, culminato
forse proprio dall'ingresso dell'Intersind. Questa comunque, a differenza
dell'Asap, l'associazione delle aziende Eni, dovrebbe mantenere la propria
individualità, raccogliendo nel tempo le aziende che gestiscono servizi a rete.
Ieri comunque ha aderito a Confindustria l'Aica, associazione delle catene
alberghiere, diecimila dipendenti e oltre 100 miliardi di lire di fatturato
l'anno. Scambi con la UE: a febbraio 1,26 miliardi. Milano - l'Istat ha reso
noto che in febbraio è stato registrato un attivo di 1,26 miliardi per quanto
riguarda l'interscambio con i paesi comunitari. Nello stesso mese dello scorso
anno il saldo era stato positivo per 506 miliardi. Queste cifre portano a 1.393
miliardi il surplus del primo bimestre del novantaquattro a fronte di quello di
2.226 dello stesso periodo del 1993. Considerando anche i dati relativi
all'interscambio con i paesi extra comunitari il saldo totale del periodo
gennaio - febbraio dell'anno in corso ammonta a 3.301 miliardi che si
contrappone a quello dello stesso segno di 1.646 dello scorso anno. in febbraio
le esportazioni sono cresciute del 13,5%, per un totale di 12.825 miliardi, le
importazioni del 9,3%, a 11.799 miliardi. Il totale delle esportazioni nel
periodo relativo al primo bimestre dell'esercizio è stato di 23.260 miliardi
(10,3%), quello delle importazioni di 21.867, per una crescita del 15,9%. La
riforma passa da palazzo Chigi. Roma - violenta polemica tra l'ex presidente
della repubblica, Francesco Cossiga, e il ministro dell'interno, Roberto Maroni,
che aveva accusato il senatore a vita di voler destabilizzare il Sisde. Cossiga
ha definito irresponsabili le affermazioni di Maroni, ha scritto una lettera al
presidente del consiglio, Silvio Berlusconi, e ha chiesto un incontro al capo
dello stato. non c'è pace per il Sisde. Mentre ancora annaspa tra le acque
melmose di Broccoletti & c, ecco che gli si drizza contro lo scoglio di Cossiga.
I difensori dell'attuale ordinamento dei servizi erano fortunosamente riusciti
ad affossare la mini riforma elaborata dal governo Ciampi, che tentava di
ricondurne a palazzo Chigi il controllo politico generale e, con maggiore
efficacia, quello finanziario, ma ora l'ex presidente della repubblica propone
il commissariamento immediato del Sismi, del Sisde e dell'organo di
coordinamento della presidenza del consiglio, il Cesis, come preludio a una
riforma radicale. Le resistenze del ministro degli interni, Roberto Maroni,
ricordano quelle del suo predecessore Nicola Mancino: si tratta di non
delegittimare i capi, scoraggiare gli uomini e disperdere il patrimonio
accumulato. Tutto questo ha un senso, ma non affronta la questione di fondo, e
cioè il fatto che il Sisde, malgrado abbia riscosso alcuni successi, non sembra
essere riuscito a darsi una fisionomia e un ruolo preciso (al di là di quelli di
mero sottogoverno, corruzione e forse anche spionaggio politico, per i quali è
oggi sotto accusa). Più in generale, è evidente come manchi ancora in Italia una
chiara politica unitaria di informazione, sicurezza e controspionaggio, per la
grave debolezza istituzionale del Cesis, che non ha alcuna reale autorità sulle
due branche operative, di cui pure è nominalmente responsabile il presidente del
consiglio. Una riforma sembra quindi imporsi, al di là di ogni polemica
contingente. non si tratta di prendere <decisioni affrettate>, come paventa il
ministro Maroni. Esiste già un ampio patrimonio di riflessioni e di proposte su
cui lavorare con rapidità, che possono consentire una riforma significativa e
senza grandi traumi. Molti sono favorevoli alla pura e semplice unificazione dei
servizi e alla costituzione di un'agenzia autonoma sia dal dicastero della
difesa che da quello dell'interno, dipendente direttamente dalla presidenza del
consiglio. Questa formula (tentata ad esempio dagli Usa quando venne creata la
Central Intelligence Agency) non sembra però un toccasana, perché in realtà
ambedue quei dicasteri, per le loro responsabilità istituzionali, hanno un
grande bisogno di attività informative modulate sui loro bisogni. Per cui, la
creazione di una Cia italiana finirebbe probabilmente col portare alla creazione
di altri servizi paralleli e ministeriali, ancora più segreti e incontrollabili.
Meglio invece perseguire una strada di reale coordinamento, lasciando Sismi e
Sisde nelle loro collocazioni attuali, ma accrescendo decisamente i poteri
decisionali e di controllo del Cesis, con l'obiettivo di arrivare ad
un'accentuata specializzazione di funzioni e di missioni tra le due branche
operative (oltre che all'eliminazione di doppioni e competizioni improprie). Per
voler essere più sicuri e moderni, si potrebbe anche ricondurre al vertice, al
Cesis e alla presidenza del consiglio, le attività di valutazione complessiva
dei dati e di consulenza informativa e di sicurezza del governo: cosa che
darebbe al Cesis una ragione in più per conoscere nel dettaglio le attività
delle due agenzie specialistiche. Se poi, ad una simile riforma, si riuscisse
anche ad aggiungere un aggiornamento operativo delle attività decisionali della
presidenza del consiglio, con semplici accorgimenti tecnici e funzionali già
largamente studiati, il tutto sarebbe certo molto più efficace, controllabile e
democratico di quanto oggi non sia. Borsa di Milano (0,5%) - il commento. Piazza
affari non demorde. Nelle prime battute della giornata di ieri il listino ha
picchiato ancora verso il basso (alle 11 e 30 il Mibtel cedeva l'1,57%),
complici l'assenza di compratori, le vendite dell'estero e le manovre ricondotte
da qualcuno a un importante gruppo finanziario. All'improvviso, però, è cambiato
il vento. Gli ordini di vendita stranieri hanno imboccato la strada che riporta
al di là del confine e nei terminali hanno cominciato ad affluire le proposte di
negoziazione in acquisto. Il listino si è così progressivamente risollevato, con
scambi in recupero oltre i 1.150 miliardi, e il Mibtel ha chiuso la giornata in
rialzo dello 0,55% (0,41% il Mib, che registrando i prezzi ufficiali media le
quotazioni di tutta la seduta). Protagoniste indiscusse le Fiat, sulla scia
delle voci di incentivi al mercato dell'auto e dopo un'apertura al ribasso come
quella del resto del listino. In termini di prezzo di riferimento, il progresso
dei titoli della scuderia torinese è pari al 2,22%. Un risultato che contrasta
con quello di Mediobanca, scesa del 3% a 16.211 lire tra scambi non elevati. Al
contrario di lunedì, il calo dei titoli dell'istituto non ha però avuto
ripercussioni sul resto del listino. Da registrare il gran balzo di Italcementi
e Cogefar, in rialzo rispettivamente del 4,36 e del 7,77%. Il ministro replica
alle critiche sull'idea di affidare all'Ars la lotta antimafia. Dura polemica
Cossiga - Maroni con al centro il <solito> Sisde. Roma - prima giornata di forte
polemica politica per il neo ministro dell'interno, Roberto Maroni. Accanto alle
molte perplessità suscitate dalla sua proposta di coinvolgere la regione
siciliana nella lotta alla mafia, ieri si è innescato anche l'attacco sui
servizi segreti dell'ex capo dello stato Francesco Cossiga. In una conferenza al
Viminale il ministro, quando viene interrogato sul senatore a vita, sulle prime
non capisce il nome. Poi minimizza: <non faccio polemiche con Cossiga, forse è
lui a farne. Ma ho cose più importanti di cui occuparmi mi>. E sulla vicenda
Sisde: <l'obiettivo è quello di garantire ai servizi di intelligence trasparenza
e correttezza. La cosa peggiore sarebbe quella di prendere decisioni affrettate
sulla spinta di proposte che vengono dall'esterno>. È certo però che l'ex
presidente ha fatto ieri il diavolo a quattro. E non ha evitato di dare
consigli: il servizio segreto civile andrebbe sciolto e riformato, ha detto,
aggiungendo che sono <irresponsabili le parole del ministro dell'interno che
riguardano me. Lui non se ne accorge, ma quelle parole mi aizzano contro schegge
e spezzoni di Sisde>. Per esprimere le sue preoccupazioni, Cossiga si è recato
dal presidente del consiglio. Ad accoglierlo ha però trovato il sottosegretario
alla presidenza Gianni Letta: <non sono così presuntuoso da chiedere o
pretendere che mi possa ricevere chi è presidente del consiglio e della
Fininvest>, ha commentato acidamente. Così Cossiga è andato a presentare il suo
punto di vista al presidente della repubblica, Oscar Luigi Scalfaro. Pesante il
commento sulla vicenda dei servizi segreti, di Massimo D'Alema, numero due Pds,
secondo il quale <si è aperta una lotta di potere per il controllo di apparati
che non hanno mai svolto esclusivamente i loro compiti d'istituto, ma hanno
fatto anche un "lavoro sporco" e sono stati utilizzati nella lotta politica>.
Questo mentre la questione Sisde assume risvolti anche giudiziari. La procura di
Roma si accinge a chiedere al Gip il rinvio a giudizio di una trentina di
indagati con l'accusa di peculato. Si tratta di una parte di quel gruppo di
oltre settanta persone che, secondo le denunce degli ex <007> del Sisde Maurizio
Broccoletti, Riccardo Malpica e Giovanni Galati, avrebbero ricevuto mensilmente
dal servizio segreto somme varianti da uno a dodici milioni di lire. Le
richieste formulate dalla procura non riguardano le posizioni dei prefetti
Umberto Improta, Mario Jovine e Antonio Lattarulo, perché l'esame della loro
posizione richiede a giudizio dei magistrati un ulteriore approfondimento. La
lista delle persone per le quali si chiede il processo comprende nomi di
rilievo, tra cui l'ex ministro della difesa Salvo Andò, e ci sarebbero anche
alcuni magistrati della corte dei conti i quali, secondo l'accusa, non avrebbero
svolto con il dovuto rigore i controlli demandati loro istituzionalmente,
finendo anzi sul libro paga del servizio. Tornando ai temi politici legati al
Ministero degli Interni e alla lotta alla criminalità organizzata, Maroni ha
confermato ieri la fiducia <totale> a una rosa di collaboratori, <miei unici
consiglieri>, tra cui il capo della polizia Vincenzo Parisi, i quali, ha detto,
<potranno restare al loro posto finché vorranno>, dandosi poi tre settimane per
conoscere le questioni legate al ministero. Molte le perplessità, invece,
sollevate dalla proposta del responsabile del Viminale di impegnare direttamente
la regione siciliana nella lotta alla mafia. Nel corso di una conferenza stampa,
Maroni ha spiegato che la sua era stata solo una richiesta di maggiore
coinvolgimento della regione la quale, secondo il proprio statuto, ha competenza
primaria sulle autonomie locali. Senza aiuto dell'ente regionale, secondo il
ministro, sarebbe difficile aiutare i sindaci che, specialmente quelli eletti
con la nuova legge, stanno assumendo posizioni nette contro la mafia. E non a
caso nella mattinata di ieri è avvenuto l'incontro al Quirinale del capo dello
stato, affiancato da Maroni, con il sindaco di Palermo, Leoluca Orlando, e con
altri sindaci della stessa provincia. Sempre ieri Maroni ha poi ricevuto i
prefetti di tutta Italia. Infine i recenti episodi di intolleranza: il ministro
ha dichiarato l'impegno contro i gruppi politici dell'estremismo violento che va
considerato unitariamente, senza distinzione di colore politico, perché <questi
gruppi hanno solo l'ideologia della violenza>. Sull'ordine pubblico il capo
della polizia Parisi ha fornito poi alcuni dati. <ci sono tensioni - ha detto -
legate alla disoccupazione, alla mancanza di alloggi, alla carenza di servizi,
alle emergenze ecologiche, alla presenza di extracomunitari irregolari. Sul
risveglio delle formazioni extraparlamentari ecco i numeri forniti dal prefetto:
12.114 persone censite, in 570 sedi, per l'arcipelago di sigle che va
dall'autonomia operaia agli anarchici; l'estremismo di destra, suddiviso in tre
tronconi, è di <alcune centinaia di elementi rissosi e propensi alla violenza>.
Di ordine pubblico se ne parlerà oggi per la prima volta nel nuovo parlamento
dove il ministro è chiamato a rispondere a diverse interrogazioni provenienti da
maggioranza e opposizione. Più rigore coi medici e ritocchi al prezzo medio dei
farmaci. Costa: mai più ospedali fantasma. Roma - poche concessioni ai medici:
ai quali promette incentivi legati soltanto a criteri <oggettivi> e ai quali
anzi rivolge una dura critica per le <belle tariffe> percepite. Sui farmaci dice
che in prospettiva la classe c (a carico dei cittadini) potrebbe essere
ristretta, mentre considera <perfettibile> la delibera del Cipe sui prezzi medi
europei. E poi stringe i cordoni della borsa sul ripiano dei 18 mila miliardi di
debiti delle Usl, mentre frena ancora sul ruolo dei privati nell'assistenza
sanitaria: <sarebbe come appaltare la giustizia ai privati>. Appena tornato
sulla poltrona di ministro della sanità, Raffaele Costa promette per il momento
piccoli cambiamenti anche se, è evidente, dovrà misurarsi con una maggioranza
che ha forse altre idee. Intanto, annuncia il ministro, i 13 decreti della
discordia tra medici e 400 mila operatori tecnici sanitari saranno inviati al
consiglio di stato. Ministro, come ha ritrovato la sanità, un anno dopo? ho
trovato provvedimenti sicuramente innovativi e alcuni settori in parte
riordinati, come quello dei farmaci. Ma ho ritrovato anche più difficoltà del
previsto. Tanto che in qualche momento mi sento scoraggiato, soprattutto davanti
agli episodi di questi giorni di ricoveri e di prestazioni "difficili" o
impossibili. Non l'hanno forse scoraggiata anche le categorie e i veleni che
scorrono nell'universo della sanità? No, devo dire anzi che in queste prime due
settimane il mondo sindacale è stato in attesa e mi auguro che sia possibile
intessere un dialogo forte. Ma i Tecnici sanitari, 400 mila operatori, hanno già
minacciato uno sciopero se verranno bloccati i decreti sui tredici profili
professionali. Cosa risponde loro? che manderò al consiglio di stato i
provvedimenti sottoscritti dal ministro Garavaglia, né posso fare diversamente.
Aggiungendovi però le indicazioni delle varie parti, dei "tecnici" e di quanti
si ritengono indirettamente interessati. Primo intervento da fare, ha detto in
questi giorni, è di attuare la riforma. Ma quando partirà davvero la "riforma
che non c'è"? la riforma non è un atto che entra in vigore premendo un pulsante:
è una conquista, o meglio, è un processo che ha un iter già tracciato. Prendiamo
il caso dei direttori generali che dovranno occuparsi delle Usl: c'è un processo
preciso, che a questo punto s'è spostato a livello periferico. Tre regioni -
Lombardia, Emilia e Lazio - si sono fortemente attivate e penso che entro giugno
procederanno alle nomine. Ma intanto sta pensando a qualche correttivo per i
"manager"? l'impressione è che la legge nazionale sia povera di indicazioni e
che i criteri di selezione andrebbero allargati: nell'elenco sono pochi i
candidati che provengono dal settore privato. Ma entro il 30 giugno le regioni
dovranno procedere alle nomine. da una parte c'è la volontà di rivedere i
criteri di selezione e di tenere "aperto" l'elenco; Dall'altra, c'è l'esigenza
che in questo momento le regole siano eguali per tutti e comunque che sia
rispettato il lavoro di chi è andato più avanti degli altri. Formuleremo
proposte di modifica, ma solo con aggiustamenti indispensabili, puntando a fare
applicare la legge. Le regioni devono accelerare, poi verificheremo quel che s è
fatto. Lei non vuole lo smantellamento del servizio pubblico, ma nella sua
maggioranza c'è una "voglia di privato", e anche forte. Questa voglia di privato
c'è, sicuramente, ed è una voglia giusta. Io il privato lo concepisco come un
metodo di lavoro, come contratti di lavoro, come modo di gestire insomma.
Dunque, prima si cambia il modello di gestione del pubblico poi si innesca il
processo di competizione pubblico - privato. Abbiamo due strade davanti. La
prima è di far funzionare l'esistente. E nella legge c'è tutto, dai criteri
privatistici al controllo della spesa. che poi la legge non riesca a funzionare,
è un discorso che affronteremo con dei correttivi. Poi c'è la strada della
sanità privata ... È l'alternativa di fondo, ma bisogna andarci piano. Io non me
la sento, oggi, di mettere in competizione pubblico e privato. Altrimenti
aiutiamo i privati rinunciando a svolgere una funzione che non nasce da un
settore merceologico dell'economia. Sarebbe come appaltare la giustizia ai
privati. Ma Forza Italia spinge forte sull'idea dei bonus. Il bonus è un
problema, e serio, che va affrontato tecnicamente. Potrebbe richiedere uno
stravolgimento delle strutture e se le cose stanno così, è difficile che possa
essere accettato facilmente. Credo che neppure il più "caldo" responsabile
sanitario di Forza Italia possa progettare ora il bonus. Mentre il prossimo anno
i ticket saranno misurati sui redditi. non mi sento ancora di dire se e come si
cambierà. Sto sottoponendo il sistema dei ticket a revisione. Ma non posso
trascurare le osservazioni che ricevo dai cittadini e dai medici. Le
osservazioni maggiori, quantitativamente, interessano la classe c dei farmaci.
Lunedì incontrerò la Cuf e chiederò delle spiegazioni, sulle patologie ed altro.
Pensa a ridurre la classe c? ci sarebbe anche un problema di spesa. Mi vengono
segnalati casi di pazienti che devono spendere centinaia di migliaia di lire al
giorno per assicurarsi un prodotto che il medico ritiene importante per la cura
di una patologia. Restringere la fascia può anche essere l'obiettivo finale, ma
anzitutto dobbiamo verificare la situazione. Poi c'è il problema dei prezzi medi
europei dei farmaci e della ultima delibera del Cipe che il 1o giugno sarà
giudicata dal Tar. Il prezzo medio è un equilibrio difficile da raggiungere.
Penso che come elemento di novità iniziale, sia da giudicare positivamente. Però
sono anche convinto che la legge non sia stata attuata nella maniera adeguata.
Sto facendo esaminare la posizione del ministero nei confronti di questo
ricorso. La soluzione del Cipe non è un tabù, è perfettibile. Deve anche
misurarsi con il debito delle USL che sfiora i 18 mila miliardi: arriverà un
altro colpo di spugna? ne parleremo solo dopo avere fatto una verifica dei
conti. Solo allora si vedrà chi deve pagare questi deficit. Ci vorrà un assoluto
rigore se dietro i disavanzi c'è una cattiva gestione. Ma non al punto da non
capire che spesso dietro a certi deficit c'è un'esigenza di sanità. Intanto il
personale incalza: c'è un contratto in arrivo. Per quel che riguarda il
personale, io non appartengo alla confraternita dei piagnoni, secondo cui manca
personale. in molti casi invece c'è. E deve lavorare di più. Certo, c'è un
contratto in vista, ma ci sono anche delle norme contrattuali da far valere.
Come gli incentivi, magari quelli legati ai risparmi indotti dai medici come
chiedono gli ospedalieri. un'incentivazione ci sarà, ma soltanto condizionata a
elementi oggettivamente verificabili. Altrimenti gli incentivi diventano niente
più che un premio di presenza che si regala a tutti, o uno straordinario che si
regala anche quando non lo si fa. Quando poi leggo l'elenco dei cosiddetti
"primi mille medici", pubblicato da un settimanale, e vedo che tutti operano
nelle strutture private, mi piacerebbe anche, per curiosità, di questi medici
conoscere le cartelle dei redditi. Ho fatto fare qualche ricerca e ho visto che
ci sono delle belle tariffe. È gente che legittimamente svolge due attività:
bisogna vedere quanto di utile portano al pubblico e quanto al privato.
Ministro, da dove partirà la sua lotta agli sprechi? dall'ordinaria
amministrazione. Intanto verificherò le opere incompiute, gli ospedali nel
deserto per i quali sono stati spesi inutilmente centinaia di miliardi. Sanità,
un vademecum proposto a Berlusconi. Roma - primo obiettivo: migliorare la
qualità del servizio. E ancora: dare impulso alla deospedalizzazione (con
l'assistenza domiciliare e le residenze per anziani e handicappati),
sburocratizzare la struttura e favorire l'accesso del pubblico alle
informazioni. Ma anche massima vigilanza sul <celere utilizzo> dei finanziamenti
per l'edilizia ospedaliera. In un carnet di appunti che il ministro ha inviato a
palazzo Chigi, magari in vista del prossimo documento di programmazione, c'è un
nutrito elenco di interventi a breve e medio termine da considerare solo <come
direzione di marcia> precisa Costa. Nell'elenco di programmi, per la verità, c'è
anche dell'altro. Che in parte supera la "frenata" sul ruolo dei privati nel
settore e che dimostra come, in materia, sia in corso, forse non un braccio di
ferro, ma quanto meno un confronto serrato. tra le linee di indirizzo
tratteggiate, vi è quello di prevedere un livello <quanto più omogeneo di
assistenza sanitaria per i cittadini>. Ma, si precisa, <incoraggiando la
destinazione alla sanità di risorse provenienti dal settore finanziario>. Quanto
all'erogazione del servizio, si prospetta una <convergente azione> tra gli
erogatori, sia pubblici sia privati, in modo tale che <cooperino tra loro per
servire al meglio i pazienti clienti titolari di risorse pubbliche o private,
queste ultime provenienti anche da assicurazioni liberamente sottoscritte>. È
chiaro che per Costa i primi esami cominciano solo ora. E non sarà un confronto
facile, né indolore. Francesco Costantini, presidente di Farmindustria, ieri ha
sparato a zero contro la riclassificazione dei farmaci varata dalla Cuf: <un
governo che dice di ispirarsi al liberismo e al mercato - ha dichiarato - dovrà
per forza smantellare, ovvero modificare profondamente, un provvedimento così
anti industriale>. r.tu. il ministro della sanità Raffaele Costa. L'impegno
antimafia frena il rischio pentiti. La presenza del difensore all'interrogatorio
del <collaboratore> è un'innovazione possibile ma impone una riflessione sul
ruolo degli avvocati. La questione dei "pentiti" si avvicina al crinale
ideologico, la linea oltre la quale il rumore degli argomenti prevale sulla loro
fondatezza. È lecito discuterne, ci mancherebbe altro, ma non come se si
trattasse di cambiare la formazione della squadra di calcio. Una riflessione
responsabile non deve mettere in discussione l'indirizzo politico nella lotta
contro la mafia, né deve aprire speranze nei cuori dei capi mafia. Tanto il
presidente del consiglio quanto il ministro degli interni hanno confermato in
modo inequivoco la volontà antimafia del nuovo governo. E poiché anche le
opposizioni hanno fermezza d'intenti è possibile guardare al problema con
spirito costruttivo. I collaboratori di giustizia sono oggi più di 700. Nella
grande maggioranza dei casi le loro dichiarazioni sono state ritenute valide
almeno da un giudice, diverso dal pubblico ministero che le ha raccolte. Sono
centinaia le condanne definitive pronunciate sulla base di dichiarazioni di
collaboratori. Molte vite umane sono state salvate proprio dalle dichiarazioni
dei collaboratori. D'altra parte, l'unico caso che si cita contro l'uso di
queste fonti di prova è quello di Enzo Tortora. Fu una vicenda gravissima, ma,
proprio perché risalente a molti anni fa, non idonea a inficiare leggi emanate
successivamente. Pochi sanno, inoltre, che le pene per il delitto di calunnia
commesso dal collaboratore sono, dal 1991, particolarmente severe e che il falso
collaboratore è condannato per i propri delitti e privato di ogni beneficio. Le
pene per la calunnia si possono anche rendere più severe, per segnare con forza
i rischi che corre chi dichiara il falso. L'uso probatorio di chi ha fatto parte
di un'organizzazione criminale, contro la stessa organizzazione, è
indispensabile per sconfiggere la criminalità organizzata; tanto che non esiste
paese moderno in cui si manifestino queste forme di criminalità che non se ne
avvalga. Naturalmente tutti sono consapevoli che lo strumento è delicatissimo,
perché si tratta pur sempre di ex criminali con una loro particolare concezione
dei rapporti con le istituzioni e con la giustizia. Il mafioso che decide di
collaborare e che conosce i retroscena del rapporto mafia - politica e mafia -
istituzioni, sa bene che più incisive sono le sue dichiarazioni e più probabili
sono gli attacchi diretti a delegittimare lui e il pubblico ministero che lo ha
interrogato. Questo mafioso presterà particolare attenzione al modo in cui è
interrogato, alla capacità professionale del pm, al clima politico. Se teme di
non essere creduto sarà indotto a tacere una verità, piuttosto che correre il
rischio di essere smentito. per converso, un collaboratore che vede un pm
sprovveduto, magari smanioso di dichiarazioni eclatanti, potrebbe non esitare a
renderle se sa che ne deriverebbero benefici per lui. Questi rischi possono
manifestarsi in tutti i paesi, sono gravi, ma evitabili. Un forte indirizzo
antimafia del governo, del parlamento, dei partiti, dei principali esponenti
politici tranquillizza il collaboratore, lo induce a dire tutto quello che sa.
Buscetta, nella seconda metà degli anni 80, non rivelò a Giovanni Falcone quanto
a sua conoscenza sui rapporti tra cosa nostra e la politica, perché riteneva che
<i tempi non fossero maturi>. Nel 1993, invece, rispose positivamente alle
domande degli inquirenti perché ritenne che il clima politico consentisse di
parlare liberamente. Per impedire danni, nel caso del pm sprovveduto, è
sufficiente stabilire che l'avvocato sia tenuto ad assistere all'interrogatorio
del collaboratore. Inserire quest'obbligo significa garantire che
l'interrogatorio si è svolto all'interno della normale dialettica processuale
tra accusa e difesa, che costituisce l'unica vera garanzia di un processo
ispirato ai principi liberal democratici. Questa innovazione è solo
apparentemente tecnica. Comporta infatti una riflessione sul ruolo degli
avvocati e dei collaboratori e, più in generale, sul ruolo della professione
d'avvocato in questo momento. Un buon andamento della giustizia non è assicurato
solo da buone leggi, buoni magistrati, buoni funzionari e buone forze di
polizia. Occorre anche un buon avvocato, che abbia mezzi, tempo e competenza.
Gli avvocati sono circa 55 mila. Un buon Numero di loro, per le caratteristiche
dello studio professionale, per mancanza di mezzi informatici, per mancanza di
collaboratori, per ristrettezza delle condizioni economiche, si trova in
difficoltà a fronteggiare un magistrato spesso motivato idealmente, che sa usare
bene i mezzi informatici e dispone di nuclei di polizia giudiziaria
particolarmente capaci. L'avvocatura è diventata una professione debole, mentre
quella giudiziaria è diventata forte. Il riequilibrio non si attua riducendo il
peso della magistratura - e l'attacco alla legge sui pentiti ha in qualche
esponente anche questa motivazione -, ma irrobustendo la professione forense,
anche per una migliore garanzia dei diritti di tutti i cittadini. Oggi
l'elezione dei tredici uffici di presidenza a Montecitorio. Commissioni: nessun
accordo tra maggioranza e opposizioni. Roma - questa mattina si riuniranno le
tredici commissioni permanenti della Camera dei deputati per eleggere i propri
uffici di presidenza. La maggioranza punta a fare l'en plein facendo eleggere
tredici presidenti suddivisi tra Lega, Forza Italia, Alleanza Nazionale e Ccd.
Del resto a Montecitorio la maggioranza delle forze che si riconoscono nel "polo
delle libertà" è più che rassicurante dal punto di vista numerico. Tuttavia
qualche problema potrebbe esserci per la commissione esteri alla cui presidenza
è candidato l'esponente di Alleanza Nazionale Mirko Tremaglia: una candidatura
più subìta che gradita dalla Lega Nord, che tuttavia dovrebbe rispettare gli
accordi. Per la presidenza di questa commissione, inoltre, il leader dei
"riformatori" Marco Pannella ha da tempo avanzato la candidatura di Emma Bonino.
Situazione più complessa per quanto riguarda le commissioni del senato e
soprattutto le bicamerali. Le Opposizioni, in particolare quella progressista,
chiedono di avere la presidenza delle cosiddette commissioni di controllo. Ed è
su quali intendere come commissioni di controllo che maggioranza e opposizione
parlano un linguaggio diverso. Infatti per la maggioranza la commissione di
vigilanza sulla Rai e soprattutto l'antimafia, non possono essere considerate
tra quelle di controllo, avendo un forte peso politico. E così non ha avuto
sinora successo il tentativo del ministro per i rapporti con il parlamento,
Giuliano Ferrara, che ieri ha incontrato separatamente le delegazioni dei
progressisti e del Ppi e che oggi incontrerà Rifondazione Comunista. Ferrara ha
sintetizzato così lo stato dei fatti: <siamo su due pianeti diversi. Noi
proponiamo un accordo tra gentiluomini. A loro non gliene frega niente. Vogliono
un accordo di tipo consociativo. A questo punto è solo possibile un accordo di
cortesia costituzionale, per impedire che salga troppo la febbre e la
febbriciattola parlamentare, e che dia riconoscimento a singole personalità
dell'opposizione, affidando loro la guida di qualche commissione. Ma
l'opposizione non vuole questo. Pone una questione di principio che richiama il
consociativismo. Non si può pretendere che la maggioranza rinunci a esercitare
il proprio ruolo di indirizzo politico legislativo> di tutt'altro tono le
considerazioni delle opposizioni di sinistra. Per il presidente dei deputati
progressisti, Luigi Berlinguer, la maggioranza <ha fatto una proposta di natura
consociativa che abbiamo rifiutato. Ci hanno offerto un paio di commissioni
senza precisare neppure quali, magari quelle meno importanti. Evidentemente per
tenere unita la maggioranza devono distribuire posti e caramelle>. Per il
presidente dei senatori, Cesare Salvi, a questo punto <non c'è più alcun margine
di trattativa>. Ppi, sospesi i 4 "ribelli" - la direzione del Ppi si è riunita
ieri in vista della riunione di oggi del consiglio nazionale, che dovrà anche
definitivamente stabilire la data del congresso, indicata per l'8 luglio. È
stata decisa la sospensione dei quattro senatori dissenzienti che hanno permesso
al governo di avere la fiducia al senato: sei mesi per Grillo, 3 per Sanoletti,
Cusumano e Cecchi Gori. Con la diversa durata delle sanzioni si è inteso
sottolineare che la "disobbedienza" è stata un fatto politico, non disciplinare,
e che quindi Grillo meritava un trattamento più severo proprio per le
argomentazioni politiche con cui ha motivato il suo dissenso nel corso del
dibattito sulla fiducia. Rinviati a giudizio Craxi, Forlani, La Malfa,
Altissimo, Vizzini e Umberto Bossi. Enimont, processo per 32 imputati. Il
dibattimento il 5 luglio - accolti quattro patteggiamenti e prosciolto Michetti.
Milano - A giudizio tutti gli ex segretari del pentapartito: Bettino Craxi,
Arnaldo Forlani, Giorgio la Malfa, Renato Altissimo e Carlo Vizzini. Alla sbarra
gli ex ministri Claudio Martelli, Paolo Cirino Pomicino, Gianni de Michelis ed
Egidio Sterpa. Sotto processo ex deputati e senatori della prima repubblica,
sottosegretari e presidenti di commissioni, volti noti e meno noti del vecchio
parlamento. E a giudizio pure Umberto Bossi, leader della Lega Nord salita al
governo dopo il ribaltone del 27 marzo, e il suo segretario organizzativo
Alessandro Patelli, candidato alle prossime elezioni europee. Tutti caduti nel
grande calderone della maxitangente miliardaria di Enimont o travolti dal fiume
dei finanziamenti illeciti partiti dal gruppo Ferruzzi. Così ha deciso ieri il
giudice Italo Ghitti, ordinando il rinvio a giudizio di 32 imputati eccellenti
accusati a vario titolo di violazione della legge sul finanziamento pubblico dei
partiti, appropriazione indebita e falso in bilancio. Su di loro i riflettori
del processo Enimont si accenderanno martedì cinque luglio nell'aula della
quinta sezione del tribunale penale di Milano, presieduta dal giudice Romeo Simi
De Burgis. Sulla scena saliranno i testimoni più importanti che si sono
avvicendati nei sei mesi del processo Cusani, ma questa volta nella veste più
scomoda di protagonisti. E ci saranno anche i vecchi vertici e gli ex manager
della Ferruzzi: l'ex amministratore delegato della Montedison Carlo Sama, l'ex
presidente Giuseppe Garofano, Luigi Bisignani, Marcello Portesi, Emilio Binda,
Romano Venturi. L'ex vicepresidente dell'Eni, Alberto Grotti, e l'ex segretario
di Craxi, Mauro Giallombardo. Non sarà presente, invece, l'uomo della finanza
occulta del gruppo di Ravenna, Pino Berlini, la cui posizione è stata stralciata
in attesa che il finanziere provveda a consegnare alla procura di Milano 52
miliardi di lire destinati alla Montedison. Ghitti ha anche deciso di accogliere
la richiesta di patteggiamento formulata da altri quattro imputati, Marcello
Pagani, Carlo Croce, Giuseppe Druetti e Giuseppina Conti, per i quali la
sentenza arriverà già dopodomani. Respinto, invece, il rito abbreviato richiesto
da Grotti, Garofano, Sama, Portesi, Bisignani, De Michelis, Forlani, La Malfa e
D'Addario. Un solo imputato prosciolto: l'ex manager Ferruzzi Roberto Michetti,
l'ultimo ad aver parlato con Raul Gardini prima del suicidio. Con la sua
ordinanza, Ghitti ha confermato l'impianto accusatorio della procura,
accogliendo praticamente tutte le richieste del pm Antonio Di Pietro,
rappresentato ieri in aula dai sostituti Elio Ramondini e Piercamillo Davigo.
Una decisione importante Ghitti l'ha riservata all'imputato numero uno del
processo: l'ex segretario del Psi Bettino Craxi, protagonista di un "braccio di
ferro" con i magistrati di mani pulite e attualmente in cura in una clinica
tunisina. Il Certificato medico presentato dai difensori dell'ex presidente del
consiglio, Enzo e Salvatore Lo Giudice, con la richiesta di uno stralcio della
sua posizione processuale, è stato giudicato insufficiente da Ghitti, perché nel
documento non si afferma che l'imputato è intrasportabile. Secondo il giudice
dell'udienza preliminare, infatti, Craxi avrebbe avuto la possibilità di
rientrare in Italia e, dunque, deve essere considerato contumace. Una misura,
quest'ultima, criticata aspramente dall'avvocato Salvatore Lo Giudice, che ha
anche condannato la sovrapposizione dei dibattimenti a carico dell'ex deputato:
<nello stesso arco di tempo - ha detto il legale - vengono trattati i processi
relativi a Eni - Sai, Enimont, Banco Ambrosiano, metropolitana milanese e
Cariplo. È stata così creata una condizione per cui manca alla difesa perfino il
tempo di consultare i fascicoli>. Nell'aula del processo potrebbe comparire
invece, in qualità di testimone, il senatore Gianfranco Miglio, protagonista di
una clamorosa rottura con il segretario della Lega Nord, Umberto Bossi, rinviato
a giudizio per i 200 milioni consegnati da Sama all'ex cassiere del carroccio
Alessandro Patelli nel marzo novantadue. Ghitti ha infatti accolto la richiesta
di acquisizione agli atti dell'interrogatorio reso il 20 dicembre dallo stesso
Bossi e della deposizione di Miglio a Di Pietro di venerdì scorso. Da Renato
Altissimo a Romano Venturi, il lungo elenco dei 32 rinviati a giudizio comprende
otto ex parlamentari del Psi, cinque della Dc, tre del Pri, due esponenti della
Lega Nord, e uno rispettivamente del Pli e del Psdi. Cinque sono gli ex
funzionari di partito, ex collaboratori o portaborse; sei gli ex manager della
Montedison e uno dell'Eni. Secondo Di Pietro, tutti colpevoli: per aver
intascato otto milioni in buoni benzina, come l'ex Dc Carlo Senaldi e l'ex Psi
Andrea Buffoni, o 11 miliardi di lire, come l'ex presidente del consiglio,
Bettino Craxi. Elezioni al monitor. Rissa infinita sul voto in tv. Roma - è
polemica sulla campagna televisiva per le prossime elezioni europee. Alcuni
esponenti progressisti chiamano in causa il presidente della repubblica affinché
si faccia <garante delle regole del gioco e del principio delle pari opportunità
tra le forze politiche>: lo ha chiesto Giuseppe Giulietti, denunciando <una
cancellazione di tutte le forze di opposizione>. A nome di Forza Italia, Alessio
Gorla, responsabile per la comunicazione, risponde: <abbiamo aderito a una
proposta formulata da Fininvest (quella che poi Forza Italia inviò via fax ad
altre forze politiche, ndr) a tutte le liste partecipanti alla competizione
elettorale>. E la Fininvest, a sua volta, ribadisce di aver scrupolosamente
osservato la legge, formulando un'offerta a tutti i partiti, pubblicandola a
pagamento su diversi quotidiani e praticando la parità di condizioni prescritta
dalla legge e dal regolamento del garante ai partiti aderenti, e cioè Forza
Italia, Alleanza Nazionale e Partito Popolare. Ieri, infine, il comitato per i
tre referendum sulla legge Mammì ha protestato per il suo mancato ricevimento da
parte del presidente della camera, Irene Pivetti. Domani e venerdì, intanto, la
raccolta delle firme avverrà presso le 36 mila edicole nazionali. Caso
Castellari: ora il perito indica la pista dell'omicidio. Roma - è probabile che
lo abbiano ucciso. La perizia sul corpo dell'ex direttore delle partecipazioni
statali Sergio Castellari procede a piccoli passi ma sembra ora puntare in modo
più convinto verso l'omicidio. Questa, almeno, l'opinione provvisoria di uno
degli esperti balistici incaricati dal pm Davide Iori di far luce sulla
misteriosa morte del funzionario trovato su una collina fuori Roma, quindici
mesi fa. Manlio Averna avrebbe infatti riferito al pm che, in base agli
accertamenti sinora effettuati, è molto improbabile che Castellari si sia
sparato. I risultati della perizia saranno depositati a metà giugno, ma già da
ora sono diversi i particolari che non quadrano, secondo il perito: il cane era
alzato, eppure non si capisce come Castellari abbia potuto avere la forza di
riarmarlo, dopo essersi sparato una prima volta con la sua "Smith e Wesson"
calibro 38, carica a proiettili "rafforzati". E poi stupisce che nel tamburo
della pistola mancasse un proiettile. Ciò non esclude automaticamente l'ipotesi
del suicidio, ma avvalora quella di successive manomissioni, effettuate subito
dopo la morte. Alcune tracce di ruggine, infatti, farebbero pensare che l'arma
fu collocata nella cintura dei pantaloni almeno 4 o 5 giorni prima del
ritrovamento del corpo. Tracce di terreno argilloso, lo stesso trattenuto dai
risvolti dei pantaloni, indicherebbero inoltre che la pistola cadde in terra
dopo lo sparo. Martino ha visto Christopher e Bentsen e ha rassicurato gli
investitori stranieri. Gli Usa <votano> la fiducia al nuovo governo Berlusconi.
(dal nostro corrispondente) Washington - il ministro degli esteri italiano
Antonio Martino rientra questa mattina a Roma dopo la sua prima missione
ufficiale negli Stati Uniti e quando riferirà al governo e al presidente del
consiglio Silvio Berlusconi l'esito della sua visita potrà affermare con
sicurezza di aver raggiunto il primo dei suoi obiettivi importanti, quello cioè
di rassicurare i principali interlocutori stranieri della responsabilità e
disponibilità del nuovo corso politico italiano. Martino ha diretto i suoi
sforzi per instaurare un dialogo positivo con gli Stati Uniti almeno in quattro
direzioni. Innanzitutto nei confronti dei massimi esponenti
dell'amministrazione, nei confronti dei media, nei confronti della comunità
ebraica e nei confronti degli operatori di mercato che, secondo Martino, debbono
essere rassicurati delle prospettive di medio periodo per il rischio Italia. Il
ministro italiano ha raccolto prima di tutto un successo personale, ha spiegato
in inglese perfetto ai suoi interlocutori gli obiettivi politici del nuovo
governo, la situazione politica italiana, e soprattutto ha cercato di eliminare
le preoccupazioni che si erano registrate negli Stati Uniti per la presenza di
elementi dell'estrema destra nel nuovo governo. <vorrei sottolineare che né il
segretario di stato Warren Christopher né gli altri interlocutori europei che ho
incontrato in occasione del mio viaggio a Bruxelles hanno mai sollevato
questioni relative alla presenza di elementi di Alleanza Nazionale nel nostro
governo>, ha dichiarato Martino. Con Christopher Martino ha discusso delle
priorità italiane, ad esempio la volontà di entrare a far parte del gruppo di
contatto in Bosnia o la determinazione a testimoniare un allargamento del
consiglio di sicurezza permanente delle Nazioni Unite in modo tale da includere
anche il nostro paese. Christopher ha cercato di guadagnare tempo, ha spiegato
che la strutturazione del gruppo di contatto comporta a questo punto una serie
di limitazioni logistiche sul piano organizzativo e che l'aggiunta di un altro
membro potrebbe creare nuove complicazioni. Martino ha ribadito che dal momento
che l'Italia fornisce basi aeree dalle quali partono le missioni l'argomento
dovrà essere risolto in un modo o nell'altro. Per la questione delle Nazioni
Unite il discorso è stato rimandato ad un secondo ciclo di colloqui visto che si
tratta di una scadenza più lunga nel tempo, mentre per la questione dei rapporti
di fondo fra i due paesi Christopher e Martino si sono trovati in perfetta
sintonia. In mattinata, durante un incontro con Lester Pollack, presidente delle
organizzazioni israelitiche americane, Martino ha dato un'anticipazione su uno
degli argomenti che saranno trattati proprio alle riunioni annuali del gruppo
dei sette di Napoli, la volontà italiana cioè di chiedere ai paesi arabi di
sospendere immediatamente l'embargo economico che ancora vige in alcuni casi nei
confronti di Israele: <il ministro degli esteri mi ha detto che il governo
Berlusconi sarà il governo italiano più filoisraeliano degli ultimi vent'anni -
ha detto Pollack -. Mi ha anche rassicurato sul rischio di rigurgiti neofascisti
ricordandomi con quale decisione sono stati presi provvedimenti a Vicenza per
rimuovere questore e prefetto e mi ha spiegato le ragioni per le quali non crede
che vi sia all'interno del governo il rischio di un rigurgito di stampo
neofascista>. Martino ha confermato che il governo Berlusconi assumerà un
atteggiamento quanto più possibile parziale dando l'impressione che i precedenti
governi avevano assunto una posizione più filoaraba che neutrale. Per ciò che
riguarda la questione della presenza di elementi di Alleanza Nazionale nel nuovo
governo e del rischio che secondo alcuni media americani questo potrebbe
comportare per gli sviluppi politici in Italia, Martino ha spiegato che sarà
proprio la struttura stessa del nuovo sistema elettorale e del nuovo sistema
politico ad impedire e ad evitare il rischio di rigurgiti estremisti. Durante
una conferenza stampa Martino ha anche affrontato la questione dell'apparente
sfiducia che sembrano dare in questi giorni i mercati internazionali alla borsa
italiana. Secondo il ministro degli esteri la sfiducia è dettata più da
nervosismo e dai normali movimenti che caratterizzano l'andamento dei mercati
che da un cambiamento di vedute sulle prospettive del rischio Italia: <non posso
non ricordare una citazione di Samuelson - ha detto Martino -. I mercati hanno
predetto quattordici volte la recessione>. Secondo il ministro degli esteri la
prossima ondata di ottimismo ci sarà, ha detto Martino, quando comunicheremo le
nostre prime iniziative concrete. L'incontro a Washington tra Martino (a destra)
e il capo della commissione esteri Hamilton. Graciov, su ordine di Eltsin,
aderisce senza porre condizioni. Mosca si piega alla Nato - <sì al piano per
l'Est>. (dal nostro inviato) Bruxelles - il Partenariato per la pace, con le sue
connotazioni politiche ed economiche, va bene ma non basta. Mosca accetterà
quindi di aderirvi soltanto a condizione che contestualmente venga firmato un
accordo separato sulle sue relazioni con la Nato. <il partenariato, infatti, è
un quadro generale che non definisce né i casi concreti né i compiti concreti
della cooperazione>. Tra Russia e Nato, invece, ci vuole da subito una
cooperazione più approfondita, ci vogliono consultazioni politiche e la
concertazione nel processo decisionale. Così il generale Pavel Graciov, il
ministro della difesa russo al suo arrivo ieri a Bruxelles nel quartier generale
dell'alleanza atlantica. Poche dichiarazioni per dire anche che soltanto oggi
farà conoscere le sue proposte concrete. in tarda serata, invece, il radicale
mutamento di posizione. La Russia firmerà il partenariato per la pace senza
condizioni, ha dichiarato in una conferenza stampa spiegando che il repentino
voltafaccia era dovuto a precise istruzioni in questo senso ricevute dal
presidente Boris Eltsin. Fine quindi delle rivendicazioni russe per avere uno
statuto speciale per il suo paese, fine dell'ambizione a ottenere il
riconoscimento ufficiale del suo status di grande potenza per nulla comparabile
a quello degli altri paesi dell'Est, cioè degli ex satelliti dell'ex impero
sovietico? Per motivi evidenti, aveva detto qualche ora prima Grachev, le
relazioni tra Russia e Nato non sono contenibili nel quadro previsto dal
partenariato per la pace. Del resto proprio la crisi bosniaca dimostra, aveva
aggiunto, l'esigenza della concertazione e della codecisione se la Nato vuole
davvero svolgere in modo efficace la sua missione di guardiano della pace
mondiale. Fine delle ambizioni o ennesimo voltafaccia su una vicenda sulla quale
Mosca negli ultimi mesi non ha cessato di cambiare posizioni, di dire tutto e il
contrario di tutto? Fino a qualche ora prima, infatti, la Russia di Eltsin
sembrava decisa a non mollare, nonostante la lunga serie di no collezionati
nelle scorse settimane nelle capitali occidentali, a insistere sulla dottrina
della concertazione, in parole povere su una riedizione di Yalta, che le
riconoscesse in modo più o meno implicito un diritto di veto sulle decisioni
Nato. Si sapeva, comunque, che l'alleanza non ci stava. Presa in mezzo tra due
opposte esigenze, quella di non umiliare una Russia ipersuscettibile e dai nervi
nazionalistici scoperti e quella di non allarmare, anzi di rassicurare i suoi ex
satelliti dell'Est che dalla Nato vorrebbero una garanzia di sicurezza per
l'appunto come polizza anti rischio russo, si ritrovava però costretta a un
gioco di difficili equilibrismi. Che comunque non le impediva - come hanno fatto
ieri i sedici ministri della difesa riuniti a Bruxelles, con Cesare Previti al
suo debutto sulla scena atlantica - di porre alcuni punti fermi e non
negoziabili: il no al riconoscimento a Mosca di un diritto di veto sulle proprie
decisioni, compresa la futura adesione dei paesi dell'Est, e il no alla firma di
un accordo o un protocollo separato sui propri rapporti con la Russia. Il
massimo cui l'alleanza era disposta a spingersi era una "dichiarazione
politica", cioè un documento in nessun modo formale. secondo il ministro tedesco
Volker Ruehe questa avrebbe potuto configurare una sorta di "partenariato bis"
con Mosca. I nuovi legami avrebbero potuto vertere sulle questioni politiche e
di sicurezza, in particolare e prima di tutto su quelle relative alla non
proliferazione nucleare. <finora soltanto gli Stati Uniti hanno trattato con
Mosca di questi problemi. Lo stesso dialogo potrebbe, anzi dovrebbe, svolgersi
con l'alleanza> aveva dichiarato ieri Ruehe mentre il segretario americano alla
difesa, William Perry, insisteva sulla necessità parallela di approfondire e
accelerare il partenariato con i 18 paesi ex comunisti che vi hanno aderito,
tentando di risolvere al più presto il problema del finanziamento del programma
di cooperazione militare. Poi le istruzioni di Eltsin e, salvo nuove sorprese,
la conversione russa al partenariato senza condizioni. tra una diffusa
incredulità. A meno che, sussurrava qualcuno, Eltsin non abbia in cambio avuto
garanzie sugli aiuti e sull'ingresso tra i grandi del gruppo dei sette. Graciov
(a destra) con il vicesegretario della Nato Balanzino. Mandela lancia il maxi
progetto per lo sviluppo del Sudafrica. Circa 20 mila miliardi di lire perché
dopo la libertà politica venga davvero anche l'eguaglianza economica. Fatto il
governo di unità nazionale, guidato dall'Anc e composto anche dai partiti di
Frederick De Klerk e di Mangosuthu Buthelezi, è venuto il momento di indicare la
strada da percorrere. Lo ha fatto ieri il presidente, Nelson Mandela, davanti al
parlamento e al senato riuniti in seduta congiunta a Città del Capo. Il grande
programma di aggiustamento economico e sociale era già stato concordato prima
ancora che si svolgessero le elezioni. Si trattava di trovare la formula per
elevare la condizione economica dei 30 milioni di neri senza far crollare quella
dei 5 milioni di bianchi del Sudafrica. L'attenzione nei confronti della
minoranza bianca che nei 300 anni precedenti della storia sudafricana aveva
conservato tutto il potere e tutte le ricchezze, non nasceva da spinte
umanitarie ma profondamente pragmatiche. Passati gli anni della lotta,
soprattutto con la presentazione del suo programma economico all'inizio del
1993, l'Anc ha incominciato ad attraversare il guado dalla rivoluzione alle
riforme. E per realizzarle, Mandela e il gruppo dirigente del suo partito,
compresi i comunisti, hanno capito che occorreva l'aiuto dei bianchi. È il punto
di partenza del programma per la ricostruzione e lo sviluppo. È ciò che Nelson
Mandela intende spendere entro la fine del secolo; è il costo della rinascita
del Sudafrica, una speranza e un piano gigantesco che per esigenza di sintesi la
burocrazia chiama Rdp: programma di ricostruzione e sviluppo. Ma è anche la base
sulla quale è stato costruito l'accordo politico che probabilmente eviterà al
Sudafrica un destino simile a quello di quasi tutti gli altri paesi del
continente, alla fine del colonialismo. Come ha spiegato ieri Mandela, nel
prossimo anno fiscale che incomincia a giugno il nuovo governo intende spendere
2 miliardi e mezzo di rand, circa 1.250 miliardi di lire. A partire da subito i
bambini al di sotto dei 6 anni e le donne in attesa non pagheranno più le spese
sanitarie, l'educazione obbligatoria e gratuita è estesa ai bambini di tutte le
razze fino all'età di 9 anni. L'investimento salirà progressivamente anno dopo
anno, fino a raggiungere i 10 miliardi di Rand nel 1999 quando dovranno essere
conseguiti gli altri obiettivi del programma: 2 milioni e mezzo di posti di
lavoro, un milione di case, elettrificazione diffusa. Alla fine del secolo il
programma sarà costato 40 miliardi, circa 20 mila miliardi di lire. Dove trovare
queste risorse? Jay Naidoo, ministro senza portafoglio responsabile
dell'attuazione del programma, ex leader del Cosatu, il grande sindacato nero,
ieri faceva capire che saranno aumentate le tasse: un nodo controverso che da
tempo preoccupa i bianchi. Lo ha confermato anche Mandela, aggiungendo però che
<il governo è d'accordo nell'evitare un livello permanentemente più alto della
tassazione>. Si spremerà solo quel tanto consentito dalla realtà, dunque. Perché
il clima di fiducia e di collaborazione con i bianchi, nato durante le elezioni,
dev'essere mantenuto: è il punto essenziale della politica di Mandela. Gli
affari e l'industria sono nelle mani dei bianchi ed è presumibile che ciò durerà
per molti anni ancora. <il passato - ha ripetuto il presidente anche ieri,
davanti al parlamento - incombe pesantemente su di noi: sia su coloro che hanno
sofferto che sui responsabili di queste sofferenze. Prepareremo leggi per
liberare i responsabili dei torti dalla paura di rappresaglie e ricatti senza
disconoscere il male patito dalle vittime>. né vinti né vincitori. Così, alla
guida della banca centrale rimane Chris Stals, il governatore di prima. E Derek
Keys resta al decisivo dicastero delle finanze. <i nostri mercati finanziari -
ha aggiunto Mandela, confermando queste nomine "bianche" - sono in grado di
assolvere un ruolo importante per reperire i fondi necessari al piano di
sviluppo>. E Keys ha risposto subito: <in questo programma il mondo degli affari
è pronto a svolgere un ruolo positivo e attivo>. Ma non basta. Mandela ha
annunciato che <molti dei nostri amici all'estero si sono già impegnati ad
assisterci nel generare i fondi di cui abbiamo bisogno>. Per i prossimi tre
anni, fino ad ora sono già stati promessi aiuti per quasi 900 milioni di
dollari, 600 solo dagli Stati Uniti, quasi il 10% del prodotto interno lordo
sudafricano. non è vero che l'Occidente non fa nulla per l'Africa, quando
l'Africa ha una formula di governo e un programma di sviluppo reale. L'attentato
fece 6 morti e mille feriti nelle <torri> di New York. Condannati all'ergastolo
negli Usa i terroristi del World Trade Center. (nostro servizio) New York -
condanne a vita: la pena inflitta in primo grado per l'attentato al World Trade
Center ha rispettato le richieste del pubblico ministero <spedirli per sempre
dietro le sbarre> e ha inflitto 240 anni di carcere ciascuno a tre dei quattro
imputati riconosciuti colpevoli, lo scorso 26 febbraio, del più grave atto di
terrorismo nella recente storia americana (per il quarto la sentenza con la
stessa pena era attesa in tarda serata). La decisione del tribunale era parsa
scontata e non ha sorpreso neppure Mohammed Salameh, Ahmad Ajaj, Mahmud
Abouhalima e Nidal Ayyad, il gruppo di fondamentalisti islamici sotto processo.
<mi aspetto il massimo della pena> aveva detto Ajaj poco prima di ascoltare il
responso del giudice e senza rinunciare a protestare la propria innocenza. I
quattro erano stati riconosciuti colpevoli di aver preparato ed eseguito
l'attentato che il 26 febbraio del 1993 fece esplodere una potentissima carica
di esplosivo nel garage dei più alti grattacieli di New York: tra le macerie
persero la vita sei persone e altre mille rimasero ferite, il cuore finanziario
della città tremò e una delle due torri gemelle del World Trade Center rimase
chiusa per settimane con danni per centinaia di milioni di dollari. <la condanna
è stata calcolata tenendo conto dell'aspettativa di vita delle sei vittime> ha
spiegato il giudice Kevin Duffy al termine di un'insolita udienza finale dove,
segno delle profonde tracce lasciate in America dall'attentato, ai condannati e
al marito di una delle vittime è stato consentito di rivolgersi alla corte. <non
potrò veder crescere mio figlio perché quattro uomini hanno deciso di far
saltare simboli americani> ha detto Ed Smith ricordando la moglie Monica allora
incinta. Subito dopo Duffy ha emesso le sue sentenze. Neppure la chiusura del
processo ai quattro immigrati di origine araba promette però di scrivere la
parola fine. Oltre all'appello, che alcuni tra i condannati hanno già
annunciato, altri due imputati sono ancora oggi a piede libero e secondo fonti
americane si trovano probabilmente in Irak: Ramzi Yousef, considerato la mente
dell'attentato, e Aboud Yasin. Nelle settimane successive all'esplosione, le
indagini delle polizia e dell'Fbi hanno rapidamente ricostruito la dinamica
dell'attentato. Gli agenti sono risaliti al furgone utilizzato per trasportare
l'esplosivo nel garage e alla persona che l'aveva affittato, Salameh. Il suo
Arresto, anche per aver collaborato alla preparazione della bomba, fu seguito
dalla cattura di Ayyad, un chimico, finito alla sbarra per aver ordinato le
sostanze utilizzate nel fabbricare l'esplosivo e per essersi incaricato di fare
da portavoce con la stampa, rivendicando l'attentato come risposta all'aiuto
dato dagli Stati Uniti a Israele. La scoperta dell'appartamento di New York
utilizzato per preparare l'attentato, portò all'arresto degli ultimi due:
Abouhalima e Ajaj, quest'ultimo condannato per aver fornito le conoscenze
tecniche necessarie. L'inviato dell'Onu arriva nella capitale, ma i ribelli non
vogliono i caschi blu. in Ruanda la violenza ignora la tregua. non rispettato il
Cessate il fuoco - scontri intorno a Kigali, prosegue l'esodo. Kigali - dopo il
fallimento di lunedì, l'inviato speciale dell'Onu Iqbal Riza è riuscito ieri ad
avviare i suoi colloqui nella capitale ruandese, ma in tutto il paese il
massacro continua. La tregua richiesta dai rappresentanti delle Nazioni Unite
per consentire la visita di Riza e il suo tentativo di mediazione non è stata
rispettata. I combattimenti sono proseguiti in varie zone del paese, soprattutto
a Sud, mentre la capitale è stata cannoneggiata dai ribelli del fronte
patriottico proprio mentre l'emissario dell'Onu incontrava alcuni rappresentanti
dell'esercito regolare. I combattimenti sono particolarmente intensi nella zona
di Gitarama, la sede del governo provvisorio intorno alla quale le truppe
governative, in maggioranza di etnia Hutu, stanno cercando di bloccare
l'avanzata dai guerriglieri Tutsi. Anche ieri migliaia di persone hanno
approfittato della situazione di relativa calma per abbandonare Kigali e cercare
scampo verso Sud. La missione di Riza si presenta sempre più complessa. Dopo i
colloqui avuti con i leader ribelli nei pressi della frontiera con l'Uganda,
l'inviato speciale dell'Onu doveva raggiungere la capitale in auto, ma i rischi
che avrebbe corso l'hanno indotto a usare l'aereo. Arrivato a Kigali,
l'emissario dell'Onu è stato scortato in un blindato per trasporto truppe fino
al ministero della difesa, dove ha incontrato alcuni alti ufficiali
dell'esercito. L'obiettivo di Riza è quello di ottenere la collaborazione delle
parti in conflitto affinché le forze dell'Onu assumano il pieno controllo
dell'aeroporto di Kigali e 5.500 caschi blu africani possano raggiungere il
Ruanda così come deciso la settimana scorsa dal consiglio di sicurezza. Sia i
governativi sia i ribelli sembrano aver sfruttato il brevissimo Cessate il fuoco
per prepararsi a nuove battaglie. E i funzionari dell'Onu ritengono che dopo
aver conquistato l'aeroporto il fronte patriottico sferrerà l'offensiva finale
contro Kigali. Il fatto che gli scontri proseguano seppure con minore intensità
ha impedito ancora una volta agli operatori umanitari di far arrivare viveri e
medicinali alle circa quindicimila persone che vivono sotto la protezione
dell'Onu nella capitale. I leader delle due fazioni non hanno risposto in via
ufficiale all'appello rivolto loro dall'inviato Onu affinché la tregua, che
sarebbe dovuta scadere alle 16 ora italiana di ieri, fosse prorogata di un
giorno per consentire all'inviato dell'Onu di ultimare i suoi colloqui con i
rappresentanti del governo. Ma il segretario generale del fronte patriottico
Thogene Rudasingwa ha dichiarato ieri: <non vogliamo che l'Onu si installi
definitivamente in Ruanda poiché la popolazione del nostro paese ha perso la
fiducia nei caschi blu. Erano ben 2.500 i soldati dell'Onu a Kigali, con mezzi
blindati e armi pesanti, quando gli squadroni della morte governativi hanno
iniziato il massacro. Mezzo milione di persone sono morte e l'Onu non ha mosso
un dito per salvarle>. A raccontare le storie di stermini nel Ruanda devastato
dalla guerra civile sono rientrati ieri in Italia due missionari e una famiglia
ruandese. Padre Eros Borile e Don Vito Misuraca, da una decina di anni
missionari in Ruanda, hanno dichiarato ieri che <l'Onu deve essere presente.
Prima arrivano i caschi blu meglio è. sono convinto che la sola presenza degli
occidentali potrebbe bastare a porre fine a questo orribile genocidio>. con i
due sacerdoti è rientrata in Italia anche una famiglia di ruandesi che vive da
anni vicino Viterbo: erano tornati in Ruanda per cercare di trarre in salvo i
loro familiari, ma hanno trovato solo distruzione e morte. L'offerta di moneta
si espande del 15,8% - nel Nord Reno Westfalia i prezzi mostrano il miglior dato
dal novantauno. Galoppa l'M3 in Germania - l'inflazione cala sotto il 3%. (dal
nostro corrispondente) Berlino - non sono serviti a molto i dati relativamente
incoraggianti sul fronte dell'inflazione per tranquillizzare i mercati tedeschi.
L'm3 ha infatti colpito ancora. L'aggregato monetario con cui la Bundesbank
cerca di stabilizzare i prezzi è aumentato in aprile del 15,8% contro il 15,4 di
marzo e ben oltre l'obiettivo del 4,6 da raggiungere entro fine anno. I mercati
hanno messo assieme il cattivo dato di M3 con le dichiarazioni di lunedì di Hans
Tietmeyer, il governatore tedesco, che da Helsinki aveva preannunciato una
significativa pausa nel processo di riduzione dei tassi ufficiali. I prezzi
delle obbligazioni e dei contratti Futures sono scesi come se i due segnali
portassero le tracce del pericolo di una ripresa dell'inflazione. Secondo una
fonte della Bundesbank si tratterebbe <di una reazione eccessiva>. Ieri il land
Nord Reno Westfalia ha annunciato che a maggio l'inflazione è scesa per la prima
volta da tre anni sotto il 3%: nonostante un rincaro mensile dello 0,2%,
infatti, il tasso annualizzato è ora al 2,9 per cento. Nel Baden Wuerttemberg
l'aumento dei prezzi procede al ritmo del 3,1 per cento. Ma le indicazioni di M3
si proiettano sull'inflazione futura, lungo un orizzonte indicato
convenzionalmente in due anni. I segni di ripresa dell'economia, il galoppo di
M3 e le dichiarazioni di Tietmeyer si sono combinati malignamente suscitando
dunque nuovi timori sul futuro restrittivo della politica monetaria. A quanto
pare tuttavia i segnali di M3 sono troppo drogati per poterne ricavare ne
un'indicazione decente. L'aumento mensile di aprile è stato dell'1,3% contro lo
0,7-0,8% degli ultimi due mesi, ma in aprile alcuni fattori, che è perfino
penoso continuare a definire straordinari, hanno contribuito a gonfiare
l'aggregato: in primo luogo il trasferimento dei profitti della Bundesbank al
Ministero delle Finanze per 18,3 miliardi di marchi, quindi la continuazione di
benefici di carattere fiscale che inducono modifiche nella durata dei portafogli
e infine la forte domanda di credito legata alla richiesta di mutui ipotecari
anch'essi drogati dalle agevolazioni concesse alla fine dell'anno scorso e che
si ripercuoteranno fino al termine del novantaquattro. La vera incognita resta
la velocità di circolazione di M3. Per quanto la Bundesbank giuri che la
velocità è costante, essa era fortemente diminuita durante la recessione e
sarebbe rimasta tuttora bassa, ma normalmente in Germania essa tende a
riaccelerare insieme alla ripresa dell'economia. Ma nessuno può dire di poterla
conoscere a priori. Fino a che M3 non sarà tornata entro livelli tollerabili
(sotto il 10%) è molto improbabile che Bundesbank possa procedere a nuove
riduzioni dei tassi ufficiali. Ciò non impedirà invece l'abbassamento dei tassi
di mercato già avviato nelle ultime due settimane che viene visto da Francoforte
come possibile coadiuvante all'addomesticamento di M3. Per quanto poco credibile
sia ormai il mitico aggregato monetario, la banca centrale resta estremamente
credibile per ragioni che non sono rilevanti solo per gli studiosi di psicologia
di massa, ma che trovano fondamento nei risultati di lungo termine che essa ha
sempre ottenuto nella sua 37 ennale vita. Il problema è che questa credibilità
si distribuisce attualmente in direzioni intermittenti, come un faro che ogni
tanto cambiasse posizione: da una parte contenendo i tassi a lungo termine
(previsori dell'inflazione), dall'altra dando corpo al significato intimidatorio
di M3 (che lo stesso Tietmeyer continua a definire <ancora della politica
monetaria tedesca>) e quindi alzando i tassi a lunga. Le navi che solcano i
mercati procellosi e vedono segnali di luce così contraddittori tendono a essere
caute. La combinazione dei due effetti può infatti sorprendere, ma offre alla
Bundesbank spazi di inintelleggibilità (si potrebbe dire un "effetto
incredibilità", cioè di sorpresa) che essa sta cercando di usare con profitto ai
fini della stabilità monetaria. La massa monetaria tedesca (variaz %
annualizzata dell'aggregato M3 rispetto alla media dell'ultimo trimestre
dell'anno precedente). Arafat ora ricorre alla City. Morgan Stanley gestirà gli
aiuti per Gaza e Gerico. Tunisi - come già fecero le petromonarchie arabe del
golfo negli anni sessanta, anche l'Olp di Arafat si affida agli "gnomi" della
finanza britannica per gestire i fondi dei paesi donatori destinati allo
sviluppo dell'autonomia a Gaza e in Cisgiordania. La società scelta dai
palestinesi è la Morgan Stanley alla quale, secondo un comunicato emesso ieri a
Tunisi, sarà affidata la gestione dei fondi internazionali <direttamente versati
alla autorità nazionale palestinese>, l'organo di autogoverno che in questa fase
ha assunto l'amministrazione diretta di Gerico e della striscia di Gaza.
L'Obiettivo, dice sempre il comunicato dell'Olp, <è quello di assicurare una
gestione trasparente e altamente professionale delle risorse palestinesi>. La
decisione presa dalla leadership palestinese dovrebbe aprire nuove e più
concrete prospettive per l'utilizzazione dei fondi, fondi che del resto hanno
cominciato soltanto da pochi giorni ad affluire sui conti dell'Olp. La banca
mondiale si è impegnata a raccogliere presso 40 paesi donatori 2,7 miliardi di
dollari in cinque anni. Soltanto in infrastrutture, assistenza tecnica e costi
di avviamento dell'autonomia, secondo uno studio preliminare degli esperti della
banca, verranno investiti nei prossimi tre anni 1,2 miliardi di dollari. I due
maggiori donatori sono l'Unione Europea, con 600 milioni di dollari, e gli Stati
Uniti con 500. Al terzo posto viene il Giappone (200), seguito da Norvegia
(150), Arabia Saudita (100) e Italia (80). Ci si attende adesso, dopo l'incarico
assegnato alla Morgan Stanley, che venga chiarito anche il ruolo delle
istituzioni palestinesi che hanno il compito di valutare le priorità di
investimento e la fattibilità dei progetti di sviluppo. Da qualche mese infatti
è stato creato il Palestinian Ecomic Council For Development & Reconstruction
(Pecdar) con il compito di gestire i fondi degli aiuti. Ma finora questa
istituzione non ha potuto fare molto. Ai vertici del Pecdar è stato nominato
come direttore generale l'economista Ahmed Korei, uno dei protagonisti delle
trattative segrete di Oslo tra palestinesi e israeliani. A Koeri è stato però
affiancato Farouk Khaddumi, uno dei "falchi" dell'Olp, con l'intento evidente di
stabilire un controllo politico sul consiglio economico. Nei confronti della
leadership dell'Olp sono state indirizzate diverse critiche proprio per il
criterio "politico" con il quale finora sono state gestite le istituzioni
economiche che dovrebbero far decollare l'autogoverno a Gerico e Gaza. La
Decisione di incaricare la Morgan Stanley probabilmente corrisponde all'esigenza
di rassicurare i paesi donatori e anche gli investitori internazionali sulle
scelte future della leadership palestinese in campo economico e amministrativo.
E il surplus commerciale tocca 7,4 miliardi di marchi. (dal nostro
corrispondente) Bonn - gli attivi della bilancia commerciale tedesca sono in
costante aumento grazie al lento ma progressivo recupero di competitività del
sistema produttivo del paese e presto potrebbero stabilizzarsi sugli eccezionali
surplus della seconda metà degli anni ottanta, che nel 1989 raggiunsero la punta
record di 134 miliardi di marchi di attivo commerciale e parallelamente di 108
miliardi di attivo corrente. Secondo i dati resi noti ieri dall'ufficio federale
di statistica di Wiesbaden, l'attivo commerciale tedesco del mese di marzo ha
raggiunto 7,4 miliardi di marchi, portando così a 19 miliardi il surplus della
Germania nel primo trimestre 1994. Nel mese in esame le esportazioni tedesche
hanno raggiunto un valore di 61,2 miliardi di marchi con un incremento del 20,7%
rispetto a febbraio e del 14% rispetto a marzo 1993. Le importazioni sono salite
invece a 53,8 miliardi di marchi, con un incremento del 19,7% rispetto a
febbraio e del 10,4% rispetto a marzo 1993. Per il primo trimestre 1994 si hanno
i seguenti indici: incremento dell'export 6,5%, incremento dell'import 0,2. Ma
nonostante l'incremento a due cifre percentuali dell'export, la Bilancia tedesca
delle partite correnti - che oltre alle merci comprende i servizi, i pagamenti
unilaterali e le rimesse dei lavoratori stranieri - continua a restare in
passivo, 900 milioni di marchi in marzo e 8,2 miliardi nel primi tre mesi 1994.
È dall'inizio del 1991 che, fatta eccezione per due soli mesi, la bilancia
corrente tedesca chiude costantemente in rosso. Riguardo al forte incremento
dell'interscambio commerciale tedesco, l'ufficio federale di statistica precisa
che esso in parte risulta anche dal fatto che il mese di marzo ha avuto tre
giorni lavorativi in più rispetto a febbraio. L'aumento dei flussi commerciali è
comunque indiscutibile e si presta a convalidare l'ottimismo congiunturale del
governo di Bonn e anche della Bundesbank. Tuttavia c'è da dire che se la
congiuntura tedesca è in ripresa, ciò sicuramente avviene a dispetto del settore
dell'automobile che continua a procedere sul fondo valle della recessione.
Proprio ieri, infatti, l'ufficio federale della motorizzazione di Flensburg ha
reso noto che in aprile le immatricolazioni di autoveicoli nuovi sul mercato
tedesco hanno fatto registrare un crollo del 23,6% rispetto al precedente mese
di marzo. La forte flessione di aprile ha portato a 2,7% il calo delle
immatricolazioni nel primo quadrimestre degli autoveicoli in generale rispetto
al corrispondente periodo 1993. In particolare, per gli autoveicoli industriali
il calo è stato dell'11,5% e per le autovetture del 2,2 per cento. Il negativo
andamento del mercato automobilistico interno sarebbe la prova, secondo un
portavoce del gruppo Volkswagen, che la ripresa congiunturale non ha ancora
fatto sull'economia tedesca quella presa di cui Bonn e Francoforte parlano forse
un pò prematuramente. È comunque difficile dire quanto indicativo per lo
sviluppo congiunturale sia il calo delle vendite automobilistiche. Infatti,
secondo l'istituto Diw di Berlino, nel primo trimestre 1994 il Pil tedesco
occidentale risulta aumentato per la prima volta da un anno a questa parte, ed
esattamente dell'1,9% rispetto ai primi tre mesi 1993. Inoltre, risultano in
aumento sia i consumi privati, sia la prenotazione di ferie all'estero. Poiché
il reddito è diminuito, la conclusione che a questo punto appare come la più
logica è che i tedeschi, dovendo pur da qualche parte risparmiare, abbiano
deciso di farlo con l'automobile. Riparte la trattativa commerciale per giungere
a un'intesa sull'apertura del mercato giapponese. Disgelo tra Usa e Tokio.
Washington vuole ridurre l'enorme deficit negli scambi con il Giappone (60
miliardi di dollari). (nostro servizio) Washington - le trattative commerciali
quadro tra Stati Uniti e Giappone sono da ieri formalmente riaperte. I
negoziatori dei due paesi hanno annunciato che i colloqui "informali" in corso
da giovedì scorso nella capitale Usa hanno portato all'alba di martedì al
compromesso che dovrebbe chiarire una volta per tutte la definizione dei
"criteri oggettivi" per misurare l'apertura del mercato giapponese. Doppiato
questo scoglio, su cui si erano incagliate l'11 febbraio scorso i negoziati
bilaterali avviati nel luglio del 1993, i due partner commerciali hanno promesso
di procedere a passo spedito. Già nel pomeriggio di ieri i responsabili dei
negoziati in quattro settori specifici inclusi nelle trattative (apparati
medicali, telecomunicazioni, assicurazioni, auto e loro componenti) sono tornati
a riunirsi per preparare il terreno ad un probabile incontro dei rappresentanti
commerciali dei due governi a Parigi, a margine dei prossimi incontri dell'Ocse
dell'8 giugno. Stavolta, però, non ci saranno scadenze arbitrarie: <sarebbe
sbagliato e irragionevole fissare una data entro la quale raggiungere un'intesa>
ha spiegato il caponegoziatore americano Mickey Kantor. Ma la pazienza degli
Stati Uniti non sarà comunque infinita, ha ammonito, anche perché si stanno
avvicinando date importanti e il deficit Usa con il Giappone è enorme (60
miliardi di dollari nel novantaquattro). L'amministrazione Clinton dovrà
innanzitutto decidere entro il 30 giugno prossimo se avviare la procedura per
una rappresaglia commerciale contro il Giappone nel campo degli appalti pubblici
di telecomunicazione e apparati medicali, due settori inclusi nelle trattative
quadro. E per il 30 settembre è attesa la pubblicazione della lista "nera" dei
paesi nei confronti dei quali gli Stati Uniti intendono utilizzare la clausola
"Super 301", il provvedimento legislativo reintrodotto il 3 marzo scorso da
Clinton che consente ritorsioni contro i paesi che mantengono <significative>
barriere contro l'export americano. Sempre ieri, inoltre, gli Stati Uniti sono
parsi più vicini a trovare una soluzione di compromesso anche sulla controversia
con la Cina sui diritti umani. Il segretario di stato Warren Christopher avrebbe
infatti stabilito che Pechino ha soddisfatto richieste specifiche alle quali gli
Usa hanno tassativamente legato il rinnovo dei benefici commerciali, il blocco
dell'export di beni prodotti dai carcerati e la libertà di emigrazione per i
familiari dei dissidenti. Secondo indiscrezioni, Christopher avrebbe così
consigliato il rinnovo della clausola commerciale Mfn alla Cina, accompagnato
però da sanzioni sui prodotti esportati negli Usa dalle forze armate cinesi per
segnalare l'insoddisfazione americana sulla lentezza dei progressi su altri
fronti dei diritti umani. Sui mercati valutari è stata però l'intesa Usa -
Giappone ad attirare l'attenzione: il sollievo è stato temperato da un ottimismo
ancora segnato dalla cautela. L'accordo, hanno fatto notare gli operatori, apre
infatti soltanto la porta a nuove trattative e non porterà ad un taglio a breve
termine dei 131 miliardi di dollari di surplus della bilancia corrente. Il
dollaro ha così recuperato solo mezzo punto nei confronti della moneta
giapponese, raggiungendo quota 104,9 yen dai 104,2 dell'apertura. Il biglietto
verde ha ripreso quota anche nei confronti delle valute europee, assestandosi a
metà giornata a 1.6549 marchi e 1.594 lire, rispetto ai 1.6490 marchi e 1.591
lire di inizio contrattazioni. L'intesa ha avuto un effetto marginale
sull'andamento della borsa valori, che ha recuperato ieri terreno seguendo una
ripresa delle quotazioni obbligazionarie. L'indice Dow Jones è arrivato ieri
pomeriggio a quota 3,755, in rialzo di 13 punti mentre il prezzo dei titoli
trentennali è aumentato di quasi un dollaro a quota 86,75 dollari. Come
anticipato dalle indiscrezioni della vigilia, il compromesso è frutto di una
rinuncia da parte americana a intendere i "criteri oggettivi" come target
numerici (ad esempio in termini di quote di mercato) da rispettare alla lettera,
pena il ricorso alle sanzioni. Un esempio di questo tipo di accordo è quello
siglato nel 1990 sui semiconduttori, che fissava come obiettivo un aumento della
quota di mercato dei "microchip" esteri sul mercato nipponico sino al 20%. La
nuova intesa stabilisce invece che i criteri prescelti per misurare i progressi
nell'apertura di un determinato settore saranno utilizzati nel loro insieme come
semplici "indicatori". Dal canto loro i negoziatori giapponesi hanno
riconosciuto che i "criteri" così identificati misureranno i progressi fatti. <è
ormai chiaro che lo scopo delle trattative è raggiungere risultati concreti in
termini di accesso ai mercati e di maggiori vendite - ha spiegato Kantor - e non
una riscrittura di norme e regolamenti>. L'ottimismo di Kantor potrebbe però
rivelarsi ancora una volta prematuro. Le divergenze di semantica sembrano
infatti tutt'altro che risolte: un funzionario giapponese a Washington ha già
dichiarato che gli accordi siglati qualche ora fa non sono diretti al
raggiungimento di questo tipo di risultati. Il deficit commerciale americano.
Presentato un libro bianco del governo Major. Più competitività per i prodotti
Gb. (dal nostro corrispondente) Londra - convinto che la concorrenza mondiale,
in particolare quella dell'area del Pacifico, sta ponendo una minaccia sempre
più seria alla prosperità della Gran Bretagna, il governo Major ha presentato
ieri un voluminoso libro bianco in cui ha illustrato un nutrito pacchetto di
misure volte a ridare competitività al paese. Forte di un rapporto di 163
pagine, corredato da numerosi grafici e tabelle, il ministro dell'industria e
commercio, Michael Heseltine, affiancato da quello del lavoro, David Hunt, e
dell'istruzione, John Patten, ha lanciato ieri in parlamento un vero e proprio
manifesto che si baserà su un miglioramento dell'educazione scolastica,
dell'avviamento e riqualificazione professionale e degli incentivi e
facilitazioni alle imprese. Rilevando che oggi le aziende devono fare fronte a
un ambiente competitivo sempre più agguerrito, caratterizzato dalla
globalizzazione dei mercati finanziari, dalla facilità dei trasferimenti di
tecnologie, dall'invasione di nuovi prodotti stranieri grazie alla crescente
liberalizzazione del commercio mondiale, Heseltine ha affermato che il mondo
degli affari britannico deve essere messo in condizioni di competere alla pari
con i concorrenti nel prossimo secolo, pena un declino irreversibile e una
caduta verticale della qualità della vita. Estremamente articolato e complesso,
il pacchetto di misure si rivolge innanzitutto al settore dell'educazione e
della qualificazione professionale. in questo campo il governo vuole puntare a
creare <una forza lavoro altamente qualificata e motivata>. Per raggiungere
l'obiettivo, l'enfasi viene posta su un netto miglioramento dell'educazione
nelle scuole secondarie per fare da cerniera con un sistema universitario
considerato <di altissima qualità>. Nel settore dell'educazione il governo
prevede 300 milioni di sterline di investimenti su tre anni (750 miliardi di
lire) con l'obiettivo, tra l'altro, di riqualificare gli insegnanti, migliorare
la qualità delle prove di esame e aumentare nettamente (del 30% entro il
1996/97) il numero degli studenti che frequentano la scuola secondaria. Al
miglioramento dell'attività scolastica si dovrà affiancare, secondo il governo,
un più chiaro orientamento verso il mondo del lavoro, per facilitarne l'accesso
agli studenti, promuovendo la consulenza nelle future carriere e facendo in modo
che, in ogni caso, tutti i giovani che hanno raggiunto i 16 anni di età lascino
la scuola con una concreta esperienza lavorativa. Terminata la scuola, il
governo provvederà con un investimento di 100 milioni di sterline su tre anni a
garantire l'apprendistato e un posto di lavoro ad almeno 30 mila studenti
all'anno. Il governo prevede inoltre un investimento di 60 milioni di sterline
per riqualificare nelle piccole aziende (con meno di 50 dipendenti) almeno 24
mila lavoratori. Sul fronte dell'occupazione, il governo britannico ha messo in
chiaro il proprio impegno a <liberare le imprese da oneri immotivati> e a
opporsi all'introduzione (sottintendendo da Bruxelles) di misure considerate
inutili, promettendo comunque l'abolizione di centinaia di regolamenti ritenuti
superflui (finora ne sono stati individuati circa 500) compresi quelli nel
settore della sanità e sicurezza sul lavoro. Per i lavoratori il governo
garantirà sussidi alla disoccupazione a coloro che proveranno di cercare
attivamente un lavoro, mentre verranno accresciuti gli incentivi con il
potenziamento di asili nido e nuove facilitazioni per disabili che intendano
lavorare. Le misure di rilancio riguardano anche il settore del management,
permettendo alle imprese di avere un accesso facilitato alle attività di
consulenza, attraverso il potenziamento di strutture regionali quali i "business
links". L'innovazione avrà a sua volta un ruolo importante e i fondi governativi
erogati per la ricerca e sviluppo verranno monitorati con attenzione. Le
strutture di consulenza aziendale svolgeranno inoltre un ruolo anche nel settore
della ricerca, attraverso la figura di "consiglieri tecnologici". Le aziende
otterranno altre facilitazioni attraverso un allentamento delle leggi sui
fallimenti e un innalzamento della soglia del fatturato al di sotto del quale
non serve una certificazione dei bilanci. Sul fronte del commercio, il governo
si è impegnato ad attrarre ulteriori capitali dall'estero, ad aumentare la
copertura assicurativa agli esportatori, ad accrescere la consulenza alle
aziende nel campo dell'export e a vigilare che, sul piano internazionale,
vengano rispettate con rigore le regole della concorrenza. Fedele al credo delle
privatizzazioni, Heseltine ha infine annunciato di impegnarsi ad aprire sempre
più il mercato delle telecomunicazioni, del gas e dell'elettricità, di
proseguire nello studio per introdurre elementi di mercato nel settore postale
e, per la prima volta, ha reso noto di volere privatizzare i servizi di
controllo del traffico aereo. Estremamente ambizioso e presentato in piena
campagna elettorale per le consultazioni europee, il pacchetto dovrà ora passare
alla fase dei fatti. Solo il tempo dirà se la cura sarà adeguata e se sarà
meticolosamente applicata. La competitività dell'industria britannica (valore
aggiunto per ora lavorata nel settore manifatturiero). Ma il mercato mondiale
scommette su una vera pace. (dal nostro corrispondente) Tokio - il fatto che
Giappone e Stati Uniti abbiano raggiunto un'ipotesi di collaborazione per quanto
riguarda i loro tesi rapporti commerciali, fa rientrare nella giusta carreggiata
un problema che non è soltanto bilaterale, ma, soprattutto, internazionale. La
politica dei blocchi contrapposti che ha segnato l'economia mondiale fino a metà
degli anni 80 è ormai definitivamente alle spalle e le ferite ancora aperte. La
pesante eredità di quel periodo è stata una grave recessione che ha colpito
dapprima gli Stati Uniti, successivamente l'Europa e ora, anche se in tono
minore, il Giappone. Una congiuntura che lentamente si sta dissolvendo per
lasciare il posto a una graduale ripresa. Le Economie occidentali, in qualche
modo, rimangono però deboli, perché l'una intrecciata alle altre, dipendenti da
fattori esterni scarsamente prevedibili e proiettate verso una completa
globalizzazione, peraltro non ancora pienamente realizzata. Una maggiore
collaborazione tra di loro è quindi necessaria, se non vitale. In questo quadro,
l'aver assistito nei mesi scorsi a un irrigidimento delle posizioni tra Stati
Uniti e Giappone non ha sortito altro effetto se non quello di acuire le
tensioni internazionali e di creare una situazione di estrema incertezza anche
per quanto riguarda i rapporti con l'Europa. Il segnale di disgelo proveniente
da Washington tra le due principali potenze industriali del mondo va quindi
sostenuto perché sintomo di maturità. È chiaro, comunque, che siamo solo agli
inizi di un lungo processo. da un lato, il Giappone deve cambiare radicalmente
mentalità e favorire la cooperazione con gli Usa. Questi ultimi devono, dal
canto loro, spogliarsi della loro mentalità di leader assoluti e accettare il
dialogo senza la minaccia di inutili e dannose ritorsioni. più o meno vent'anni
fa il rapporto di cambio tra i due paesi era di 360 yen per dollaro. Oggi di
poco più di cento a uno. Ebbene, sia l'uno che l'altro livello erano e sono per
così dire scarsamente rappresentativi della reale situazione. Lavorare solo sul
livello di cambio oggi non basta più, data la forte speculazione esistente, tale
da mettere in ginocchio l'intervento concertato anche delle banche centrali. Il
lavoro deve essere fatto quindi più in profondità. Soprattutto gli Stati Uniti
non devono pensare che il dollaro debba essere per forza la moneta di
riferimento, così come il Giappone non credere che lo yen possa diventare, un
domani, una moneta più internazionale. Bisogna, in altri termini, lavorare in
profondità perché le economie mantengano il loro giusto equilibrio tra
investimenti e risparmio in modo da prevenire e rettificare ogni eccesso.
Probabilmente l'errore tra Giappone e Stati Uniti è stato quello di aver
lasciato le cose andare per il loro verso, senza intervenire. fino a quando non
è stato toccato il livello di guardia. Tokio è sicuramente la più colpevole. Ha
lasciato correre il cavallo fino a quando ha potuto, fino a quando non è
crollato esausto a terra. Si è rinchiusa a riccio, creando barriere
insormontabili per le importazioni e forzando al contrario l'export. Una
politica che ha creato il successo economico del Giappone degli anni 80, ma che
si è ripercosso negativamente non appena il sistema è entrato in crisi con il
calo dei consumi interni. Ora il mutuo interesse tra i due paesi ha permesso di
riaprire il dialogo dopo tre mesi di gelo totale. Gli interessi in gioco vanno,
infatti, ben al di là dei rapporti bilaterali. Sul tavolo la grande scommessa
delle economie emergenti dell'area del Pacifico, nelle quali un asse consolidato
tra Stati Uniti e Giappone potrà offrire enormi potenzialità di crescita. Ma non
solo. Anche sotto il profilo politico i due paesi sono destinati a collaborare.
Gli Stati Uniti devono, infatti, in qualche modo rivedere e concordare il loro
lavoro diplomatico in un'area che culturalmente è sicuramente più vicina a Tokio
che non a Washington. In particolare per quanto riguarda il nodo della penisola
coreana e i delicati rapporti con la Cina. Rigore d'obbligo per gli statali. Fra
scioperi e appuntamenti, la stagione negoziale del pubblico impiego si avvia
verso la prima importante verifica. Il nuovo governo dovrà fra breve scoprire le
carte su una mossa cruciale della partita che si riapre per il risanamento delle
finanze pubbliche e il controllo dell'inflazione. di questa mossa e di questa
partita è bene ricordare l'importanza. È equo registrare le doglianze, ma anche
constatare una dimenticanza. E suggerire infine, con una soluzione, un varco
alla speranza ... 1) se mai vi è stata una misura che prende parecchi piccioni
con una fava, questa è il controllo della spesa del pubblico impiego. Il primo
piccione che viene messo in gabbia è la spesa pubblica nel suo complesso. La
Spesa per il personale, infatti, racchiude un potenziale di controllo che va ben
al di là della sua quota apparente. Anche i trasferimenti dal governo centrale a
quelli locali finiscono poi in massima parte in spese di personale, mentre la
spesa per le pensioni ha stretti legami con salari e stipendi. Il celebrato
"controllo della spesa" è soprattutto controllo della spesa del personale. Il
secondo piccione di cui viene impedito il volo è l'inflazione. Moderare la spesa
per il personale vuol dire dare l'esempio di una forte politica dei redditi,
vuol dire controllare i due terzi dell'inflazione (l'altro terzo viene
controllato dalla concorrenza interna e dall'apertura esterna). Il Governo
insomma, assiso al tavolo negoziale con sindacati e imprenditori, comincia a
dare l'esempio in casa propria. 2) ma c'è un altro piccione, si potrebbe
obiettare, che viene ingiustamente impallinato. Ed è quello dell'equità. Perché
mai dovrebbero essere i dipendenti pubblici a essere spinti, come pattuglie
suicide, all'avanguardia del rigore? I loro contratti non sono bloccati da anni?
non continuano forse a perdere potere d'acquisto? Non è stato forse incoerente
il governo Ciampi a prospettare con l'accordo sul costo del lavoro aumenti per
il 1994 pari all'inflazione programmata (3,5%) e poi a non prevedere in bilancio
gli stanziamenti relativi? 3) a guardare i dati dell'Istat sull'indice delle
retribuzioni sembra in effetti che gli stipendi dei dipendenti pubblici siano
stati compressi più degli altri. Ma la spesa per il personale ha tendenza a
crescere anche per altre ragioni. Bloccata con il non rinnovo la strada maestra
degli aumenti contrattuali, la spesa cresce lungo i mille rivoli delle
indennità, degli straordinari, delle qualifiche, degli scatti, dei passaggi ...
Come si vede dalla tabella, la spesa effettiva è aumentata ben di più di quella
teorica. 4) il governo Ciampi non era stato quindi incoerente, ma aveva
implicitamente adottato lo stesso approccio del governo Amato. Il rispetto degli
obiettivi si deve giudicare ex post, sulla base dei numeri a consuntivo relativi
alle retribuzioni per dipendente. Archiviati gli scostamenti passati in nome
dell'"aggiustamento" (la troppe volte rimandata scrematura dell'eccesso di
domanda interna per fermare l'accumulo di debito estero), l'economia italiana
può oggi "ricominciare dal novantaquattro". Ma il controllo della spesa del
personale deve chinarsi a rammendare tutti i buchi e non solo quelli degli
aumenti contrattuali. Dati corretti per tener conto di una anomala
concentrazione nel 1993 di contabilizzazioni per ritenute erariali,
previdenziali e assistenziali. La fine del consociativismo vuol dire preferire i
valori dell'uomo all'invadenza della politica. <buon senso> di stato. Meno
leggi, più onestà ed efficienza, solo la maggioranza al governo: sono le regole
essenziali della democrazia. La vera sfida che sta di fronte alla classe
politica attuale è la costruzione dello stato, che non è stato possibile
realizzare per una serie di fatti che hanno caratterizzato la vita della nostra
repubblica dal 1945 a oggi. un'idea di stato che sia più realistica e pragmatica
di quella che il consociativismo, soprattutto degli ultimi venti anni, ha
tentato di trasmetterci. Uno stato nel quale le idee dei politici cessino di
tentare di prevaricare la realtà, come essa appare, osservando da vicino la
nostra società di oggi e i Paesi che hanno il nostro stesso livello di sviluppo
economico. Uno stato che cessi di essere una perenne eccezione, nel quadro
istituzionale internazionale, per il livello di intervento pubblico in economia,
per il livello di assistenzialismo, per il livello della conseguente
inefficienza e corruzione. Il consociativismo può essere definito in tanti modi.
Qui si ritiene di considerarlo come il condizionamento della maggioranza da
parte della minoranza, che, forte di un complesso di superiorità ideologica e di
un deficit di cultura di democrazia durissimo a morire e a colmarsi, considerava
e considera illegittimo il dovere - ritenuto una pretesa - della maggioranza a
governare da sola. Da questa supposta illegittimità, è nata la confusione,
accettata dalla maggioranza per <tener buona> la minoranza, tra governo e
opposizione, che ha distorto i meccanismi istituzionali del paese, e che ha
parimenti confuso i meriti e i demeriti di quanto accaduto di bene e di male da
trent'anni a oggi. La minoranza ha da sempre <condiviso> i meriti per quanto di
buono è stato fatto, lasciando tutti i demeriti alla maggioranza. La crescita
economica e sociale del paese, e la visione del <re nudo> comunista, hanno reso
sempre meno forte il potere di interdizione della minoranza di sinistra, anche
se la tentazione di esercitare questo potere riaffiora periodicamente nella
nostra democrazia imperfetta: riemerge sempre, qua e là, il tentativo di <pesare
i voti in luogo di contarli>; Altri soggetti politici tentano di sostituirsi al
<potere di interdizione> degli ex comunisti. Sul piano economico, la presenza di
un'idea di stato <egemone>, tutto permeante e regolante la vita dei cittadini,
ha finito per avere, in primo luogo, gravi conseguenze sul bilancio pubblico: le
spese non sono state commisurate alle entrate, ma alla possibilità di debito;
l'efficienza dell'apparato statale non è stata perseguita; L'idea di
<solidarietà> si è presto degradata a strumento di consenso politico, del tutto
svincolata da una realistica valutazione di ciò che gli altri fanno nel mondo, e
da una altrettanto realistica valutazione di ciò che è essenziale e di ciò che è
superfluo in una società libera e, sino a questo momento, anche prospera, a
giudicare dal livello di vita del paese misurato in base al livello di vita
degli altri paesi. Il dilagare dell'economia pubblica, assistita a spese del
bilancio dello stato, è avvenuto in concomitanza con il dilagare di pratiche di
corruzione, molto spesso non giustificabili neppure con la scusa della necessità
di finanziare l'attività politica. Occorre ora ripensare lo stato. Rivedere la
situazione di una legislazione nazionale che ha sinora preteso di trasformare il
parlamento in esecutivo surrettizio, che ha appunto governato sfornando un
numero spropositato di leggi, che si sono occupate di tutto, dal tipo di bottoni
della divisa dei vigili del fuoco, all'<iniquo canone>, vera tassa sulla
proprietà edilizia da devolversi all'inquilino, a prescindere dalle sue
condizioni di reddito e dal tipo di appartamento che occupa; dai prezzi delle
matite e del prosciutto comprato dallo stato, al tipo di carriera che fanno i
magistrati o qualunque altro impiegato statale, a prescindere dal fatto che
costui sia bravo o inetto, pretendendo di regolamentare tutto minuziosamente, e
tutto ostacolando, creando disequilibri, ingiustizie, storture istituzionali.
sono cose dette e ridette, note e stranote. Da decenni si cerca invano di
evitare che si continui a legiferare in modo folle, e da decenni si tenta invano
di convincere che questo stato che ci è cresciuto sotto il naso non potrà mai
funzionare, se non in violazione delle leggi folli che lo stato stesso si è
dato. Ma, accanto ai problemi dello stato, vi sono incombenti i problemi
dell'economia reale. Qui il cambio di indirizzo non è solo doverosa presa d'atto
della volontà della maggioranza del paese, è anche assoluta necessità di
incentivare lo sviluppo economico e promuovere l'occupazione. Tra tutti i
problemi che si aprono sul tema dello sviluppo, deve essere prioritariamente
posto il problema degli uomini. La questione non è chi va oppure chi viene
nell'ambito dell'economia pubblica. Senza riandare a reminiscenze di storia
ateniese, romana o fiorentina, arrivi e partenze si sono sempre susseguiti, in
tutti i governi del mondo dopo nuove elezioni, in tutte le aziende quando cambia
l'azionista di riferimento. Da che mondo è mondo, sia in ambito pubblico che in
ambito privato, chi ha la responsabilità della gestione dello stato, oppure di
una azienda, ha il diritto - indiscutibilmente corretto - di scegliersi gli
uomini di propria fiducia, a partire da un certo livello di responsabilità. E
coloro che dissentono, hanno da sempre il diritto dovere di dare le dimissioni.
Il problema è la qualità di costoro, la loro capacità, la loro storia, la loro
moralità. La vera questione è la qualità umana, morale, intellettuale,
professionale, di chi arriva e quella di chi parte. Se la <misura>, il <metro>,
per la scelta degli arrivi e delle partenze è quello abituale, <consociativo>,
ossia la tessera o l'appartenenza prima della professionalità, il risultato sarà
quello solito, e non si vede ragione di scandalo da parte di coloro che sino a
ieri hanno partecipato. Se sarà, invece, quello che da sempre avrebbe dovuto
essere, ossia il merito, la storia di lavoro e di comportamento di ciascuno,
allora la costruzione di uno stato, adeguato ai tempi nei quali viviamo, sarà
realmente iniziata. È su questo che occorre ripristinare valori meritocratici e
riaffermare il primato dei valori dell'uomo contro il primato della politica.
Occorre riaffermare il primato di coloro che debbono risolvere i problemi, nel
quadro di pochi principi sui quali tutti concordano, sulle migliaia di leggi
che, fatte da altri uomini, minuziosamente pretenderebbero di tutto prevedere e
risolvere, imponendo dall'esterno idee e Ricette che ovunque hanno fallito, e
quasi sempre hanno anche creato disordine e corruzione. La fine del
consociativismo, se questa fine ci sarà, questo deve significare. Il ritorno del
<buon senso> - inteso come compendio delle virtù e dei valori degli uomini
capaci, seri e onesti, sinora, troppo spesso, tenuto per legge fuori dalla porta
- quale ricetta fondamentale per affrontare e risolvere i problemi del paese. E
quindi deve anche significare il recupero di un <galateo politico> desueto - ma
indispensabile <collante> sociale di ogni democrazia fondata sul libero consenso
dei cittadini - fatto di quel minimo di norme non scritte che vietano di
insultare l'avversario, che impongono di essere di parola, che prescrivono al
politico di non rubare, di non profittare della propria carica, e infine di
rispettare il verdetto degli elettori e gli interessi generali del proprio
paese. Se ciò avverrà, la possibilità di costruire uno stato che sia soggetto
generale, ma non esclusivo dello sviluppo, che sia popolato da cittadini e non
da sudditi, al quale appartenga il <diritto>, ma non tutti i diritti, non sarà
più un'utopia. Italia: il cammino del rientro (fabbisogno e debito del settore
statale); migliaia di miliardi. Dieci anni di conti pubblici in un'analisi per
il Censis presentata ieri a Roma. Il consenso gonfia la spesa. Roma - non ci
sono alternative: è attraverso i crescenti avanzi al netto degli interessi,
oltre naturalmente alla vigilanza sul servizio del debito (peraltro in parte
conseguenza di fattori esterni) che passa il risanamento dei nostri conti
pubblici. I risultati ottenuti nel recente passato, e soprattutto dopo il
novantadue, rischiano di andar dispersi: basti pensare al saldo "primario",
previsto per quest'anno in meno di diecimila miliardi, largamente inferiore a
quello del novantatre, quando raggiunse i 30 mila miliardi. La presentazione,
avvenuta ieri al centro di documentazione economica dei giornalisti, di uno
studio effettuato da Luigi Cappugi per conto del Censis dal titolo <Spesa
pubblica: politica di bilancio e consenso (1981/93)> non poteva non fornire
occasione per un esame della situazione attuale. I ministri economici sono
proprio in questi giorni alle prese col documento di programmazione economico
finanziaria 1995/97, e la curiosità sulle prime misure di finanza pubblica del
nuovo governo è grande. Cappugi conferma in sostanza la stima della recente
relazione di cassa che indica in 160 mila miliardi il fabbisogno di quest'anno,
circa 15 mila in più di quanto programmato con la manovra dello scorso inverno.
Ne deriverebbe l'accennato peggioramento del saldo al netto degli interessi
(questi ultimi stimati in circa 170 mila miliardi) che, a sua volta, renderebbe
ancora più difficile ricondurre nel novantacinque il bilancio dello stato sulla
via della virtù. Un insegnamento sul da farsi e, soprattutto, su quel che è da
evitare viene dallo studio di Cappugi: innanzitutto manovre economiche
<credibili>. Proprio l'esperienza degli anni 80 e dei primi anni 90 indica come
ben più dell'entità degli interventi conti la loro qualità e il rispetto, da
parte del governo, degli impegni presi. Se si dovesse, ancora una volta,
enunciare misure che poi non conseguono i risultati attesi, ne andrebbe della
credibilità anche internazionale del paese, peggiorerebbero i rating delle
grandi agenzie estere, aumenterebbero in definitiva i tassi d'interesse e tutto
diverrebbe più difficile. E la riduzione del carico fiscale? per Cappugi, <è
difficile purtroppo fare sconti>. Ritornando allo studio, esso permette di
identificare i punti deboli delle politiche di risanamento che hanno portato
alla situazione attuale. Alla base di tutto, la ricerca <quasi parossistica del
consenso>, che ha animato i governi e i parlamenti del periodo esaminato. Un
periodo di stabilità politica soltanto apparente. dopo il primo shock
petrolifero, gli altri paesi hanno capito che occorreva riportare al più presto
il bilancio in equilibrio aumentando la pressione fiscale. in Italia si è
seguita questa strada con dieci anni di ritardo. Quando poi è cresciuta la
consapevolezza dei problemi della finanza pubblica, si è seguito prima il
sistema del <togliere da una parte per restituire dall'altra>, quindi - con il
novantadue e la crisi valutaria - si è passati finalmente agli interventi di
struttura fino a quel momento accuratamente aggirati. sono i quattro
provvedimenti di Giuliano Amato su previdenza, sanità, finanza locale e pubblico
impiego. Una volta ancora, però, i risultati si fanno attendere: le misure
pensionistiche li daranno fra vent'anni. Quelli sul pubblico impiego sono
affidati troppo fiduciosamente alla gestione dei responsabili. La crisi del
novantadue impone misure affannose: è il caso dell'Ici e, ancor più, della sua
indetraibilità - insieme con l'Ilor - da Irpef e Irpeg, orientamento dalla
costituzionalità fortemente sospetta dal momento che vuol dire far pagare <le
tasse sulle tasse>. Lo studio di Cappugi reca alcune tabelle rivelatrici: come
quella sulle spese del settore pubblico, da cui si apprende che i pagamenti
correnti sono saliti, tra l'80 e il novantadue, dal 38,9 al 53,2% del pil.
Quelli per investimento, che avrebbero permesso di migliorare efficienza e
infrastrutture, sono invece calati dal 4,6 al 4,4% del prodotto, dopo aver
sfiorato il 6% a metà degli anni 80. All'interno delle spese correnti, quelle
per prestazioni sociali sono cresciute dal 14,1 al 19,1% del Pil. Sulle nostre
pagine di 125, 75, 25 anni fa. 1869 - deficit in Germania. Il deficit esistente
nel bilancio della confederazione del Nord e le nuove imposte proposte per
colmarlo agitano il Reichstag. Vive discussioni sono impegnate; si domandano
diminuzioni di spese, e specialmente del tempo di servizio militare. Ma il conte
Bismark non vuol saperne ne, e minaccia di ritirarsi se non si vota. Crediamo
che l'accontenteranno. non è ancor giunto il momento che la confederazione possa
fare senza l'abile e intelligente ministro. 1919 - inizia il <secondo regno>.
Per la ricorrenza del xxiv maggio la città di Roma è tutta imbandierata. I tram
sono anch'essi usciti imbandierati. Il sindaco ha fatto affiggere un manifesto
nel quale dice che il 24 maggio 1915 apre un nuovo ciclo nella nostra storia.
L'Italia unita nella sua gente e nella sua anima guarda oggi all'avvenire con la
luce della sua civiltà che guida il mondo sulla via del progresso e della
giustizia. Su questa via procediamo forti e sicuri nelle gare fraterne della
libertà e del lavoro. 1969 - alla fine rc auto obbligatoria? Nella prossima
settimana la commissione industria della Camera chiederà di poter esaminare in
sede legislativa il disegno di legge per <l'assicurazione obbligatoria della
responsabilità civile derivante dalla circolazione dei veicoli a motore e dei
natanti>. La richiesta sarà effettuata per affrettare l'iter del provvedimento
all'esame della commissione fin dalla fine dell'ottobre del sessantaotto, mentre
un analogo progetto di legge era già stato lungamente discusso nella passata
legislatura. Il voto nei collegi spiega perché sono emerse improvvise tensioni
all'interno della maggioranza. Tutti gli squilibri del Polo. Prevale il
contributo di Forza Italia - le europee prima verifica della nuova geografia
politica. A due mesi di distanza dalle elezioni terremoto del 27 marzo che hanno
cambiato il quadro politico del paese, fra poche settimane gli italiani tornano
a votare. Il 12 giugno saremo chiamati a due tipi di elezioni: le elezioni
europee per la scelta di 87 rappresentanti al parlamento europeo; e le elezioni
amministrative per il rinnovo del consiglio regionale della Sardegna, di 483
consigli comunali e di 12 consigli provinciali. Anche se non sarà possibile un
confronto omogeneo con i risultati del 27 marzo a cagione del diverso sistema
elettorale applicato nell'una e nell'altra votazione (il 27 marzo il sistema
prevalentemente maggioritario, il 12 giugno il sistema proporzionale puro) la
scadenza più attesa è quella del parlamento europeo. E si capisce il perché. Vi
è coinvolto l'intero corpo elettorale (48 milioni) e il risultato inoltre
servirà ai partiti - che però non devono dimenticare che per definizione le
europee sono elezioni di secondo ordine, con un tasso di astensionismo
generalmente più elevato che nelle politiche - quale verifica, in positivo o in
negativo, dei nuovi rapporti di forze emersi il 27 marzo. Tralasciando qui una
disamina del quadro delle europee, da trattare in altra occasione, appare
intanto non inutile soffermarsi una volta ancora su aspetti un poco trascurati
delle ultime elezioni politiche, con riferimento ai risultati della Camera.
Occorre ricordare anzitutto che l'effetto maggioritario della nuova legge
elettorale c'è stato, e come. Il Meccanismo dei collegi uninominali, nonostante
la compresenza della quota proporzionale del 25%, ha operato in modo tale da
trasformare una maggioranza relativa (quella espressa in termini di voti di
lista) in maggioranza assoluta (quella espressa in termini di seggi). E così il
Polo per così dire di destra (FI AN Lega - AN - Lega) con 16.559.011 voti pari
al 42,9% del totale (e se si comprendono i voti di Pannella con 17.914.750 voti
pari al 46,4%), ha ottenuto 366 seggi (302 per la parte uninominale e 64 per la
parte proporzionale) pari al 58,1% del totale. All'opposto, il Polo di sinistra
(Pds, Rif Comunista, Psi, Verdi, Rete, Ad), con 13.244.173 voti pari al 34,3%,
ha ottenuto 213 seggi (164 uninominali e 49 proporzionali). Ma il Polo che ha
fatto le spese del nuovo sistema elettorale è quello di centro (Ppi - Patto) il
quale ha conseguito un numero di seggi pari alla metà della propria percentuale
di voti di lista: con 6 milioni e 64 mila voti pari al 15,7% non ha ottenuto che
46 seggi pari al 7,3 per cento. La conseguenza è che il costo seggi (numero
medio di voti per seggio), analogamente a quanto si verifica in paesi a sistema
maggioritario quali l'Inghilterra e la Francia, risulta assai sperequato fra le
varie forze in gara. Ad esempio la Forza che è arrivata prima (il polo di
destra) ha speso in media per un seggio di deputato un numero di voti (48.947)
minore di quello della forza arrivata seconda (il polo di sinistra: 62.182) e
assai minore di quello della forza arrivata terza (il polo di centro: 131.831).
È evidente quindi la falcidia del terzo polo al quale un seggio è venuto a
costare caro, risultando pari a quasi tre volte il costo sopportato dal primo
polo. E questo è tanto vero che, se si fosse invece votato con il metodo del
quoziente corretto della vecchia legge proporzionale, al primo polo sarebbero
spettati 59 seggi in meno (307), non raggiungendo così la maggioranza assoluta,
e al terzo polo 57 seggi in più (103), mentre il polo dei progressisti sarebbe
rimasto pressappoco sugli stessi livelli (solo due seggi in più). L'effetto
maggioritario della nuova legge risulta dunque con tutta evidenza. Nelle
elezioni del 27 marzo c'è stato pure, però, un effetto singolare che vale la
pena di richiamare. Scomponendo il Polo vincente nelle sue tre componenti (FI,
AN, Lega), si rileva che l'effetto maggioritario, cioè la traduzione dei voti in
un numero moltiplicato di seggi non si riverbera allo stesso modo nelle singole
componenti FI, AN, Lega. L'esame dei risultati dei singoli collegi per quanto
riguarda distintamente i voti espressi con la scheda uninominale e i voti
espressi con la scheda proporzionale porta infatti a osservare che, pur essendo
prevalente nella maggior parte dei casi il contributo dei voti FI al monte voti
del candidato uninominale comune FI - Lega nella regioni del Nord più la Toscana
e del candidato comune FI - AN nelle restanti regioni del Centro e del
Mezzogiorno, il numero dei seggi uninominali attribuiti ai candidati FI non
riflette equamente i rapporti di forza che si sono registrati nei vari collegi,
in termini di voti proporzionali, fra le coppie di partiti FI - Lega e FI - AN.
Rapporti di forza FI - Lega - il candidato uninominale comune FI - Lega è
presente nei collegi di dodici circoscrizioni. Orbene in tutte le predette
circoscrizioni corrispondenti al territorio delle regioni Piemonte, Liguria,
Lombardia, Trentino Alto Adige, Veneto, Friuli Venezia Giulia, Emilia Romagna e
Toscana, con la sola eccezione di Lombardia 2, i voti FI superano i voti Lega e
precisamente su di un totale di 238 collegi il voto FI prevale in 188 (pari al
79%) il voto Lega in 50 (pari al 21%), il che si traduce in un rapporto di forza
fra i due partiti che vede il voto FI pari a una volta e mezzo il voto spettante
alla Lega (4.829.361 contro 3.237.026 voti). Per fare un esempio emblematico,
nel caso del collegio 1 della circoscrizione Lombardia 1 (provincia di Milano)
ai 46.570 voti del candidato uninominale Bossi corrispondono 27.431 voti
proporzionali FI e 14.000 voti Lega. Rapporti di forza FI - AN - nel caso del
candidato uninominale comune FI - AN che è presente in dieci circoscrizioni del
Centro Sud, i rapporti di forza fra i due partiti sono meno squilibrati: i voti
FI superano i voti AN nei collegi di sei circoscrizioni (Lazio 2, Campania 1,
Calabria, Sicilia 1, Sicilia 2, Sardegna) mentre i voti AN superano i voti FI
nei collegi di quattro circoscrizioni (Umbria, Lazio 1, Molise, Basilicata).
Complessivamente, su di un totale di 154 collegi il voto FI prevale in 97 (pari
al 63%) e il voto AN in 57 (pari al 37%). Il che si traduce in un rapporto di
forza fra i due partiti che vede il voto FI maggiore di più di un quinto del
voto spettante alla Lega (2.636.444 contro 2.142.598 voti). Ma, per come si è
visto sopra, questi rapporti di forza non si ripercuotono nel numero dei seggi
attribuiti distintamente a Forza Italia (140), ad Alleanza Nazionale (109) e
alla Lega (117). Per il gioco delle candidature assegnate a tavolino nei vari
collegi all'una o all'altra forza (grosso modo due terzi in quota alla Lega e un
terzo in quota a FI), il risultato maggioritario non si è poi distribuito sulla
base dei rispettivi pesi ipotizzati in apertura di campagna elettorale ed è
venuto a favorire i candidati Lega e AN, e per contro a danneggiare i candidati
FI. Ciò si evince chiaramente dal diverso costo seggi sopportato dalle tre
forze: 67.679 voti per un seggio FI, 47.731 per un seggio AN e solo 29.697 per
un seggio Lega. Ed è ancora più palese se si dovesse per ipotesi ricalcolare il
numero dei seggi spettante ai tre partiti sulla base della vecchia legge
proporzionale. In questa ipotesi a FI sarebbero spettati 162 seggi (22 in più),
ad AN 93 (16 in meno) e alla Lega 52 (57 in meno). Da quanto esposto si
comprendono le polemiche e i conflitti insorti fra le varie forze all'interno
del polo vincente a urne chiuse, e si comprendono pure le tensioni che hanno
accompagnato la formazione del governo nonché gli atteggiamenti di rivalsa che
animano l'uno o l'altro partito e che li porta ad affrontare non come alleati ma
in competizione fra di loro la prossima scadenza europea. Berlusconi e Bossi a
confronto tabella - 1 così gli elettori hanno preferito il polo della libertà
voti proporzionali Forza Italia - Lega e Forza Italia - Alleanza Nazionale.
Basta il mercato, e le città nel caos domano il traffico. Il neo ministro
dell'ambiente Altero Matteoli ha dichiarato di voler attuare una politica di
integrazione tra ambiente ed economia. Questo proposito è largamente condiviso e
battezzato internazionalmente come sviluppo sostenibile; esso si colloca anche
in una fase favorevole dello sviluppo economico. Infatti la struttura
tecnologica che va sostituendo quella delle tradizionali produzioni di massa
determina spesso una riduzione del carico sull'ambiente. A esempio, le
<autostrade informatiche> determineranno negli Stati Uniti una riduzione nei
trasporti di circa il 20%, con conseguente riduzione dell'inquinamento. Il tema
economia - ambiente ha infinite applicazioni settoriali e non può prescindere
dall'utilizzo di strumenti innovativi di simulazione del mercato. Cominciamo qui
a soffermarci sul fatto che proprio le tecnologie elettroniche potrebbero
alleviare un problema fondamentale della nostra vita: l'organizzazione del
trasporto urbano nei centri storici, oggi assillati da congestione e
inquinamento. Il pedaggio elettronico per razionare l'accesso a questi centri
può infatti essere ormai concretamente introdotto in modo efficace e poco
costoso. Esistono sensori su strada che possono ottenere informazioni da una
scheda elettronica collocata sui veicoli, identificandoli e addebitando
automaticamente il pedaggio. Apparecchiature fotografiche, anche queste
automatiche, rilevano la targa degli evasori, che vengono perseguiti informando
un centro elettronico. Questa tecnologia offre la possibilità di affrontare
concretamente con un approccio di mercato il problema dei centri urbani. E ciò
appare particolarmente interessante poiché la tecnologia innovativa si sposa con
la filosofia del mercato che ispira la maggioranza di governo. Il fatto è che lo
spazio stradale è scarso, e la congestione lo rende ancor più prezioso. Ciò
provoca costi che possono restare nascosti anche se ingenti, oppure essere resi
evidenti, e modulati in modo da ottimizzare la situazione. In assenza di
intervento pubblico, infatti, Costi di congestione (perdite di tempo e usura dei
veicoli) e di inquinamento (danni alla salute e agli edifici) non sono
direttamente monetizzati. Essi gravano subdolamente sugli individui, che non
hanno alcun incentivo a migliorare la situazione. Un primo modo di reagire, in
questo caso, è l'applicazione di politiche di tipo amministrativo, generalmente
consistenti nell'istituzione di aree a traffico limitato controllate dai vigili.
Questo approccio è costoso, se attuato con rigore, e poco flessibile. per questo
sembra emergere una tendenza a limitarne l'applicazione da parte di alcune
amministrazioni. A Milano sono stati annunciati provvedimenti che attenuerebbero
gli attuali vincoli d'accesso al centro, così come ad Alessandria, per fare un
altro esempio, è già stato facilitato l'accesso dei veicoli anche verso il
centro. Sono giustificate queste tendenze di ritorno all'antico? una spiegazione
ricorrente è la perdita che le zone a traffico limitato determinerebbero al
commercio. Qui però occorrerebbe approfondire le analisi per chiarire una
contraddizione curiosa: la maggior parte delle indagini compiute all'estero su
questo tema prova che, dopo un periodo d'assestamento, le zone a traffico
limitato favoriscono il commercio. Come mai da noi avverrebbe il contrario? il
problema potrebbe derivare dal mancato utilizzo di strumenti complementari,
quali il rafforzamento del trasporto pubblico. Una Soluzione flessibile e
innovativa (anche se in realtà già sperimentata con successo, si veda il
grafico) potrebbe dunque trovarsi proprio introducendo un prezzo da pagare per
utilizzare il centro urbano. Il pedaggio potrebbe infatti affidare al calcolo di
convenienza economica il razionamento dei veicoli. E ciò avverrebbe con successo
se, oltre ad applicarlo in entità appropriata, esso fosse inserito in una
politica integrata. A esempio, uno studio compiuto per Stoccolma rivela che il
massimo vantaggio deriverebbe da uno schema che accoppiasse il pedaggio a una
politica di riduzione o minore aumento delle tariffe del trasporto pubblico, che
potrebbe essere in parte finanziato proprio dal gettito del pedaggio stesso. La
deregolamentazione totale dei centri storici azzera i costi monetari, ma rende
massimi quelli occulti per inquinamento e congestione. Un cocktail accorto di
tecnologia e simulazione del mercato può invece tutelare il delicato rapporto
ambiente - economia. Pedaggio urbano Singapore: migliaia di veicoli dopo
l'entrata in vigore del pedaggio. Costo attuale: L. 3 mila al giorno, 60 mila al
mese per autoveicolo. Lettere al giornale. La giustizia secondo Forza Italia. In
assenza di impegni precisi nel programma di governo sulla giustizia, ho svolto
alcune considerazioni sul programma elettorale di <Forza Italia>. in tema di
giustizia, il programma sostiene che <gli uffici giudiziari sono intasati da
cause di minima entità, che potrebbero trovare soluzioni di tipo diverso>, e che
<una giustizia lenta non è giustizia>. È vero, ma è altrettanto vero che alla
giustizia i vari governi e legislature hanno sempre assegnato pochi fondi. Con
l'avvento del nuovo processo penale, che avrebbe richiesto un potenziamento di
personale e di strutture giudiziarie, la situazione è peggiorata perché i
politici si sono ben guardati dal mettere gli uffici giudiziari in condizione di
ben lavorare; e se ne capisce il perché. È vero che <dovendo inseguire mille
illeciti la giurisdizione non è in grado di concentrarsi su quelli più gravi e
che maggiormente allarmano la società>; ma è anche vero che la strada da seguire
è quella della depenalizzazione e non quella della cancellazione
dell'obbligatorietà dell'azione penale. Le proposte di <Forza Italia> sembrano
voler modificare le possibilità di azione della magistratura, fermi restando i
fondi a essa assegnati. Ecco allora che <al giudice si deve ricorrere solo in
casi di comprovata rilevanza> (ma chi decide se la causa è degna del giudice?).
E che <la giustizia penale deve essere l'estrema ratio>. È vero che
<l'irragionevole prolungarsi dei processi nuoce all'accusato e lede l'immagine
della giustizia>; ma per porvi rimedio basta assegnare, come detto, più fondi
alla giustizia e i processi si abbrevieranno. Non vorrei che si continuasse
nell'errore di assegnare pochi fondi e poi, per far funzionare lo stesso
l'amministrazione toccassero importanti garanzie che attualmente tutelano i
cittadini onesti. Roberto Corbetta (Pioltello - Mi) stato e Fininvest. Leggo, su
<il Sole 24 ore> del 17 maggio, all'interno della rubrica di prima pagina
<cronaca politica> la seguente frase: <il governo dovrà sostenere, attraverso
l'avvocatura di stato, le tesi contrarie a quelle della Fininvest>. La Notizia,
da incorniciare, pur nella sua prevedibilità e inevitabilità, mi provoca un moto
di insofferenza. Avrei apprezzato, magari in altra parte del giornale, un
commento. Girolamo Bortolato (Venezia Mestre) le opinioni di Dornbusch. Mi
riferisco agli articoli comparsi sulla pagina dei commenti dell'edizione di ieri
de <il Sole 24 ore>, dedicati al convegno organizzato dalla banca commerciale
italiana in occasione dei suoi cento anni. Spiace constatare che, mentre da un
lato Alessandro Merli richiama l'<avventurarsi> di Rudi Dornbusch <sul terreno
della politica lamentando la mancanza di esperienza della nuova leadership in
Italia e l'apertura a destra del governo> dall'altra evidenti ragioni di spazio
hanno <tagliato> proprio la parte del contributo in cui il professor Dornbusch
esplicita le sue opinioni al riguardo. Opinioni non necessariamente
condivisibili, ma auspicabilmente da non tacere, soprattutto quando nello stesso
giorno, ironia della sorte, il <Wall Street Journal of Europe> titola la sua
spalla "Italy's coalition suffers as "fascist" tag dogs the national alliance".
(<la coalizione al potere in Italia viene danneggiata dal fatto che l'etichetta
"fascista" perseguita Alleanza Nazionale>). Luca Tazzioli (Bergamo) frigoriferi
italiani dieci in ecologia. Ho letto su <il Sole 24 ore> del 18 maggio
l'articolo opinione di Ivan Novelli di Greenpeace, dal titolo <i dubbi sono
legittimi, ma alle imprese conviene prepararsi>. Un opinione sbagliata, almeno
quando l'autore asserisce, a proposito dell'uso degli idrocarburi nei
frigoriferi, che l'<industria italiana è in ritardo>. Infatti nelle nostre
fabbriche di frigoriferi in Italia, tra le più grandi in Europa, produciamo da
oltre un anno questi modelli <Greenfreeze>. Assicuro inoltre, come del resto
abbiamo già spiegato in varie occasioni alle organizzazioni ecologiste, che lo
sviluppo del prodotto è al livello della migliore produzione della Germania
(unico mercato che, al momento, richiede questa tipologia di frigorifero).
Ilario Caverzan direttore divisione freddo Zanussi elettrodomestici (Pordenone)
conservatorie, Napoli non è lumaca. <il Sole 24 ore> del 18 maggio ha pubblicato
un articolo intitolato <"Gazzetta" Lumaca sul registro a Napoli> nel quale si
ironizza sulla lentezza dei decreti del ministro Goria del 17 ottobre 1992,
aventi a oggetto l'attivazione delle conservatorie meccanizzate e pubblicati
sulla gazzetta ufficiale del 16 maggio 1994 (l'entrata in vigore di tali decreti
è quindi fissata al 1 giugno 1994), e si definisce <Napoli bella ma pigra,
solare ma irresponsabile, dove evidentemente cielo, mare, pizza e Tarantella,
immunizzano dalla fretta>. Tutto ciò avrebbe <prodotto il mostro di cui diciamo>
e cioè, il fatto che decreti dell'ottobre 1992 vengano applicati nel giugno
1994. Per di più, il giornale si augura che il <professor Miglio non sia tra i
lettori attenti un pò pedanti della gazzetta ufficiale> e ciò al fine di evitare
le certe accuse o ironie dello stesso professore. Chi scrive, nella sua qualità
di presidente del consiglio notarile di Napoli, non sa con precisione quali
siano i motivi del ritardo nell'attuazione della conservatoria meccanizzata, o
meglio ne conosce alcuni che nulla certamente hanno a che fare con la Napoli che
il giornale disegna. Sa però con certezza quali sono le difficoltà per attuare
la conservatoria meccanizzata. Il professor Miglio non avrebbe nessuna
possibilità di dolersi o di ironizzare, in quanto le capitali delle altre
repubbliche che egli auspica, Milano in primo luogo e chissà Firenze o Roma,
versano in condizioni certamente peggiori di Napoli, in quanto in dette capitali
non si sa ancora quando quei famosi decreti saranno pubblicati e quindi quando
entreranno in funzione le conservatorie meccanizzate. Una volta tanto la Napoli
bella ma pigra, solare ma irresponsabile, ha fatto più presto di Milano, Roma o
Firenze. Enrico Santangelo (presidente consiglio notarile dei distretti riuniti
di Napoli, Torre Annunziata e Nola). Industria di stato. - Luciano Cafagna,
Gabriele De Rosa e Mario Pirani presentano oggi a Roma alle ore 18 (Mayfair
residence, Via Sicilia 183) il volume di Gian Lupo Osti e Ruggero Ranieri
l'industria di stato dall'ascesa al degrado. Trent'anni del gruppo Finsider,
edito da il Mulino. Il dibattito, promosso dalla fondazione Assi di storia e
studi di impresa, è moderato da Paolo Sylos Labini. Assistenza sanitaria. -
<assistenza sanitaria oggi: meglio pubblica o privata?>: ne discutono oggi alle
ore 17:30 a Milano presso la sede di Socrea (via Cino del Duca 8), nel corso di
un incontro organizzato da American Medical Center, Elio Borgonovi, Marco
Campari, Marco Giacomoni, Alberto Messina e Carlo Orlandini. Moderatore Edoardo
Stucchi. Nuova imprenditorialità. - si tiene oggi a Torino alle ore 17 (sede
Banco Ambrosiano Veneto, Via Alfieri 6) il convegno <la nuova imprenditorialità:
trasformarsi per vincere>, promosso da Aidda, Associazione Imprenditrici Donne
Dirigenti D'Azienda. Previsti interventi di Tiziana Del Lo Vecchio, Carlo Levis,
Elsa Fornero ed Ermanno Ferretti; introduzione e coordinamento di Rodolfo Bosio
de <il Sole 24 ore>. Lo studio di un istituto europeo rileva gli effetti
positivi della concentrazione. Cinema multisale alla francese per conquistare
gli spettatori. Roma - una triplice concentrazione sta cambiando il panorama
delle sale cinematografiche in Europa. La prima, a livello geografico, è in gran
parte avvenuta a vantaggio dei centri metropolitani; la seconda, ancora in atto,
interessa la proprietà, con l'integrazione tra distributori e titolari di
esercizi, mentre la terza vede un numero sempre maggiore di schermi concentrati
nelle multisale o nei Multiplex (complessi con otto o più sale). L'analisi di
queste tendenze è contenuta ne <il libro bianco dell'esercizio cinematografico
in Europa>, curato dalla London Economics e dal Bipe Conseil per conto di Media
Salles, iniziativa del programma media europeo per il sostegno del cinema in
sala. Il grande schermo si deve preparare all'avvento dell'era digitale previsto
per la seconda metà degli anni 90. Il suo ruolo si è modificato negli ultimi
decenni: da principale mezzo di sfruttamento dei film è diventato strumento
primario per il loro lancio nei successivi momenti di consumo, destinati a
differenziarsi e moltiplicarsi con l'avvento di nuove tecnologie. Ciò che conta,
insomma, è il successo del film più che il guadagno ottenuto con il suo
passaggio nelle sale. L'home video - a fronte di una spesa diretta del
consumatore stimata in circa 10 miliardi di Ecu (oltre 18.500 miliardi di lire)
l'esercizio (con un box office che ha incassato 2,3 milioni di Ecu nel
novantadue) non rappresenta da tempo l'entrata principale per i produttori. Il
consumo di film è aumentato con l'home video (che vale 5,2 milioni di Ecu
novantadue) e i canali televisivi (solo per la pay tv sono stati spesi 2,4
milioni di Ecu). Il <libro bianco> fotografa la situazione al novantadue, ma nel
novantatre si è avuto ovunque un incremento del cinema in sala. in Europa la
situazione è quanto mai differenziata. I tassi di noleggio, ad esempio, variano
dal 33 al 56% degli incassi al botteghino mentre i prezzi dei biglietti
oscillano tra 2,63 e 5,51 Ecu (cioè tra 4.850 e 10.200 lire circa). In Francia,
grazie ai finanziamenti pubblici per sostenere le sale in provincia, vi è la
maggior densità di schermi ogni 100 mila abitanti, e cioè 7,7 contro i tre di
Gran Bretagna, Portogallo, Olanda e Grecia. Diversi sono anche i livelli di
concentrazione del mercato: in Gran Bretagna i tre maggiori gruppi controllano
il 70% dei biglietti venduti, in Irlanda un solo soggetto ha in mano il 47%
mentre in Italia, Germania, Grecia e Danimarca vi è una maggiore frammentazione.
Il caso francese - un quarto circa del mercato europeo è controllato da imprese
parzialmente integrate tra esercizio e distribuzione (è raro però che un
distributore rifornisca solo i propri cinema). in Francia i tre maggiori
Proprietari di circuiti, Ugc, Gaumont e Pathè, sono tutti collegati a società
distributrici e produttrici. E le Majors Usa da qualche anno investono
nell'esercizio in alcuni paesi europei (Gran Bretagna e Germania). In Italia si
è fermi ai progetti e alle intenzioni, nonostante le voci che da anni
pronosticano l'avvento di Warner o Paramount nella gestione di sale. La
Fininvest ha il circuito cinema 5 e il 50% della Penta: quest'ultima, però, sta
per essere sciolta, per cui d'ora in poi bisognerà analizzare separatamente le
strategie d'integrazione di Cecchi Gori e della Silvio Berlusconi
Communications. E forse a Cinecittà potrebbe sorgere presto il primo Multiplex
nazionale. Effetto Multiplex - quali sono gli effetti di questa concentrazione
tra distribuzione ed esercizio? Una migliore remunerazione degli investimenti,
la riduzione dei costi, in alcuni casi l'apertura del mercato imposta dalle
Majors statunitensi nei confronti di un soggetto nazionale potenzialmente
monopolista (è il caso di Danimarca e Irlanda) e lo stimolo all'innovazione per
non perdere quote di mercato. Il rischio sottolineato dal libro bianco è la
riduzione della concorrenza e nasce più dalla posizione dominante di un soggetto
in un segmento di mercato che dalla sua presenza in più segmenti. La
Concentrazione degli schermi sotto lo stesso tetto, invece, offre allo
spettatore una maggior scelta nello stesso luogo e ha come conseguenza la
rarefazione delle sale. Multiplex sono i complessi a otto o più sale, mentre le
multisale ne hanno da due a sette. I primi rappresentano il 20% degli schermi
totali (il 25% in Belgio e in Gran Bretagna, ma con metà degli spettatori).
L'effetto del Multiplex, in Germania, è stato un incremento del 43% degli
spettatori relativi, tra l'89 e il novantadue, mentre il resto del mercato è
calato del 12%. In termini di frequenza annua, un'indagine sul campo ha rilevato
una media annua di 400 spettatori a poltrona, contro una media europea di 177
(un posto può essere occupato tre o quattro volte al giorno). Il Multiplex,
insomma, rafforza gli altri due livelli di concentrazione, quella proprietaria e
quella geografica. La ricerca non rileva un effetto positivo dei Multiplex sulla
diffusione di film europei non nazionali. In Europa, ai film Usa spetta il 74%
degli incassi, ai film nazionali il 17% e a quelli degli altri paesi europei il
7% circa. Ma ciò dipende soprattutto da altri fattori, come l'assenza di imprese
europee distributrici che bilancino la posizione degli americani. Non è
dimostrabile un problema di accesso alle sale da parte delle produzioni
continentali dovuto alla concentrazione integrazione. Cinema: il mercato europeo
(in istogramma sono riportati i seguenti dati). Parla Eduardo Giliberti,
responsabile della concessionaria Rai. <gli spot in tv? una lotta a colpi di
sconti del 40%>. (dal nostro inviato) Cagliari - nel disastrato panorama della
pubblicità italiana sorride solo la Sipra, concessionaria Rai. Lo rilevano i
dati sul primo trimestre novantaquattro elaborati dalla Nielsen (si veda <il
Sole 24 ore> del 17 maggio): l'Investimento complessivo in pubblicità, al netto
degli sconti, è diminuito (-1,2%); tutti i mezzi hanno perso terreno. Tutti
tranne uno: la Rai, che nel periodo gennaio - marzo ha registrato una raccolta
pubblicitaria netta di 422,8 miliardi, il 4,8% in più del primo trimestre
novantatre. Un risultato, non hanno mancato di sottolineare le reti concorrenti,
ottenuto grazie a una forte impennata dell'affollamento, che nello stesso
periodo è cresciuto del 20% sui primi tre mesi dell'anno precedente. Ma Eduardo
Giliberti, da cinque mesi direttore generale della Sipra, dove è approdato dalla
Rcs pubblicità (concessionaria del gruppo Rizzoli - Corriere della Sera),
ribatte alle critiche dei concorrenti e spiega le ragioni della crescita.
Presente in qualità di osservatore all'incontro "industria - distribuzione"
organizzato dalla Nielsen in Sardegna, Giliberti parla volentieri di pubblicità
e televisione. La Sipra è accusata di non rispettare i limiti sull'affollamento.
Accusa infondata. I limiti sull'affollamento previsti dalla contestata legge
Mammì sono ampiamente rispettati dalla Rai. Basta scorrere i dati. E ricordo
ancora una volta i tetti. Per la Rai: 12% orario per rete e 4% settimanale
calcolato sulla media delle tre reti. Per la Fininvest: 18% orario e 15%
giornaliero per ciascuna rete. Ma nel primo trimestre novantaquattro il numero
di spot trasmessi sulle reti Rai è cresciuto del 20% sull'anno precedente. È
vero, ma per un semplice motivo. Nel novantatre la Sipra aveva lasciato
invenduto il 23,24% degli spazi complessivi a sua disposizione. Non abbiamo
fatto altro, in questi mesi, che offrire questi spazi al mercato e saturare così
la nostra offerta. non dimentichiamoci che la concorrenza dispone di un
"contenitore" cinque volte più grande del nostro. Quindi lasciare degli spazi
invenduti significava farsi un autogol. I concorrenti non la pensano allo stesso
modo. E allora attenzione alle cifre: in valore assoluto, nel periodo gennaio -
marzo novantaquattro, le tre reti Rai hanno trasmesso 6.103 spot in più rispetto
al primo trimestre novantatre (20%). Nello stesso periodo sulle reti Fininvest
sono andati in onda oltre 10 mila spot in più rispetto al gennaio - marzo
novantatre (8%). La variazione tendenziale è diversa perché diversa è la base di
partenza: la Rai partiva da un volume di 30 mila spot, la Fininvest di 127 mila.
E tutto questo grazie alla nostra politica di saturare gli spazi vendendo tutto
ciò che avevamo, e abbiamo, a disposizione. Il primo semestre si chiuderà con
buoni risultati per la Sipra? penso di sì. In aprile abbiamo registrato una
crescita della raccolta pubblicitaria netta del 19% sullo stesso mese dell'anno
precedente, pari a 21 miliardi di ricavi in più. Nel primo semestre
novantaquattro il fatturato televisivo della Sipra, sempre al netto degli
sconti, crescerà del 7% sul gennaio - giugno novantatre, consentendo alla
concessionaria di incassare 60 miliardi in più dell'anno prima. E a luglio,
grazie ai mondiali di calcio, il tasso di crescita è destinato a salire ancora.
Cosa pensa della politica "listini puliti" varata da Publitalia, concessionaria
della Fininvest? È un falso listino "pulito": basta scorrere i valori relativi
agli investimenti netti per capire che gli sconti esistono, eccome. Publitalia
si è presentata con listini abbattuti, in partenza, del 25 per cento. I listini
della Sipra non sono cambiati, salvo praticare anche noi uno sconto iniziale del
25 per cento. La verità è che i nostri concorrenti vendono ancora il secondo di
pubblicità a un prezzo molto inferiore al nostro. Altro che eliminare gli
sconti. Qual è lo sconto medio nel settore della televisione? In media nel
comparto televisivo gli sconti viaggiano sul 40% del valore di listino. Ormai,
stante la crisi degli investimenti, quello pubblicitario è un mercato dove, per
crescere, si può solo strappare quote ai concorrenti. Una situazione di
concorrenza esasperata, di lotta all'arma bianca. E qual è la politica
commerciale della Sipra? Utilizzare tutto il magazzino spazi a nostra
disposizione, facendo lo sforzo di capire che cosa è rimasto invenduto e perché;
andando a cercare i clienti giusti per offrire anche questi spazi. Vendendo la
qualità del prodotto televisivo e non la Quantità. Cosa pensa della legge Mammì?
Sulla Mammì si esprimerà il nuovo parlamento. Dal mio punto di vista sostengo
solo questo: l'Italia è un paese che non può permettersi nove reti nazionali.
Mancano le risorse per sostenere un simile assetto del sistema televisivo.
Eduardo Giliberti. Lo sviluppo dell'elettronica costringe il settore a radicali
mutamenti di rotta. per l'editoria rivoluzione interattiva. Pubblichiamo uno
stralcio della relazione introduttiva del presidente della Fieg, al terzo
simposio internazionale sul diritto d'autore organizzato, a Torino, dall'Aie
(Associazione Editori Libri). L'Associazione Nazionale Editoria Elettronica, che
abbiamo di recente costituito in Italia, e che ho l'onore di presiedere, parla,
in un rapporto di imminente pubblicazione, di una vera e propria guerra tra
produttori internazionali per l'assalto al mercato delle famiglie, il più
interessante, alla lunga, in termini di copie vendute e fatturati. Gli ultimi
dati disponibili ci dicono che nel 1993 erano presenti sul mercato 5.053 titoli
(nel settore dei cd rom). Ne esistevano solo 48 nel 1986 e questo basta a far
comprendere quanto sia cresciuto il mercato e quanto sta diventando importante
il problema dei diritti d'autore. Il 58% dei titoli pubblicati - ci dice il
rapporto Anee - sono per il Dos e Windows, il 22% per Macintosh, il 7% per Cd I,
il 5% per Tandy, il 4% per Cdtv e un altro 4% per il Sony Data Discman. Nel 1993
- cito sempre dal rapporto Anee - sono stati venduti 2,7 milioni di lettori di
cd rom negli Stati Uniti, 900 mila in Asia e 400 mila in Europa. Ancora
pochissimo, certo, se raffrontiamo questi dati di vendita con quello dei libri
su carta, ma che comunque ci dicono che il mercato è già nato. Ce lo confermano
le grandi rassegne internazionali del libro (dal salone di Francoforte a quello
di Bologna del libro per ragazzi) all'interno delle quali si allestiscono
sezioni destinate all'editoria elettronica. Ce lo conferma soprattutto la
nascita di rassegne specializzate, come il Milia di Montecarlo, dove per la
prima volta si incontrano pubblico, aziende, titolari di diritti. In queste
occasioni impariamo a conoscere e ad avvicinarci ai "living books". Al di là
degli slogan, si fa comunque strada - in questo nuovo mondo editoriale - una
distinzione sempre più netta non solo in base alle piattaforme usate (più
orientate al televisore, o più orientate al computer), ma anche in base al
contenuto: quella tra i cd rom contenenti solo testo e quello dei cosiddetti
multimedia interattivi (Mmi) sui differenti formati cd rom Xa, cd I, Amiga Cd
32. Il Rapporto Imo (Information Market Observatory) pubblicato dall'Unione
Europea nel luglio 1993 analizza infatti disgiuntamente i due mercati indicando
per i multimedia un fatturato di 7.550 milioni di Ecu, di cui 4 mila dovuti
all'hardware. Questa è una cifra che di per sé spiega l'interesse per la
multimedialità interattiva da parte delle aziende che operano nel campo
dell'elettronica di consumo e dei personal computer. E spiega certe "invasioni
di campo" (come quella dell'Olivetti diventata anche editore con Opera
Multimedia) e le molte joint venture tra aziende elettroniche ed editori
tradizionali, detentori sia di competenze che di preziosissimi diritti. Gli
editori sono certamente in una posizione di forza nel settore delle opere su cd
rom contenenti solo testo o immagini d'arte: non è così nel mondo dei multimedia
interattivi dove c'è molto lavoro da fare sui nuovi prodotti e dove entrano in
gioco spesso altri diritti d'autore (musiche, film). sono pochi gli editori in
grado di avere "in casa" la titolarità di tutti i diritti in gioco. per gli
altri si tratta di trovare sinergie, accordi, progetti comuni. Tutto questo
finora è mancato e - mescolato alla prudenza degli editori nell'investire in
questa nuova editoria - ha portato molti "nuovi editori" a scendere in campo per
fare il nostro mestiere. Ma oggi, con i cd rom e la multimedialità, è davvero lo
stesso mestiere di 500 anni fa? Dobbiamo renderci conto che non è così. Che
occorrono nuovi editori e nuovi autori. Che occorre - come è stato scritto -
trovare una nuova poetica per questi mezzi, più adatta alle tecniche che si
utilizzano. C'è bisogno di una nuova creatività, di un ripensamento su quello
che si vuol dire con l'editoria elettronica. Bisogna trovare nuovi linguaggi e
nuove regole, e anche nuove forme di rispetto per il lettore. Catturare la sua
attenzione quando deve girare pagina sullo schermo non è così facile come per il
libro, sul quale l'occhio umano è avvezzo da secoli a correre veloce. Gli ultimi
Paradigmi dell'informatica - così li ha definiti il filosofo Thomas Kuhn, del
Massachusetts Institute Of Technology - favoriscono poi le persone istruite a
danno delle altre, rendendo anche ipotizzabile, per questa via, un divario più
ampio tra ricchi e poveri. C'è quindi molto da fare anche per mettere in grado
tutti i cittadini di utilizzare, senza distinzioni, le risorse dell'informatica.
Ed ecco riproporsi l'eterno problema dei contenuti editoriali. Anche in questo
la storia di Gutenberg può insegnarci qualcosa. Né Gutenberg, né i suoi più
immediati imitatori riuscirono a comprendere bene le potenzialità comunicative
della stampa a caratteri mobili. Gutenberg morì povero, dopo essere stato
costretto a vendere la tipografia. E furono solo i suoi epigoni, nel mezzo
secolo seguente, a inventare l'industria editoriale. Vedi il più grande fra
tutti, Aldo Manuzio, in Venezia. Egli aveva quello che a Gutenberg mancava: la
conoscenza del mezzo in relazione ai contenuti da veicolare. I bambini trovano
migliore l'offerta televisiva delle reti Fininvest. La Rai, madre della tv dei
ragazzi, già nel 1987, anno primo dell'era Auditel, aveva perduto il primato su
questa importante fascia di pubblico composta da individui di età compresa tra i
quattro e i quattordici anni. In quell'anno la quota di ripartizione
dell'ascolto dei bambini nel giorno medio andava per il 49% alla Fininvest e per
il 32% alla Rai. Sono stati dunque i bambini dell'87 i primi ad attribuire un
primato alle reti private. Oggi la Fininvest è al 56% e la Rai al 34%, entrambe
hanno incrementato la propria porzione di bambini all'ascolto, evidentemente a
danno delle altre emittenti. Alcune fra queste lamentano l'esiguità del campione
Auditel, ma non sono in grado di offrire al mercato dati altrettanto
certificati. Il grafico mostra l'andamento dell'ascolto dei bambini nel corso
della giornata: la prima serata è la fascia di maggiore presenza con il 35% dei
bambini italiani, ma già nel pre serale il 25% è seduto davanti alla
televisione. Lo scorso anno la presenza nel giorno medio era stata ancora
maggiore e più elevato il numero di minuti trascorsi a guardare la televisione.
La permanenza davanti al teleschermo resta comunque superiore alle tre ore e
mezzo al giorno. La fascia oraria che subisce il calo d'ascolto maggiore è in
valori assoluti quella pomeridiana, fra le 15 e le 18, la diminuzione è dovuta
esclusivamente alle prestazioni della Fininvest, che recupera nel pre serale
quando però scendono sensibilmente le presenze dei bambini sia per la Rai che
per le altre tv. Anche questa fascia ha quindi un rendimento negativo rispetto a
quanto prodotto nella scorsa stagione. I bambini e la tv ora per ora. Salone del
libro: affluenza record. Frantumati tutti i record di affluenza e di vendite
all'ottava edizione del salone del libro di Torino, chiusa ieri al lingotto
fiere. Oltre 156 mila i visitatori (17.200 quelli professionali contro i 13 mila
dello scorso anno) che hanno affollato gli stand di 852 espositori tra il 19 e
il 24 maggio. Le vendite hanno registrato un incremento medio del 35,40%, con
punte che hanno raggiunto anche il 140% di aumento rispetto al novantatre.
Soddisfatti, in particolar modo, i piccoli e medi editori per i quali il salone
torinese rappresenta una vetrina insostituibile che, dalla prossima edizione,
potrebbe essere estesa ad altre zone d'Italia, con la creazione di "salotti
librari" monotematici legati, comunque, alla rassegna torinese. <un'idea
geniale> l'ha definita Cesare Verlucca, editore piemontese pronto ad affrontare
i salotti dopo il successo di vendite ottenuto dal salone. Ma gli acquirenti
hanno premiato un pò tutti, da Feltrinelli a Settimo Sigillo, da Einaudi a
Franco Angeli, da Piemme a Marsilio. E un vero trionfo è stato decretato anche
per i dibattiti e i convegni, con sale spesso affollate, tanto da richiedere
l'intervento della polizia. La rassegna tabella - 1 la rassegna visitatori alla
mostra del libro (in istogramma sono riportati i seguenti dati). Seat rinnova i
servizi delle <pagine gialle>. Le <pagine gialle> Seat cambiano aspetto e
promuovono la lettura. L'edizione <Casa> (distribuita a 20 milioni di famiglie)
avrà un <avanti elenco> con una guida pratica per il cittadino, informazioni
sulla grande distribuzione e cartine urbane. Nelle <pagine> vi sarà un nuovo
indice per aiutare la ricerca. Il volume sarà chiuso dalla sezione
<urgentissimo> a colori, per servizi di immediata necessità. Nel volume <Lavoro>
(otto milioni di copie), vi saranno la guida pratica dell'azienda insieme con
cartine regionali. L'indice sarà rinnovato in maniera analoga al volume <Casa>.
<le pagine gialle - commenta Paolo Torresani, amministratore delegato della Sea
Stet - sono un punto di riferimento per capire le dimensioni e le
interconnessioni tra le realtà del paese, e un paese dove si legge poco non è
maturo economicamente e socialmente. Quest'anno metteremo a disposizione della
promozione pubblicitaria del libro ben 5 mila spazi, pari al 25% del totale e a
un miliardo di valore, sull'edizione casa>. Londra, uno sciopero <paralizza> la
Bbc. Uno sciopero dei giornalisti e dei tecnici ha paralizzato ieri la Bbc, il
colosso televisivo britannico. Cancellati notiziari, avvenimenti sportivi e
rubriche d'informazione, l'ente radiotelevisivo ha dovuto mandare in onda vecchi
film e musica. Allo sciopero di 24 ore, il primo di una serie programmata dai
sindacati aziendali, hanno aderito 13 mila dei 20 mila dipendenti della British
Broadcasting Corporation. Lo sciopero ha avuto ripercussioni in tutto il mondo,
in quanto si sono astenuti dal lavoro anche i giornalisti del <World Service> i
cui notiziari sono, appunto, trasmessi in tutto il globo. La vertenza nasce dal
piano di ristrutturazione dell'azienda britannica che prevede, tra l'altro, un
meccanismo di collegamento tra il salario e la produttività (si veda <il Sole 24
ore> del 18 maggio). Ieri mattina picchetti di scioperanti presidiavano gli
ingressi delle sedi della Bbc, ma non si sono segnalati incidenti. L'adesione
alla protesta è stata, infatti, molto più alta di quella che prevedevano gli
stessi sindacati. Nuovo annuncio del ministro Poli Bortone che intanto prepara
la nuova finanziaria agricola. Una commissione d'inchiesta per far luce sulle
frodi all'Aima. Roma - il ministro delle risorse agricole affonda ancora i colpi
sul fronte delle frodi agricole e istituisce per decreto una commissione
d'inchiesta per fare piena luce sulle disfunzioni del sistema dei pagamenti agli
agricoltori e alle imprese effettuato in passato dall'Aima, l'azienda di stato
per gli interventi sul mercato agricolo. Adriana Poli Bortone fa così seguire al
decreto legge che trasforma l'Aima in Eima e al suo contemporaneo
commissariamento un altro provvedimento che dà pieni poteri a cinque esperti
(scelti tra professori universitari e alti dirigenti della pubblica
amministrazione) per acquisire tutta la documentazione dell'ex Aima. Saranno
messi sotto controllo tutti gli archivi informatici per rintracciare ogni
disfunzione amministrativa e porvi riparo come più volte sollecitato dalle
organizzazioni professionali agricole. Il "pool" di esperti inizierà a lavorare
quanto prima - ha informato il ministro - e sarà tenuto a presentare entro fine
giugno un rapporto preliminare che dovrà contenere anche indicazioni per
snellire e semplificare le procedure e coordinare l'azione amministrativa. Il
rapporto servirà al ministro per avviare successivamente le opportune azioni
giudiziarie nei confronti di quelle persone ritenute responsabili di frodi nei
confronti dello stato e dell'Unione Europea. <i risultati dell'indagine
ministeriale - ha aggiunto Poli Bortone - verranno anche messi a disposizione
del parlamento che potrebbe istituire una commissione parlamentare, come ha già
ipotizzato il Pds>. La decisione del ministro è stata resa nota agli assessori
regionali all'agricoltura convocati ieri per impostare i lavori del comitato
permanente per le politiche agroalimentari. Durante l'incontro, il ministro si è
impegnato ad attuare fino in fondo la legge istitutiva del Ministero delle
risorse agricole e a convocare ogni mese i rappresentanti regionali. <per
rendere più efficaci gli incontri - ha precisato il ministro - ogni volta
discuteremo in modo approfondito di un singolo argomento>. E fra un mese sarà
data priorità alla legge pluriennale di spesa. Sull'argomento Poli Bortone ha
riferito che le risorse finanziarie da destinare al settore dovranno essere
superiori a quelle stanziate in passato, anche perché l'attuale bilancio del
ministero è solo un terzo rispetto a quello di sette - otto anni fa. La bozza
del disegno di legge, al quale si sta lavorando alacremente, sarà inviata
tempestivamente alle regioni e discussa alla prossima riunione del comitato.
Adriana Poli Bortone. Il nuovo consorzio venderà sistemi integrati. Trasporti
ferroviari: alleanza Fiat - Sasib. Milano - Fiat ferroviaria e Sasib hanno
stipulato un accordo per la commercializzazione e la promozione congiunta di
<sistemi ferroviari integrati>. L'accordo prevede la costituzione di un
consorzio, Italrail, che opererà soprattutto all'estero e in particolare - hanno
reso noto i due partner - <su quei mercati in cui gli enti ferroviari richiedono
supporti e risposte globali con l'integrazione di più competenze>: in prima fila
spiccano Est europeo, estremo Oriente, Usa, Turchia. L'attività del consorzio si
svilupperà nell'alta velocità ferroviaria con linee non dedicate (su cui viaggia
bene il pendolino) e nel trasporto urbano. La Collaborazione tra Fiat e Sasib -
si legge in un comunicato congiunto diramato ieri - rappresenta un passo
importante nell'ambito dei trasporti <perché sulla base del know how e dei
prodotti delle due società permetterà azioni di marketing complete e l'offerta
di studi di fattibilità, progettazione e supporto tecnico ad alto livello
professionale>. Il Consorzio - che sarà aperto ad altri partner - si occuperà
inoltre del coordinamento delle commesse acquisite. La Fiat ferroviaria con
questo accordo arricchisce il proprio business, già ben consolidato. La Società,
che ha sede a Savigliano (Cuneo) e ha realizzato un fatturato di oltre 300
miliardi nel novantatre, è specializzata nella progettazione e nella costruzione
di materiale rotabile. Ha acquisito importanti esperienze nel campo dell'alta
velocità Fs (partecipa tra l'altro al consorzio Trevi, che produce il treno
veloce Etr 500) e dei treni a "pendolamento attivo" (il pendolino, del quale
sarà presto sui binari la terza generazione). Conta stabilimenti a Savigliano e
Colleferro (Roma) e controlla la elettromeccanica Parizzi Spa di Bresso
(Milano), specializzata nella progettazione e costruzione di parti elettriche ed
elettroniche dei treni. L'altro partner opera soprattutto nel segnalamento. Il
settore impianti fissi ferrotranviari del gruppo Sasib comprende l'omonima
società di Bologna (divisione segnalamento ferroviario e Tlc), la Luzi di Roma
(elettrificazione), la General Railway Signal (Usa), la Sasib Hellas (Grecia),
la Algemene Seln Industrie (Olanda) e Casco (Cina). L'offerta integrata in
quest'area di attività comprende sistemi e apparecchiature per la regolazione,
l'automazione in sicurezza, l'elettrificazione, le telecomunicazioni e la
supervisione del trasporto ferroviario e metropolitano. Il fatturato globale
novantatre è stato di 980 miliardi, di cui 370 negli impianti ferrotranviari.
Quote latte: sotto accusa l'ultimo bollettino. Roma - il bollettino è ancora
fresco di stampa, ma ha già provocato una levata di scudi da parte delle
associazioni agricole e delle regioni, che chiedono al ministro di bloccarne la
validità. Il Bollettino in questione, ovviamente, è quello sulle quote latte,
che l'Eima (ex Aima) ha distribuito agli interessati sulla base dei controlli a
tappeto, azienda per azienda. L'ultima fotografia ha cancellato circa 30 mila
aziende, portando così a circa 60 mila gli allevamenti cancellati rispetto ai
165 mila inizialmente censiti. Una vera e propria falcidia anche sui
quantitativi assegnati, scesi a 9,58 milioni di tonnellate, contro i 12 milioni
attribuiti inizialmente. All'Eima ammettono alcuni errori e assicurano che
presto il bollettino sarà integrato con un'appendice con le correzioni dovute.
Ma la parola fine a questo balletto di cifre sarà messa forse soltanto quando, a
breve, arriveranno i dati sui ritiri effettuati dall'industria. I viaggi dello
spirito. I <miracoli> del turismo religioso - il business sfiora i 4 mila
miliardi. Milano - è l'Umbria la capitale del turismo religioso. E non poteva
essere altrimenti, visto che stiamo parlando della regione mistica per
eccellenza. Un primato che affonda le radici in tempi remoti, nell'alto medioevo
e in tutto il XIII e XIV secolo quando in Umbria si diffuse, con la rapidità di
un contagio, il monachesimo. San Benedetto nacque a Norcia. San Francesco ha
legato il suo nome in modo indissolubile ad Assisi, mentre Todi è stata la città
di Jacopone. E oggi questi luoghi costituiscono mète ambite per milioni di
pellegrini. Nel novantatre Assisi ha registrato oltre 480 mila arrivi, per un
totale di un milione di presenze. Gli arrivi di turisti italiani hanno sfiorato
le 300 mila unità, quelli stranieri le 183 mila. Le presenze estere hanno visto
al primo posto la Germania (85 mila visitatori), seguita da Stati Uniti e
Francia. Todi, sempre nel novantatre, ha avuto 74 mila presenze e un fatturato
di 7,5 miliardi. Ma il dato più clamoroso è quello del santuario di
Collevalenza, vicino a Todi, che lo scorso anno ha registrato un milione di
presenze con 50 miliardi di fatturato. E poi le altre mète: Cascia, Spoleto,
Orvieto. In realtà, il caso Umbria è solo la punta di un iceberg: quello del
turismo religioso nel suo complesso (inteso nelle due componenti di turismo
devozionale, cioè dei pellegrinaggi nei luoghi di fede, e del turismo culturale,
legato alla ricerca delle testimonianze storiche e artistiche della religione),
un fenomeno in continua crescita. Secondo i dati diffusi ieri a Milano dall'Expo
Cts, i "Viaggi dello spirito", nonostante le difficoltà economiche in cui tutti
i paesi si sono venuti a trovare negli ultimi anni, hanno registrato nel
novantatre una crescita in Italia del 5%, con oltre 33,6 milioni di viaggiatori,
per un giro d'affari globale che ha raggiunto i 4 mila miliardi. La nostra
penisola è un autentico scrigno, dove è custodito l'85% oggi dell'intero
patrimonio artistico e culturale europeo (30 mila chiese, 700 musei diocesani,
decine di monasteri e conventi). Il paese europeo che segue l'Italia come mèta
di pellegrinaggi è la Francia, con oltre 30 milioni di turisti. Problemi e
prospettive del turismo religioso saranno al centro della terza edizione di
Itinera, la borsa internazionale del turismo religioso in programma, a Verona,
dal 6 al 9 ottobre prossimi. <in questi anni - osserva monsignor Carlo Mazza,
direttore dell'ufficio nazionale del turismo della Cei - il nostro settore ha
registrato un confortante aumento della qualità: dall'accoglienza, ai trasporti,
alla cultura delle persone (accompagnatori e visitatori) coinvolti nei viaggi>.
Infine una curiosità: i visitatori di Loreto si aggirano sui 4,4 milioni
all'anno, mentre quelli della Certosa di Pavia oltrepassano quota 1,7 milioni.
Il buon manager? copia dal vicino. Milano - il vecchio spionaggio industriale
matura, diventa scienza e riesce a portare attorno a un tavolo come alleati una
trentina di colossi industriali aspri concorrenti nella gestione quotidiana.
Oggi a Milano verrà infatti ufficializzata la creazione del primo esperimento di
Benchmarking club in Italia: un progetto pilota di "incrocio" di informazioni su
processi produttivi, funzioni e prassi aziendali che coinvolgerà tra gli altri
società come Abbott, At & T, Bayer, Bp, Ciba, Colgate, Finmeccanica, Zanussi,
Philips, Rhone Poulenc, Rank Xerox. I dati affluiranno tutti in una sorta di
nucleo centrale che, tutelandone ovviamente la riservatezza, consentirà ai
partecipanti al progetto di confrontare la propria esperienza con quella di
altre aziende leader in Italia. <crediamo molto a questa iniziativa e ci
auguriamo che anche altre aziende vi aderiscano - spiega Alberto Giordanetti,
amministratore delegato di Ciba Italia -. Siamo comunque consapevoli che il
successo di questo tipo d'attività richiede due fondamentali requisiti: l'umiltà
per imparare da chi è leader in alcuni processi e la determinazione ad applicare
le conoscenze acquisite>. Il Benchmarking nasce da una prima esperienza lanciata
negli Stati Uniti dalla Xerox all'inizio degli anni 80. Si trattava, allora come
oggi, di lasciarsi alle spalle tutte le prevenzioni di carattere aziendale per
confrontare i propri processi decisionali e produttivi con quelli di altri
gruppi. L'iniziativa faticò a decollare per le inevitabili ritrosie a mettere in
piazza le singole scelte manageriali, ma chi vi aderì riscontrò subito come
questo esperimento fosse un'ottima scorciatoia per migliorare la redditività
senza perdere lunghi anni per lo studio delle strutture interne. Ai manager di
multinazionali in Italia, poi, questa formula di autoanalisi collettiva consente
un'importante chiave di lettura per meglio valutare le proprie performance: i
confronti, fino a questo momento, erano di solito realizzati sulla base dei dati
delle controllate della stessa azienda in altri paesi. Ma questo è un campione,
secondo gli esperti, pressoché senza valore, viste le differenze culturali,
operative e logistiche tra i due parametri. Obiettivo della creazione del
Benchmarking club in Italia è proprio quello di garantire, al contrario, una
base omogenea di esperienze da sfruttare per affinare o rivoluzionare i processi
decisionali. A coordinare il lavoro sarà Business International, divisione del
gruppo <The Economist>, che gestirà fisicamente il "data base" in cui
confluiranno tutte le statistiche delle aziende. Ognuno dei partecipanti avrà
poi libero accesso al network per cogliere tutte le opportunità che gli verranno
suggerite dal lavoro altrui. Il trapasso dall'era dello spionaggio industriale a
quello del libero confronto organizzato non è comunque del tutto indolore per
realtà abituate da sempre a vivere il miglioramento competitivo solo per linee
interne. <a tale riguardo - spiega Amedeo Testa, direttore generale della Abbott
Diagnostici - abbiamo già avviato un processo di sensibilizzazione interno per
preparare tutti alla logica dei confronti>. L'Istat conferma il moderato trend
positivo. La produzione tira - in marzo +0,7%. (nostro servizio) Roma - ancora
un aumento, il quarto consecutivo, per la produzione industriale, che rafforza
così la moderata tendenza positiva che dovrebbe rappresentare l'anticamera della
ben più consistente ripresa attesa per la seconda metà del 1994. La tenuta delle
esportazioni, che riescono addirittura a migliorare il ritmo da primato
mantenuto l'anno passato, e i sintomi di risveglio della domanda interna,
avvalorati dall'irrobustimento del portafoglio degli ordinativi, stanno dunque
dando il via a una nuova fase espansiva: per il momento è piuttosto blanda, ma
potrebbe presto tradursi in un'accelerazione più decisa. Secondo quanto ha reso
noto ieri l'Istat, infatti, nello scorso mese di marzo (23 giorni lavorativi,
come nel marzo novantatre) l'indice che misura il volume fisico della produzione
effettivamente realizzata ha raggiunto un livello pari a 112,1 (base
1990-EQU-100), con un aumento dello 0,7% nei confronti del corrispondente mese
dell'anno precedente, il cui indice risultò pari a 111,3. Questo risultato
positivo, precisa l'Istat, è stato per di più influenzato dalla contrazione
della produzione di elettricità e gas (-5,6%) determinata dalle favorevoli
condizioni climatiche: le sole industrie manifatturiere, invece, hanno messo a
segno un aumento tendenziale dell'1,4 per cento. Anche l'indice
destagionalizzato, che permette di depurare la dinamica congiunturale dalle
oscillazioni di breve e medio periodo, ribadisce che la ripresa ha un andamento
poco vivace: in marzo è stato raggiunto un livello pari a 96,1, lo stesso già
toccato in febbraio. Né il miglioramento è molto più consistente sotto il
profilo tendenziale, considerato che nei confronti del marzo 1993, con l'indice
a quota 96, l'incremento è dello 0,1% appena. Per quanto riguarda i vari
settori, in marzo variazioni significativamente positive si sono registrate nel
comparto delle macchine per ufficio ed elaborazione dati (+27,1%), di calzature,
pelli e cuoio (+14,3%), degli strumenti di precisione (+10,1%), della produzione
di metalli e leghe (+9,2%), del tessile (+8,5%) e della meccanica (+8,1%).
Risulta al contrario in netta diminuzione l'attività produttiva delle industrie
della costruzione di mezzi di trasporto diversi dagli autoveicoli (-17,9%),
degli apparecchi radio tv e per comunicazioni (-11,1%), dei prodotti in metallo
(-9,6%) e dell'editoria e stampa (-6,7%). Il bilancio parziale del 1994 è quindi
solo moderatamente soddisfacente, tanto più se si considera che nello stesso
periodo dell'anno passato la produzione industriale era pesantemente in rosso
(-4,2%): insomma, l'attività produttiva non è ancora riuscita a recuperare il
terreno perduto e saranno necessari miglioramenti più consistenti per riportarsi
ai livelli antecrisi. Nel primo trimestre, infatti, la produzione è aumentata
dello 0,8%, toccando punte del 12,1% per calzature, pelli e cuoio, del 6,3% per
le macchine e gli apparecchi meccanici e del 4% per l'industria del legno.
Sempre negativo il consuntivo di mezzi di trasporto (-9,6%), industrie
petrolifere (-4,7%) e dell'estrazione dei minerali (-4,3%). in rosso anche
alimentari (min0,8%) e chimica e fibre artificiali (min0,4%). Gli indici per
destinazione economica hanno fatto registrare aumenti del 2,1% per i beni
intermedi e dell'1,2% per i beni di consumo, denunciando invece una flessione
del 5,6% per i beni di investimento. Caduta, quest'ultima, causata soprattutto
dalla forte diminuzione di mezzi di trasporto (-12,3%) e "altri beni" (-15,4%),
mentre macchine ed apparecchi hanno fatto segnare un lieve incremento (+0,1%).
La crescente ripresa dei beni di consumo deriva esclusivamente dal miglioramento
di cui hanno beneficiato beni durevoli (+4,5%) e semidurevoli (+1,5%), mentre i
beni non durevoli (-1%) accusano ancora un evidente ritardo. La produzione
industriale (variazione % sullo stesso mese dell'anno precedente). Il garante
scrive al governo: la concorrenza tra rivenditori è rimasta sulla carta.
Benzina, prezzi liberi di salire - l'antitrust critica le compagnie. Roma - non
c'è pace per i prezzi della benzina. L'antitrust non li ritiene sufficientemente
liberi e pone nel suo mirino il sistema dei "prezzi consigliati" dalle compagnie
petrolifere, ossia i listini cui devono rifarsi i gestori per stabilire il
prezzo finale al pubblico. Si tratta di un ennesimo colpo di freno a quel
processo di liberalizzazione per benzine e gasoli che, iniziato nel novantauno
con il passaggio dai prezzi amministrati a quelli sorvegliati, sembrava essersi
concluso il 7 maggio scorso con il decreto ministeriale che impone ai
rivenditori l'obbligo di esporre, appunto, i cosiddetti prezzi consigliati cui
devono poi riferirsi per eventuali sconti o incrementi dettati dalle loro
convenienze, in un clima di concorrenzialità. Una concorrenza che, secondo
l'autorità garante, è soltanto di facciata perché i prezzi imposti di un tempo,
cacciati dalla porta, stanno rientrando dalla finestra attraverso i livelli
indicati dalle compagnie. Afferma ufficialmente l'antitrust: <le modalità di
pubblicizzazione del prezzo consigliato, che deve essere esposto nel medesimo
contesto e con identico rilievo di quello effettivamente praticato, rendono
improbabile che i gestori possano praticare un prezzo più elevato rispetto a
quello suggerito, ovvero i prezzi praticati al consumatore tenderanno a
uniformarsi a quelli consigliati>. Questo livellamento può diventare un vero
colpo basso alla libertà di mercato. Afferma testualmente Francesco Saja,
presidente dell'autorità: <con l'introduzione dell'obbligo per tutte le imprese
di comunicare i prezzi consigliati ai gestori e al Ministero, esse verranno a
disporre di un agevole sistema di verifica sui prezzi desiderati dalle altre
imprese, ovvero di uno strumento di coordinamento delle rispettive politiche di
prezzi>. L'Insieme di queste osservazioni, rese pubbliche ieri, fanno parte di
una "segnalazione" trasmessa dall'Antitrust, venerdì 20 maggio, al presidente
del consiglio, Silvio Berlusconi, e al ministro dell'industria, Vito Gnutti. La
segnalazione non ha un valore cogente, ma mette in guardia il governo su
possibili future distorsioni del mercato petrolifero. Ha suscitato, comunque,
allarme tra gli operatori di settore che, a "botta calda", non hanno ancora
deciso una riposta univoca, ma che sono concordi nel ritenere che, sulla
pubblicizzazione dei prezzi, vada fatta chiarezza in modo definitivo. Chiarezza
che era alla base, sostengono, del decreto ministeriale nel mirino
dell'Antitrust messo a punto proprio per evitare improvvide impennate dei prezzi
effettivi praticati dai gestori. Questo rischio è stato fino a oggi evitato (con
rari sforamenti subito rientrati), ma non vi è neppure stato lo sperato ribasso
di benzine e gasoli che molti si attendevano dalla liberalizzazione. Vi è stato,
al contrario, un progressivo incremento dei listini che si è già scaricato sul
tasso di inflazione previsto per maggio (si veda <il Sole 24 ore> di ieri).
Incremento che sta continuando con la super a 1.705 lire per litro (prezzo
consigliato a partire dal 24 maggio) e che viene giustificato come il sommarsi
delle altalene del dollaro rispetto alla lira e dell'entrata a regime dei nuovi
margini ai gestori (aumentati di 4,2 lire per litro) stabiliti nell'accordo che
ha messo fine agli scioperi di aprile. In ogni caso, l'attenzione dell'Antitrust
non è destinata ad esaurirsi con questa segnalazione: è sempre in corso
un'indagine sulle strutture contrattuali che legano i gestori alle compagnie.
Francesco Saja. Per la compagnia olandese accordo sull'autoproduzione. A Roma la
Klm <fa da sé>. Roma - autoproduzione dei servizi a Fiumicino anche per Klm. La
compagnia olandese ha definito l'accordo con aeroporti di Roma per la
subconcessione del servizio passeggeri, seguendo così l'esempio dell'americana
United che dall'inizio del mese è autorizzata al Selfhandling delle operazioni a
terra di assistenza ai passeggeri, dall'accettazione all'imbarco. Secondo fonti
Klm, la compagnia potrà compiere con proprio personale - ha assunto per questo
sei persone con contratto di lavoro a tempo parziale - queste operazioni dalla
seconda metà di giugno, appena sarà formalizzata l'ipotesi di intesa. Questa
sarà operativa dopo l'approvazione del Ministero dei Trasporti. Si apre così
un'altra piccola breccia nel monopolio del gestore aeroportuale, spinto ad
accogliere alcune richieste delle compagnie aeree dalle sentenze dell'Antitrust
per abuso di posizione dominante, culminate in una multa da 1,8 miliardi decisa
il 17 marzo 1993 ma sospesa dal tribunale amministrativo del Lazio cui si è
rivolta la società controllata da Alitalia. Il gestore è stato condannato a una
seconda multa, da 115 milioni, per abuso di posizione dominante nei servizi di
sicurezza. E pochi giorni prima di Natale l'Antitrust, rilevata l'inottemperanza
della società ad adeguarsi all'ordine di consentire ai vettori l'autoproduzione,
ha aperto un procedimento sanzionatorio che potrebbe portare all'irrogazione di
nuove condanne, multiple di quella da 1,8 miliardi. L'istruttoria si concluderà
entro venerdì prossimo e il verdetto, stavolta, sarà probabilmente favorevole al
monopolista. Il Commissario dell'Antitrust relatore sull'argomento, Luciano
Cafagna, ha dichiarato che le mosse di aeroporti di Roma vanno <nella direzione
giusta>. Quindi, a meno che la sua proposta non venga ribaltata nella riunione
dei cinque commissari, la vicenda dovrebbe essere archiviata. Restano valide le
multe già irrogate, per le quali pende il giudizio davanti al Tar. Alcune
compagnie considerano restrittive le condizioni cui la società aeroportuale
consente l'autoproduzione, per il livello delle tariffe (<più alte della media
europea> lamenta l'Ibar, l'associazione dei vettori esteri) e per il rifiuto a
consentire l'autoproduzione congiunta o ad ammettere fornitori di servizi
indipendenti. Su 13 compagnie che negli ultimi anni avevano chiesto
l'autoproduzione sono arrivate alla firma del contratto solo United e Klm. Oltre
alla conferma della situazione precedente per Alitalia e Twa, da 10 anni ammessa
al fai da te. Per ora l'autoproduzione è limitata al servizio passeggeri; sono
escluse le operazioni di rampa, tra cui la distribuzione bagagli, che restano
un'esclusiva del gestore. Per l'antitrust i segnali di novità degli ultimi mesi
appaiono sufficienti ad allentare la morsa sul Leonardo Da Vinci. Dal primo
novembre dovrebbe essere introdotto a Fiumicino il sistema telematico Cute, a
lungo richiesto dalle compagnie, che solo così potranno accedere dai terminali
dell'aeroporto direttamente ai computer centrali. I privati finanziano il porto
di Arenzano. Genova - una società mista pubblici privati; totale
autofinanziamento dell'opera; intervento allargato dall'impianto portuale vero e
proprio al risanamento di oltre un chilometro e mezzo di fascia costiera da
difendere dall'erosione e da recuperare in chiave turistica. sono questi tre
elementi a conferire al progetto del porto turistico di Arenzano, nel ponente
ligure, giunto in questi giorni alla stretta finale, e che prevede investimenti
per 60 miliardi. Gestito da una società mista controllata al 51% dal comune di
Arenzano e al 49% dal gruppo privato Mario Valle specializzato nelle costruzioni
edili, il piano prevede la demolizione e la ricostruzione del porto per la
nautica da diporto che passerebbe dagli attuali 19 mila metri quadrati di
specchio acqueo a oltre 60 mila metri quadrati con un aumento della capacità
ricettiva da 256 a 458 posti barca. Destinato a un utilizzo demaniale (i posti
barca saranno messi in vendita) il nuovo porto sarà parte integrante di un piano
di riassetto dell'intera fascia costiera del comune di Arenzano. Un piano che
prevede la sistemazione di circa 1,5 chilometri di costa fortemente degradata
sia da fenomeni di erosione sia dall'inquinamento industriale e da scarichi
abusivi. <obiettivo del piano - precisano i progettisti - non è tanto conciliare
salvaguardia dell'ambiente e sviluppo economico, quanto piuttosto perseguire lo
sviluppo economico attraverso la tutela e la salvaguardia dell'ambiente>. Il
progetto messo a punto dalla Mario Valle si prefigge di investire gli oneri di
urbanizzazione nel recupero di 20 mila metri quadri di arenili. Per il consorzio
di privati che realizzerà il porto, il business è rappresentato sia dalla
commercializzazione dei posti barca, sia dalla costruzione dei parcheggi in
sottosuolo (oltre 500 posti auto da vendere in parte gemellati con i posti
barca), sia, infine, dalla realizzazione degli edifici in ambito portuale tra
cui un albergo, spazi per attività commerciali, magazzini e impianti per
l'assistenza nautica. Commercio con l'estero, il ministero affronta la riforma.
Roma - con il varo della riforma il Ministero del Commercio si rinnova. Vengono
soppresse vecchie strutture come la direzione valute che dopo la Deregulation
valutaria aveva esaurito i suoi compiti di controllo e nasce un servizio di
studio e documentazione che servirà da supporto per gli interventi dei
rappresentanti italiani in seno alla UE o nelle organizzazioni internazionali.
Queste alcune delle novità contenute nel decreto del presidente della
Repubblica, pubblicato sulla <gazzetta ufficiale> 118 del 23 maggio, che riforma
completamente il ministero in base alle indicazioni dell'ex ministro del
commercio estero, Paolo Baratta. Baratta ha fatto di questa riforma uno dei
punti chiave del suo mandato per modernizzare una struttura che era rimasta
ancorata a vecchi schemi e, fra l'altro, non teneva conto del fatto che ormai la
politica commerciale per l'export non è più decisa a Roma ma a Bruxelles dove
vengono concordate strategie per tutti i paesi UE. in sostanza, la nuova
struttura prevede solo due direzioni generali e due servizi. Alle prime due
appartengono la promozione degli scambi e l'internazionalizzazione delle
imprese, la politica generale e la gestione del regime degli scambi. Ai due
servizi quello di studi, ricerca e analisi statistiche e la gestione delle
risorse per le relazioni con il pubblico. Di particolare rilievo i due servizi.
Il primo prevede collegamenti informatici con banche dati, elaborazioni e studi
per seguire l'evoluzione dei rapporti economici dell'Italia e gli altri paesi in
vista delle discussioni nelle sedi internazionali. Il secondo introduce un
dialogo continuo con l'utenza per fornire informazioni e per elaborare ricerche
e analisi su gli aspetti organizzativi di questo rapporto. Il saldo attivo ha
raggiunto i 1.026 miliardi, spinto da metalmeccanica e tessile. Interscambio con
i paesi UE: in febbraio export al galoppo. Milano - notizie sempre positive
dall'andamento degli scambi commerciali intracomunitari dell'Italia, anche se i
dati mensili, in questo caso di febbraio, non sono perfettamente correlati con
quelli di periodo, pur se accomunati dal segno dei saldi, entrambi positivi.
Infatti, in febbraio è stato registrato un attivo di 1.026 miliardi, più che
doppio rispetto a quello di 506 del febbraio dello scorso anno. Invece, per
quanto riguarda il saldo di periodo, nel primo bimestre dell'anno è stato
contabilizzato un surplus di 1.393 miliardi a fronte di quello di 2.226 di
gennaio - febbraio del 1993. Ripristinando la tendenza interrotta dai dati di
gennaio (si veda <il sole 24 ore> del 7 maggio), in febbraio la crescita delle
importazioni è stata inferiore (9,3%) a quella delle esportazioni (13,5%), con
saldi, rispettivamente, pari a 11.799 e a 12.825 miliardi. La dinamica espansiva
dell'export ha interessato tutti i settori con l'eccezione di quello energetico.
Gli incrementi più consistenti sono stati evidenziati dai comparti della
metalmeccanica e del tessile - abbigliamento con incrementi, rispettivamente,
del 14 e del 13%, incrementi che hanno consentito ai predetti settori di
conservare una percentuale superiore al 50%, con il 52% sul totale delle
esportazioni verso i paesi UE. Crescite sostenute sono state registrate anche
dal comparto dei prodotti chimici (19%), da quello dei mezzi di trasporto (16%),
da quello dei minerali e dei prodotti non metallici, (15%). Dal lato delle
importazioni gli incrementi più consistenti sono stati registrati dal comparto
dei prodotti chimici (19%), dei beni del tessile - abbigliamento (13%), dei
prodotti agroalimentari (11%). Indicazioni leggermente contrastanti, seppure
sempre contraddistinte dal segno positivo, vengono dalle cifre relative al
bimestre gennaio - febbraio, nel senso che la crescita delle esportazioni è
stata inferiore (10,3%) a quella delle importazioni (15,9%), in linea con quanto
si era verificato in gennaio. Naturalmente, si tratterà di verificare nei
prossimi mesi se la tendenza sarà quella finora consolidata, cioè aumento
maggiore dell'export rispetto a quello dell'import, oppure se l'avvio del
processo di ripresa comporterà, come logica porterebbe a dedurre, una dinamica
più elastica degli acquisti (anche di beni finali) rispetto a quella delle
vendite, se non altro di riflesso a una graduale ricostituzione delle scorte.
Dunque, nel primo bimestre del novantaquattro le importazioni dai paesi UE sono
state pari a 21.867 miliardi e le esportazioni a 23.260, per un saldo attivo,
come detto, di 1.393 miliardi a fronte di quello precedente di 2.228.
Dall'analisi delle cifre emerge come la contrazione dell'attivo sia stata
causata dalla forte espansione delle importazioni di prodotti chimici (+31%) e
dalla forte flessione del surplus dei prodotti della metalmeccanica che hanno
registrato un aumento dell'export dell'8,5% ampiamente compensato da quello
dell'import, pari a +23 per cento. Il Saldo, peraltro positivo, è stato di 1.841
miliardi a fronte di quello di 2.267 dello stesso periodo dello scorso anno. Per
quanto riguarda l'andamento degli scambi con i paesi UE, in linea con le
evidenze mercantili, è stato registrato un incremento delle importazioni
generalizzato, con particolare rilevanza per quanto riguarda l'Irlanda, (76,7%),
la Spagna (36,6%), la Grecia (26,7%) e la Gran Bretagna (25,6%). Sul fronte
delle esportazioni gli aumenti più consistenti sono stati quelli realizzati nei
confronti della stessa Irlanda, (43,1%), della Danimarca (27%), dell'Olanda
(21,3%), della Gran Bretagna (16,1%). In calo l'attivo verso la Francia, sceso a
296 miliardi da 404, dovuto alla crescita delle importazioni (10,5%) superiore a
quella delle esportazioni (7,7%). Stabile l'interscambio con la Germania. E
veniamo all'interscambio commerciale complessivo dell'Italia. Nel primo bimestre
è stato realizzato un saldo attivo di 3.301 miliardi a fronte di quello di 1.646
miliardi dello stesso periodo del 1993. Le importazioni sono ammontate a 40.126
miliardi e le esportazioni a 43.427, con incrementi, rispettivamente, dell'11 e
del 14,9 per cento. Tabella - 1 gli scambi con la UE a gennaio e febbraio per
raggruppamenti Nace - Clio (gennaio - febbraio 1993 e 1994) valori in miliardi
di lire. joint venture Adf a Sofia per i registratori di cassa. (nostro
servizio) Sofia - nel corso della prima edizione della <settimana italiana in
Bulgaria> in programma a Sofia, è stato firmato un accordo per la creazione di
una joint venture tra la società italiana Adf Elettronica che produce
registratori di cassa <Pos Compass> e la società privata bulgara Dobini Compani.
L'Adf Elettronica parteciperà alla società mista con investimenti per circa
mezzo milione di dollari. La Dobini si occuperà, con il know how del partner
italiano, dell'assemblaggio di registratori di cassa con computer centrale, di
sistemi di gestione automatizzata dei ristoranti, di registratori di cassa e
computer per la gestione delle banche, nonché di bilance elettroniche. Negli
stabilimenti bulgari verranno prodotti alcuni componenti di base come PC Board e
scatole per computer. La joint venture conta di vendere senza difficoltà la
propria produzione sul mercato interno, dato che da poco in Bulgaria è diventato
obbligatorio l'uso dei registratori di cassa con memoria fiscale e la domanda è
enorme. Si conta, inoltre, di estendere le vendite ai mercati dell'ex Urss,
tenendo presente che questo è un mercato in cui l'elettronica bulgara è da tempo
affermata e richiesta. Il presidente dell'Adf Elettronica, Rocco Briscese, ha
commentato la joint venture spiegando che, dopo aver avuto contatti anche con
società dello stato, <abbiamo concluso l'accordo con questa società privata
perché nell'elettronica gli affari vanno gestiti in maniera molto dinamica e una
società privata risponde meglio a questa esigenza di flessibilità. Le società
statali che ho visitato qui sono come cattedrali nel deserto, mentre nel privato
lavora gente giovane ed entusiasta. sono certo che in pochi anni la Bulgaria
farà dei passi da gigante perché ci sono molti giovani con la voglia di fare, di
creare>. Il Presidente della Dobini Compani, Nikola Jordakov, si è dichiarato
certo del successo della joint venture, visto che <il prezzo dei prodotti finiti
sarà inferiore del 10,15 a quello dei prodotti giapponesi e americani con le
stesse caratteristiche in vendita nel paese>. Due giorni prima della chiusura
della <settimana italiana in Bulgaria> è stato firmato un altro accordo per la
costituzione di una joint venture per la produzione di pasticceria industriale
tra il consorzio Unifood e la Kamak Ltd con un investimento di 285 mila dollari.
Bank of China aprirà filiale operativa a Milano. Milano - nonostante la recente
adozione di alcuni provvedimenti restrittivi in campo valutario e fiscale, con
l'obiettivo di raffreddare la forte crescita dell'economia in Cina, prosegue
incessante la ricerca di investitori stranieri. E per facilitare ulteriormente i
rapporti tra imprenditori italiani e cinesi la Bank of China ha già avviato
l'iter che porterà all'apertura di una filiale operativa a Milano (che si
aggiunge all'ufficio di rappresentanza già presente a Roma). Lo ha annunciato
nei giorni scorsi il console generale della Repubblica Popolare di Cina, Guo
Shizong, in occasione di un incontro degli operatori italiani con una
delegazione della provincia dello Hebei. Un incontro che non si è limitato a una
generica presa di contatto, ma ha avuto carattere immediatamente operativo: i
cinesi, guidati dal vice governatore dello Hebei, Chen Liyou, hanno presentato
circa 500 progetti di cooperazione che riguardano più di dieci settori, tra i
quali trasporti, energia, siderurgia, industria meccanica, materiali per
l'edilizia e industria tessile. Di questi progetti, alcuni prevedono pagamenti
cash, altri puntano alla costituzione di joint venture. Ma, in quest'ultimo
caso, non sempre è prevista una copertura finanziaria. Di qui un avvertimento
emerso nel corso dell'incontro, da parte di alcuni operatori abituati a lavorare
con la Cina: accertare l'esistenza di una copertura finanziaria - è stato detto
- è un preliminare essenziale per intavolare qualsiasi trattativa. Abbastanza
spesso (come è accaduto anche recentemente nel caso di un impianto per la
produzione di cefalosporine) diventa necessario interrompere a metà strada i
contatti in corso, proprio per la mancanza di copertura finanziaria. Situata nel
Nord della Cina, intorno a Pechino, la Provincia dello Hebei (quasi 188 mila
chilometri quadrati, con poco più di 63 milioni di abitanti) è una delle più
importanti zone costiere del paese. Il porto di Qinhuangdao è il secondo della
Cina, dopo Shanghai. A partire dal novantauno sono state costituite 16 zone di
sviluppo economico e cinque zone di industrie ad alta tecnologia, tutte con
particolari facilitazioni per gli investimenti dall'estero. Alla fine del
novantatre erano già state costituite oltre mille imprese gestite in joint
venture, in cooperazione o solo con capitali stranieri. Gli Investimenti esteri,
l'anno scorso, sono stati pari a 480 milioni di dollari. Metecno vende a Canton
pannelli d'acciaio per capannoni industriali. Roma - contratto in Cina per la
Metecno. L'Azienda milanese (sede a Tribiano) specializzata nella produzione di
pannelli d'acciaio preverniciati e coibentati per l'edilizia industriale ha
annunciato l'acquisizione di un ordine da 2,5 miliardi di lire per fornire una
linea di pannelli da installare in Cina. Il committente è la Shen Zen Chixiao
Components House Ltd, una compagnia che raggruppa numerose società di
costruzione. Dopo il montaggio di questo primo capannone industriale nella zona
di Shen Zen, vicino a Canton, il committente - secondo quanto reso noto da
Metecno - si propone di realizzare un più vasto piano di investimenti in
prefabbricati rivolti all'edilizia civile e industriale. Per l'azienda italiana
si profilano quindi <nuovi e più consistenti contratti, che saranno
commissionati a partire dal 1995>. La Metecno ha quattro stabilimenti in Italia
e circa 100 miliardi di fatturato. Controlla o partecipa a società industriali
che utilizzano la sua tecnologia in Francia, Germania, Turchia, Spagna,
Portogallo, Stati Uniti e Messico. Il controllo della Metecno è condiviso fra la
famiglia Tognelli e il gruppo indiano Chandaria, mentre una quota di minoranza
(20%) è stata rilevata alcuni anni fa dalla siderurgia pubblica e oggi fa parte
dell'Ilva Laminati Piani. La fornitura alla Cina è stata propiziata dal Crea,
consorzio tra una quindicina di aziende che ha come obiettivo lo sviluppo e
promozione dell'acciaio nell'edilizia. Aziende brianzole a caccia di affari sui
mercati russi. Milano - bis dell'imprenditoria brianzola in Russia. Dopo il
debutto del giugno novantatre, che ha fruttato ai partecipanti ordini per 100
miliardi di lire, si replica fino al 28 maggio la mostra <Verabrianza World> a
Mosca. Nel quartiere fieristico di Krasnaja Presnja, 167 aziende che
rappresentano il made in Italy di qualità espongono la propria produzione su
un'area di ottomila metri quadrati. I maggiori spazi sono occupati dal settore
arredamento (57%); seguono l'alimentare (13%) e il tessile abbigliamento. Ma non
ci sono solo le imprese del comprensorio brianteo: come già nel novantatre la
partecipazione è aperta a operatori di altre regioni. Ecco allora, tra le nuove
presenze alla fiera, Parmalat e Parmacotto per l'alimentare e Ratti di Como,
azienda leader nella produzione di seta. <è arrivato il momento di presentarci
anche nell'ex Unione Sovietica - spiega l'amministratore delegato della Ratti,
Bruno Gentili - dove il 10,15 della popolazione (300 milioni di abitanti) può
essere considerato potenziale acquirente dei nostri tessuti e accessori di
moda>. Molte anche le imprese alla seconda esperienza, come la Vini Caldirola di
Missaglia che aveva totalizzato da sola ordini per 15 miliardi. La
manifestazione gode del supporto informatico dell'Ibm Semea e dell'appoggio del
Banco di Desio e della Brianza che ha garantito a ogni espositore fino a 50
milioni di finanziamenti a tasso agevolato per coprire le spese di allestimento
degli stand. Acqua potabile della Gemmo per Raduzhnyl. Milano - commesse
dall'Est per la Gemmo impianti di Vicenza, la prima azienda italiana nel settore
dell'impiantistica elettrica e speciale, che si è aggiudicata i lavori per la
realizzazione di un impianto di potabilizzazione dell'acqua della città
siberiana di Raduzhnyi. Questa prima commessa, del valore di oltre 7 milioni di
dollari (circa 11 miliardi di lire) verrà realizzata in collaborazione con la
Salfra. Il contratto prevede la progettazione, la realizzazione e
l'installazione - per conto del principale consorzio siberiano di estrazioni
petrolifere - di un impianto (completo di opere in calcestruzzo e strutture
metalliche) per la produzione di 15 mila metri cubi di acqua potabile al giorno,
nonché la progettazione, la fornitura e il montaggio degli impianti elettrici,
di termoventilazione, antincendio e idrosanitari. Inoltre, sempre la Gemmo,
fornirà gli impianti elettrici e meccanici del centro commerciale di Dom Buta a
Lodz, seconda città polacca. L'azienda veneta progetterà, realizzerà e
installerà, oltre agli impianti antincendio, idrosanitari e di ventilazione,
anche l'impiantistica per l'illuminazione, la diffusione sonora e
l'antintrusione. Il Gruppo Gemmo, che opera da più di 70 anni nel settore
dell'impiantistica, conta attualmente 350 addetti con un giro d'affari annuo di
oltre 100 miliardi di lire. Dopo il ciclone elettorale è l'ora della
ricostruzione. (nostro servizio) Oristano - è tutto fermo. <è come se si fosse
spenta la luce e si aspetti qualcuno che la riaccenda>: commenta Antonio Masala,
dirigente bancario oristanese. E, in effetti, le ultime elezioni politiche hanno
provocato una vera e propria rivoluzione: nessun leader politico che aveva
tenuto le redini del potere amministrativo della provincia negli ultimi decenni
è stato riconfermato. I nuovi eletti sono personaggi poco conosciuti. Tutto è
saltato per aria, persino al comune del capoluogo: una giunta costituita tra le
vecchie forze politiche non ha retto più di qualche settimana e il prefetto ha
inviato un commissario straordinario. Aumenta il numero dei pensionati di
invalidità (adesso sono 24 mila), crescono i disoccupati, arrivati lo scorso
luglio a 22.576 (9.552 sotto i 25 anni e 4.179 sotto i 29 anni), diminuiscono le
speranze di risolvere una crisi economica e sociale che vede la provincia agli
ultimi posti delle graduatorie negative del paese. <i cittadini - spiega Guido
Dorascenzi, presidente dell'associazione degli industriali - vedono i pubblici
amministratori inerti e restano inerti anch'essi. Gli imprenditori non riescono
a trovare interlocutori con i quali confrontarsi>. Intanto, anche i Lavori più
banali, come il rifacimento di Piazza Eleonora, il salotto della città, sono
interminabili. Persino il cimitero cittadino non è agibile, se non a giorni
alterni, a causa della mancanza di guardiani, tutti spostati dietro più
confortevoli scrivanie al municipio. Non solo non ci sono occasioni di lavoro
(<gli appalti pubblici - aggiungono all'Assindustria - sono ormai sconosciuti e
quei pochi banditi sono per poche centinaia di milioni di lire>) ma non se ne
creano, peraltro, di nuove. L'unico comparto produttivo di rilievo, l'edilizia,
è completamente fermo: il piano regolatore di Oristano data al 1960 e non se ne
intravede uno nuovo, a causa di fortissime diatribe nel disciolto consiglio
comunale. Intanto le aree edificabili sono esaurite e quelle pochissime
disponibili quotano prezzi fuori mercato. Il Turismo, nonostante straordinarie
bellezze paesaggistiche, praticamente non esiste: pochissimi alberghi e
moltissime seconde case per turisti mordi e fuggi. Eppure, un Progetto di
valorizzazione di una pineta vasta ben 800 ettari (Is Arenas, a sud del
capoluogo), sulla quale un gruppo di imprenditori intende investire 500 miliardi
di lire in dieci anni per realizzare un importante complesso ricettivo, è
bloccato da anni a causa delle contestazioni di uno sparuto gruppo di
ambientalisti. L'agricoltura registra un andamento positivo soltanto nel
comparto della coltivazione del riso e si attende ancora una politica regionale
di sostegno non più solo assistenzialistica. Una buona notizia proviene dal
consorzio di bonifica del Tirso, dove assicurano che la grande diga sul fiume
sarà sicuramente completata entro la primavera prossima e sarà così possibile
invasare 800 milioni di metri cubi d'acqua (oggi sono solo 150 mila) e irrigare,
senza problemi di anni siccitosi, 18 mila ettari di terreni. L'unica novità è la
nascita di Greensar, una società costituita da alcuni imprenditori locali che ha
avuto il coraggio di rilevare il fallito Coreor, consorzio di cooperative che
aveva l'obiettivo di diventare il polo dell'agroindustria sarda. Adesso, salvati
dalla rovina, gli impianti stanno marciando a pieno ritmo e il presidente, Carlo
Corrias, punta al raggiungimento di importanti risultati: un fatturato di 25
miliardi l'anno, 75 posti di lavori fissi, più altri cento stagionali:
<l'agroindustria - afferma - deve essere il futuro dell'economia della
provincia, a patto che sia gestita da imprenditori>. E, a proposito di buone
notizie, qualcuna si raccoglie anche negli uffici del consorzio di sviluppo
industriale: <finora - dice Sergio Niedda, direttore pro tempore - abbiamo
venduto 114 lotti a aziende industriali e artigianali e operano 87 aziende con
1.270 dipendenti diretti più altri 900 nell'indotto>. Niedda non ci sta a
definire "un deserto" il porto e l'area industriale: <lo scalo marittimo ha
raggiunto 1.800.000 tonnellate di merce movimentata l'anno e, a fronte di 120
miliardi di lire spesi per realizzarlo, lo stato ha già incassato oltre 360
miliardi di lire in tasse e tariffe doganali. non solo: potremmo ottenere
risultati migliori se avessimo disponibili i 20 miliardi di lire che servono per
completarlo in maniera definitiva>. A pensarla diversamente è Mimmo Sanna,
amministratore della Caimar (commercio e lavorazione di alluminio, 6,5 miliardi
di fatturato, 11 dipendenti): <fare industria a Oristano - spiega - è un'impresa
difficilissima: il mercato locale è piccolo e povero. non solo, la commistione
tra politica e impresa ha penalizzato quest'ultima. Un esempio: al consorzio
industriale la concessione di un lotto per realizzare un'iniziativa era un
favore che si otteneva solo se si apparteneva a una determinata cordata
politica. Altrimenti si nascondevano le mappe e si sosteneva che non c'era più
disponibilità di aree adeguate>. Intanto, nell'attesa della prossima rivoluzione
(il 12 giugno si voterà per le europee, le regionali e le comunali), le forze
politiche conducono una campagna elettorale con uno slogan elettorale comune:
<nel passato si è sbagliato tutto, non si salva niente e nessuno>. Gli
oristanesi sono d'accordo. I precedenti Trend Oristano sono stati pubblicati il
21 giugno 1989, il 13 giugno 1990, il 24 giugno 1991, il 13 maggio 1992 e il 9
giugno 1993. I valori del Pil pro capite della provincia di Oristano si
collocano al di sotto della media meridionale (14,7 milioni per abitante contro
il 16,3 relativo al Sud in generale), mentre la graduatoria nazionale non mostra
mutamenti di posizione nel decennio ottanta (star88 posto). La variazione del
Pil nello stesso periodo non mostra un dato molto elevato (incremento del 198%,
contro un dato per il Sud pari a 217%). Anche il dato delle esportazioni non si
presenta molto positivo (solo il 2,2% del prodotto viene esportato), mentre la
densità imprenditoriale evidenzia valori molto vicini alla media del Mezzogiorno
(5.382 imprese per 100.000 abitanti). La situazione occupazionale della
provincia mostra dati positivi (85% di forza lavoro occupata), e anche il dato
delle infrastrutture si attesta su valori superiori al Meridione in generale.
L'indicatore di benessere economico fornisce un risultato superiore del 24% alla
media meridionale, sintesi di una performance positiva in termini di
disoccupazione e numero di fallimenti, e di un reddito disponibile di poco al di
sotto della media mezzogiorno. Il fatturato (distribuzione del fatturato delle
società di capitali per rami di attività economica - dati in miliardi) i settori
produttivi la stella dell'economia tabella - 1 la mappa delle aziende per rami
di attività star la Cassa Integrazione Guadagni per gli operai dell'industria
lavoranti a orario ridotto garantisce interventi per non più di dodici mesi
nell'arco di un biennio salvo casi straordinari in cui la durata è commisurata
all'attuazione di programmi di ristrutturazione aziendale. La Struttura di
Torregrande, ultimata nel novantadue, non è mai entrata in funzione. E il porto
turistico va in rovina. (nostro servizio) Oristano - Torregrande, marina di
Oristano: la spiaggia è lunga chilometri, sabbia finissima e bianca. Il posto è
uno dei più belli della Sardegna. Lo capirono prima i fenici, poi i punici e i
romani che realizzarono uno dei centri commerciali più importanti del
Mediterraneo. Tarros, una grande area archeologica. E l'importanza strategica
del sito (a metà della costa occidentale della Sardegna) e la sua bellezza
paesaggistica l'avevano compresa anche gli oristanesi che, dopo averne discusso,
per decenni, nei primi anni 80 decisero di valorizzarlo con la costruzione di un
moderno ed efficiente porto turistico. E così il 22 febbraio del 1982 furono
consegnati i lavori del primo lotto del porticciolo, per un importo di 2,3
miliardi, a totale carico dell'amministrazione regionale. I lavori vennero
diretti, per evitare lungaggini con il genio civile, dal consorzio di bonifica
che gestisce l'utilizzo delle acque del fiume Tirso. I lavori andarono avanti
celermente, tanto che un secondo lotto di 3,2 miliardi fu completato in tempi
più che accettabili. Si scavarono i fondali, si realizzò il molo, le banchine e
i piazzali. Tutto fu collaudato dall'assessorato ai lavori pubblici tra il
febbraio e l'ottobre del 1986. Successivamente, con una spesa di 4,6 miliardi
furono realizzati l'impianto idrico ed elettrico e tutti gli arredi necessari ad
un moderno e accogliente scalo marittimo, compresi gli uffici portuali, il
capannone di rimessaggio, sino al sistema antiratti. Complessivamente, tra spazi
riservati alla nautica da diporto e quelli per i pescherecci, il porto era
pronto per ospitare circa 600 imbarcazioni. Il 5 marzo del 1992 i lavori vennero
ultimati e consegnati all'amministrazione marittima e al genio civile. A questo
punto si è aperto il problema del gestore. Già nell'ottobre del 1986 un gruppo
di privati aveva costituito una società (la Sogest) e aveva avanzato la proposta
al comune di Oristano di costituirne un'altra (anche a maggioranza pubblica) con
il compito di avviare, in tempi brevi, la gestione dello scalo. dopo tre anni di
discussioni la proposta non venne accolta. Fu allora che in municipio si giunse
alla determinazione di costituire una società di gestione, tutta pubblica, con
15 amministratori ma non venne assunto (neanche part time) un responsabile
operativo. Il risultato finale è adesso sotto gli occhi di tutti: una
desolazione. Non essendo stata attivata la cabina elettrica, il Porto di notte è
al buio, ladri e vandali possono agire indisturbati. Le cassette di
distribuzione di energia e di acqua sono quasi tutte divelte, molte addirittura
rubate. I piazzali e le banchine sono disseminati di buche, le piante che
avrebbero dovuto abbellire i moli sono rinsecchite: la desolazione è totale. Il
Commissario straordinario del comune di Oristano, per tentare di risolvere il
problema, ha sciolto il consiglio di amministrazione e ne ha nominato tre nuovi
responsabili, tecnici del comune. <occorre intervenire in fretta - sostiene
Luigi Sanna, progettista e direttore dei lavori del porto - prima che sia troppo
tardi. Occorre un serio programma di gestione elaborato da esperti per spendere
subito e bene i due miliardi chiesti alla Regione>. Le prime 30 imprese nella
provincia metodologie di calcolo. - i dati pubblicati sono forniti dalla
centrale dei bilanci di Torino oppure ottenuti direttamente dalle società o dai
loro bilanci. Nell'archivio elettronico della centrale sono censite oltre 35
mila società di capitali italiane operanti in tutti i settori produttivi; il
campione comprende tutte le grandi imprese e un insieme rappresentativo di
imprese medio piccole. I dati si riferiscono a società industriali o commerciali
con la sede legale o la principale sede operativa nella provincia. Le
metodologie di calcolo utilizzate sono: 1) rank - il Rank viene calcolato sulla
base del fatturato netto 1991. Nei pochi casi in cui questo dato non sia
disponibile viene inserito il fatturato 1990; 2) fatturato netto - nelle imprese
commerciali è dato dai ricavi delle vendite di prodotti finiti, semilavorati e
materie prime; esso comprende anche le royalties per le cessioni di know how ma
è depurato da iva, imposte di fabbricazione, sconti e abbuoni; 3) utile -
perdita - è il risultato di bilancio ottenuto dalla società nell'esercizio.
Include plusvalenze da valutazioni, utilizzi di riserve, versamenti e remissioni
di debiti da azionisti ma esclude gli accantonamenti a riserve. - n.b. i dati si
riferiscono solo alle singole società e non ai consolidati di gruppo. Fonte:
centrale dei bilanci Torino. Nel vertice di ieri con i sindacati aggiornata la
discussione sui contratti pubblici. Esuberi nei comuni in dissesto: Urbani
promette una soluzione. Roma - primo incontro ieri tra il nuovo ministro della
funzione pubblica, Giuliano Urbani, e le organizzazioni sindacali, in una
giornata caratterizzata dalla manifestazione nazionale promossa dai dipendenti
dei comuni in dissesto finanziario per protestare contro i 5 mila "tagli" in
arrivo. Il vertice è stato peraltro preceduto dalle polemiche e dalle minacce di
agitazioni in seguito alle decisioni dei giorni scorsi della corte dei conti di
"stoppare" il pagamento dell'indennità di vacanza contrattuale (20 mila lire
medie mensili): i giudici contabili hanno, infatti, chiesto un supplemento di
informazioni al governo in merito alla copertura finanziaria. E questo è stato
uno dei primi temi in discussione; secondo quanto riferiscono i sindacati,
Urbani si è dichiarato ottimista sulla possibilità di fornire alla corte dei
conti le obiezioni in tempi brevi. <se non ci saranno problemi - spiega Antonio
Foccillo, segretario confederale della Uil - l'indennità, e gli arretrati,
entreranno nelle buste paga di giugno>. Governo e sindacati non sono entrati nel
merito del rinnovo dei contratti dei 3,5 milioni di dipendenti del pubblico
impiego. Urbani ha detto che intende discutere con gli altri colleghi del
governo prima di avviare le trattative. <non abbiamo lanciato alcun ultimatum e
neanche imposto scadenze - spiegano le organizzazioni sindacali - e il nostro
comportamento sarà regolato sulla risposta del governo in merito alle risorse
finanziarie da destinare ai rinnovi>. Anche sulla questione dei distacchi
sindacali, oggetto di una dura polemica nelle ultime settimane del governo
Ciampi, il neoministro della funzione pubblica ha assicurato che in tempi brevi
fornirà una risposta. In mezzo a tanti impegni, un'assicurazione: dovrebbe
rientrare il rischio di perdere il posto per i 5 mila dipendenti dei 300 comuni
in dissesto finanziario concentrati soprattutto nelle regioni meridionali
(Campania, Puglia, Calabria, Basilicata). in mattina Cgil, Cisl e Uil avevano
organizzato una manifestazione a Roma cui hanno partecipato circa 10 mila
persone. I confederali protestavano contro i rischi per l'occupazione di 5 mila
addetti degli enti locali inseriti nelle "liste di disponibilità", considerate
una sorta di anticamera del licenziamento. L'incontro con il ministro Urbani si
è risolto con l'assicurazione che sarà inserita in un decreto legge una norma
che spiega che l'istituto della disponibilità non sarà applicata per quei comuni
(per esempio Napoli, dove i dipendenti in esubero sono 1.641) che hanno già
fatto le piante organiche e le liste di mobilità. Il Sindaco di Napoli, Antonio
Bassolino, presente all'incontro, ha poi precisato che nel decreto legge
proposto sarà eliminata anche la possibilità per i dipendenti con più di 65 anni
di rimanere altri due anni a lavorare. <una soluzione - precisa Urbani -
potrebbe essere quella di sospendere l'istituto della disponibilità a condizione
che i comuni in dissesto abbiano prodotto un elenco del personale in esubero
rispetto ai parametri previsti dalla legge>. Quello dei dipendenti comunali
collocati nelle "liste di disponibilità" rischiava di diventare una mina sociale
soprattutto nelle regioni meridionali; ma, secondo quanto hanno denunciato i
sindacati, il fenomeno dei comuni in dissesto si sta estendendo anche a Toscana,
Emilia Romagna e Abruzzo. I dipendenti pubblici tabella - 1 i dipendenti
pubblici (in istogramma sono riportati i seguenti dati). Probabile il ricorso al
blocco del turn over per evitare i tagli. All'Alitalia cura <soft> per piloti e
addetti al volo. Roma - gli esuberi ci sono anche nel personale di volo, ma le
cifre per ora sono coperte. Né lunedì pomeriggio agli assistenti di volo, né
ieri mattina ai piloti l'Alitalia ha comunicato se e quante eccedenze si stimano
nel periodo della ristrutturazione. <nel personale di volo sono ipotizzabili
fino a 800 esuberi> aveva dichiarato la settimana scorsa l'amministratore
delegato, Roberto Schisano (si veda <Il Sole 24 Ore> del 17 maggio). Ma il
silenzio degli uomini Alitalia nelle riunioni all'Intersind e le affermazioni
del capoazienda non vanno letti come segnali contraddittori: la spiegazione -
come riferito anche da alcuni sindacalisti - va ricercata non solo in
comprensibili motivi tattici, ma anche nel fatto che le eccedenze di personale
tra piloti, assistenti e tecnici di volo potrebbero essere assorbite con il
blocco delle assunzioni e un controllo sugli stagionali. Il negoziato registra
segni di stanchezza, perché all'azienda non arrivano le risposte del sindacato.
Walter Cerfeda, segretario confederale della Cgil, ha proposto di <fermare una
trattativa insensata> per <sollecitare un rapido chiarimento tra Alitalia e
governo>. C'è melina però dal ministro dei trasporti, Publio Fiori, il quale
rinvia da un giorno all'altro il verdetto che ha detto di voler esprimere sul
piano. Bruno Loi, segretario nazionale Filt Cgil, lamenta la mancanza di un
piano e di una prospettiva di rilancio che segua il risanamento. A favore del
piano Schisano è invece l'Assoutenti: <dopo che i vertici politici e aziendali
del passato si sono nascosti dietro un dito per anni, finalmente c'è qualcuno
che dice la verità al vertice dell'Alitalia e che sembra intenzionato ad agire
con serietà>. Tornando al comparto del personale di volo, la ristrutturazione
prevede la soppressione dei cosiddetti "Atb", gli assistenti tecnici di bordo
dell'Ati, che oggi volano come terzo uomo nella cabina di pilotaggio con i
piloti: l'azienda parla di <riconversione>. Per la gente di volo, tuttavia, la
strategia di risparmi elaborata da Schisano punta sulla forte riduzione del
costo unitario del lavoro, per il quale l'Alitalia è il fanalino di coda
rispetto ai concorrenti. "Avanti tutta" con il blocco delle retribuzioni e
profonde modifiche normative che porteranno anche ad alleggerimenti di busta
paga: una delle più importanti riguarda le ore credito dei piloti, voce che
costa 120 miliardi l'anno al gruppo. Le ore di credito sono correlate ai periodi
trascorsi a terra corrispondenti ad ore lavorate per ragioni di addestramento,
reperibilità e altro. Una voce che può generare entrate da uno a tre milioni di
lire al mese. Secondo i sindacati il calmiere sulle buste paga dei piloti
sarebbe dettato dai livelli delle loro retribuzioni: 350 milioni lordi annui,
compresi gli oneri sociali, per un comandante di jumbo con 25 anni di anzianità;
232 milioni per un semplice pilota. Per l'Md 80 la retribuzione lorda del
comandante è di 257 milioni, quella del pilota di 153 milioni. per il Dc 9 il
comandante ha un lordo di 239 milioni, il pilota di 125. Restano da valutare i
contraccolpi del contratto a tempo parziale e del salario d'ingresso per piloti
e assistenti di volo. Altre misure di risparmio deriverebbero dall'aumento delle
ore di utilizzo degli aerei: si passerebbe subito dalle 6 e mezzo alle sette ore
giornaliere, successivamente a otto e quindi a nove. Oggi e domani sono previsti
due giorni di riposo, poi il negoziato riprenderà venerdì mattina con il
personale di terra. Gli addetti tabella && 1 gli addetti il personale navigante
(in istogramma sono riportati i seguenti dati) star assistenti tecnici di volo.
Elezioni Rsu alla Fiat: ad Arese prevalgono Cobas e astensionismo. Milano -
vincono Cobas e astensionismo all'Alfa Lancia di Arese (Milano) dove si è votato
per l'elezione delle Rsu. Dei circa 9 mila dipendenti (2.850 in cassa
integrazione) aventi diritto, hanno partecipato al voto 4.163 lavoratori e le
preferenze si sono così ripartite: ai Cobas 1.840 pari al 44,2% (18 seggi), alla
Fiom 1.776 pari al 42,6% circa (18 seggi), alla Fim 285 pari al 6,85% (3 seggi),
alla Uilm 262 pari al 6,29% (3 seggi). Il resto sono schede bianche e nulle.
Secondo fonti sindacali, dei 2.850 cassintegrati avrebbero partecipato al voto
tra le 400 e le 420 unità. La bassa partecipazione al voto si è fatta sentire
soprattutto agli enti centrali tra gli impiegati dove, per non aver raggiunto il
quorum, pari a 1.120 su 2.238 interessati, le votazioni saranno ripetute l'8
giugno. Tra gli operai delle carrozzerie e delle meccaniche i Cobas raggiungono
la Fiom che per la doppia votazione somma ai 18 seggi raccolti col sistema
proporzionale altri 8 dovuti al bonus del 33% riservato ai confederali: altri 7
seggi sono andati alla Fim e 6 alla Uilm. Il successo più clamoroso per i Cobas
è stato registrato alle carrozzerie dove hanno raccolto il 58,1% dei consensi
lasciando la Fiom al 40,6 per cento. Rivincita dei metalmeccanici Cgil alle
meccaniche dove hanno prevalso con il 50,5% contro il 28,8% dei Cobas. Da oggi e
fino al 3 giugno le votazioni interesseranno i 47 mila lavoratori della Fiat
degli stabilimenti di Torino. Domani blocco delle Fs in Emilia e Toscana - il 31
si ferma Milano. Roma - scioperi in arrivo nel trasporto ferroviario. I treni in
partenza o di passaggio in Emilia Romagna e Toscana saranno interessati domani
(dalle 10 alle 13) da una protesta indetta dalle organizzazioni regionali di
Filt Cgil, Fit Cisl, Uil trasporti e Fisafs Cisal. La direzione Fs dell'Emilia
Romagna ha precisato che lo stop coinvolgerà anche le stazioni di Padova,
Rovigo, Chioggia, Verona e Poggio Rusco (Mantova): i treni, durante le ore
dell'agitazione, si fermeranno nelle stazioni più vicine. Le linee interessate
sono quelle per Milano, Ancona, Roma e Venezia. I sindacati spiegano <di essere
costretti a scioperare contro il gruppo dirigente delle ferrovie, per bloccare i
tentativi di ridimensionare il trasporto merci e viaggiatori>. La Protesta,
insistono le organizzazioni di categoria, è contro il piano di riorganizzazione
che, <cominciato nel 1986, è arrivato al nocciolo evidenziando tagli e risparmi
ma senza alcun progetto di sviluppo>. Il 31 maggio toccherà, invece, ai
macchinisti, aderenti al coordinamento dei macchinisti uniti, della sede
compartimentale di Milano che si fermeranno dalle 9 alle 16: lo sciopero
interesserà anche le Ferrovie Nord Milano. Il Comu protesta contro il progetto
del Servizio Ferroviario Regionale (Sfr). Una legge che non va cancellata. C'è
un equivoco nel dibattito sulla legge Merloni, in questi giorni tornato di
attualità: si ha l'impressione che la Merloni sia il capro espiatorio, la causa
del blocco degli appalti pubblici. Così non è. Gli appalti sono fermi da oltre
un anno, mentre la legge è entrata in vigore il 6 marzo: lo "sciopero della
firma" degli amministratori nasce nel corso del novantatre dal terrore di finire
davanti ai magistrati. La legge 109 ha il limite indiscutibile di non aver
previsto un periodo transitorio per un'entrata in vigore graduale del sistema.
E, in alcuni punti, si presenta contraddittoria. Ma ha l'indiscutibile merito di
aver affrontato in modo globale il problema delle regole per gli appalti, dopo
130 anni di interventi speciali, derogatori, eccezionali. La 109 nasce per dare
un sistema significativo di regole, più aperte al mercato e alla concorrenza di
quanto non fosse con tangentopoli. Questo fondamento della legge 109 va tenuto
presente nell'approntare una riforma. Perché alleggerire e correggere la legge,
mantenendone in piedi l'impalcatura fondamentale, significa aiutare il settore a
rinascere. Buttare a mare la legge significherebbe, invece, togliere ad
amministratori e imprese qualunque punto di riferimento. Non è tornando alle
vecchie regole che gli appalti possono ripartire: quel sistema groviera,
screditato e delegittimato, non garantisce più niente e nessuno. La battaglia
sulla <Merloni> - domani al consiglio dei ministri le modifiche alla legge 109
proposte da Radice. Gli appalti alla resa dei conti. Imprese, professionisti e
sindacati concordi sull'esigenza della riforma, ma con posizioni diverse. Roma -
s'infiamma il dibattito sulla riforma della legge Merloni, mentre si attende che
il governo, con un decreto legge, fissi i primi punti fermi della discussione.
Già domani il consiglio dei ministri potrebbe esaminare una proposta del
ministro dei lavori pubblici, Roberto Radice, ma è probabile che le decisioni
slittino. L'obiettivo della riforma bis non è facile per il governo: ridare
fiducia e certezze agli amministratori che dovrebbero sbloccare appalti fermi da
oltre un anno. A confermare la delicatezza della questione c'è la sarabanda di
iniziative, valutazioni, tavole rotonde che provengono in questi giorni da
imprese, sindacati, ordini professionali. Sulla necessità di una riforma della
legge Merloni, concordano ormai tutti. E c'è consenso ampio sull'allargamento
del periodo transitorio che già il decreto legge 257 ha introdotto. su cosa
difendere e cosa cancellare, però, le posizioni sono tutt'altro che convergenti.
Alcuni sono fortemente critici e chiedono il rinvio sine die della legge 109:
altri si limitano a chiedere alcune correzioni. Il gruppo dei "molto critici" è
guidato dall'Ance. I costruttori privati sono soddisfatti della piega che ha
preso la discussione: sono stati i primi a suonare l'allarme indicando nella
legge Merloni un fattore di forte aggravamento della crisi. Vogliono un
<importante> periodo transitorio, una profonda riforma della legge e soprattutto
delle norme <che impongono vincoli operativi senza aumentare le capacità
operative delle pubbliche amministrazioni>. <sono soprattutto gli amministratori
locali - dice il direttore generale, Carlo Ferroni - a lamentare difficoltà: si
impone, dunque, un periodo di tempo per verificare se ci sono i presupposti per
attuare la legge>. Appena un gradino sotto nella scala dei critici ci sono gli
ordini professionali, architetti e ingegneri. Il riconoscimento delle società di
ingegneria contenuto nella legge non è stato ancora digerito. <il periodo
transitorio previsto dal decreto legge 257 - dice Giovanni Angotti, presidente
del Consiglio Nazionale dell'ordine degli Ingegneri - è insufficiente. Bisogna
invece correggere la legge che, pur presentando principi generali largamente
condivisibili, a partire dalla valorizzazione della fase progettuale, presenta
alcune innegabili storture>. Tra le proposte, alcuni vincoli sulle società di
ingegneria <per evitare il ripetersi di intrecci perversi tra affari e
politica>: l'obbligo per i soci di essere iscritti agli albi professionali,
quota di capitale non inferiore al 60% nelle mani di ingegneri e architetti
iscritti all'albo, estensione del divieto di attività. E ancora: un ruolo di
certificatore di qualità dei professionisti per l'ordine e l'innalzamento del
tetto del mercato libero dei progetti (cioè senza gara) da 50 mila a 200 mila
Ecu. Più numeroso è il gruppo di chi sostiene che la legge è accettabile, ma va
corretta. La lega delle cooperative non si distanzia dall'Ance per il tipo di
proposte, ma il tono è più moderato. Il documento inviato al presidente del
consiglio ammette che la legge 109 <favorisce trasparenza, concorrenzialità ed
efficacia della spesa pubblica>. Le correzioni proposte: introduzione di un
periodo transitorio ben definito, della durata di un anno; applicazione delle
norme sulla progettazione ai progetti ancora da approvare; maggiore
articolazione per lavori di importo grande, medio e piccolo; possibilità per le
amministrazioni di valutare in termini più flessibili. C'è poi la Confapi.
<chiediamo - dice Alessandro D'Ambrosi, direttore dell'Aniem - l'introduzione di
modalità e tempi di applicazione graduati, senza far saltare l'impianto della
109 che nel complesso è corretto>. Interessanti le proposte di correzione che
non si limitano a evocare ritorni al passato. <le amministrazioni non avranno
progetti pronti e responsabili del procedimento - dice D'Ambrosi - se restano 15
mila stazioni appaltanti: organizzarsi sarebbe più facile se le stazioni si
riducessero a mille lasciando ai comuni minori la programmazione, ma trasferendo
a consorzi di comuni progettazione e Procedura di appalto>. L'Igi (grandi
imprese) e l'Iri chiedono l'esclusione dei settori ferrovie, acqua, Tlc ed
energia dall'ambito applicativo della legge. Questo consentirebbe di accelerare
gli investimenti nei servizi pubblici e adeguarsi alle direttive UE. Gli
artigiani della Cna chiedono a Radice di non stravolgere la Merloni e di
lavorare per una <sua rapida e piena entrata in vigore>. Così fa l'Oice (società
di ingegneria): in direzione opposta all'ordine, chiede di eliminare il vincolo
che impedisce alle società di ingegneria di <esercitare produzione di beni>.
Infine ci sono i sindacati, i più rigidi a difesa della legge 109. <non siamo
disposti ad affondare una legge che comunque va nel senso di rendere più
trasparente il settore>, dicono Filca Cisl e Fillea Cgil. Minacciano azioni
contro il governo in caso di pesanti revisioni o di svuotamenti della Merloni.
Scende in campo anche la Fndai, che sta organizzando un gruppo di dirigenti
d'azienda del settore edilizio. <la condizione di estrema difficoltà nella quale
si trova il mercato dei lavori pubblici - dice il coordinatore Giuseppe
Piccinini - non deve permettere che le regole innovative espresse dalla legge
109 siano congelate con la giustificazione che è indispensabile far ripartire le
opere pubbliche>. La Fndai propone <adeguamenti e chiarimenti anche notevoli>,
ma invoca il rispetto dello spirito della legge Merloni. <la legge va nel senso
della trasparenza del mercato - dice Piccinini - ma adesso occorre un
adeguamento e una razionalizzazione delle amministrazioni, altrimenti tali
regole resterebbero valide, ma inattuabili>. Francesco Merloni Roberto Radice.
in forte calo il mercato interno. Piastrelle, nel novantatre boom dell'export
(+1.000 miliardi). Bologna - un balzo dell'export di mille miliardi. Così
l'industria italiana delle piastrelle in ceramica ha risposto nel 1993 al forte
calo degli acquisti a livello nazionale. In un solo anno le vendite sui mercati
stranieri sono passate da 3.071 miliardi (questo il dato registrato nel
novantadue) a 4.077 miliardi, con un incremento del 32,8 per cento. La quantità
di piastrelle esportate ha raggiunto la cifra record di 276 milioni di metri
quadri, in crescita del 18,8% rispetto all'anno precedente. È un risultato che
conferma il primato mondiale di questo comparto industriale che ha la sua
"capitale" nella zona di Sassuolo, tra Modena e Reggio Emilia. Il prezzo medio
delle piastrelle italiane sui mercati stranieri è aumentato di circa il 12%. La
principale zona di destinazione resta l'Europa che da sola ha assorbito nel 1993
quasi 200 milioni di metri quadri, contro i 167 del novantadue. In testa alla
classifica dei maggiori acquirenti figura la Germania che ha fatto registrare
nello scorso anno un incremento di circa il 40% nel valore delle piastrelle
importate. Seguono, con incrementi superiori al 30%, Paesi Bassi e Portogallo.
Unico paese europeo in contro tendenza è la Spagna, dove l'export italiano ha
fatto registrare una flessione del 20% circa sia in quantità che in valore;
questo fatto viene spiegato con la concorrenza sempre più agguerrita dei
produttori spagnoli. Anche se i paesi europei restano il principale mercato di
sbocco, le maggiori soddisfazioni per le aziende italiane di piastrelle in
ceramica sono venute dall'Asia: il fatturato in quest'area ha conosciuto nello
scorso anno un balzo superiore al 50%. Buono anche l'andamento delle vendite
negli Usa (+37% in valore). Di segno opposto i risultati ottenuti nel novantatre
sul mercato interno. Le pessimistiche previsioni formulate a metà dello scorso
anno sono state ritoccate verso il basso: si parla di un calo delle quantità
vendute superiore al 5%, che sale però al 12% se si considera che una quota
consistente di piastrelle acquistate sul mercato nazionale da società
commerciali è stata da queste rivenduta all'estero non trovando sbocchi in
Italia. sono questi alcuni dei dati più significativi illustrati ieri a Sassuolo
nel corso dell'assemblea generale di Assopiastrelle dal presidente
dell'associazione, Oscar Zannoni. Grazie al buon andamento dell'export, il
bilancio complessivo del settore risulta comunque positivo. La produzione totale
ha sfiorato i 460 milioni di metri quadri contro i 435 del novantadue. Gli
addetti, invece, sono in calo (1,6%) e ora per le industrie di piastrelle in
ceramica si avvicina un appuntamento impegnativo: il rinnovo del contratto
nazionale di settore. <la piattaforma sindacale - ha detto Zannoni - si presenta
molto pesante, in particolare per le aziende di minori dimensioni che hanno
potuto trarre scarsi benefici dalla crescita dell'export e hanno risentito in
misura maggiore della recessione interna. Per questo ai sindacati chiedo
maturità e moderazione>. Il fatturato tabella - 1 il fatturato piastrelle di
ceramica in miliardi di lire (in istogramma sono riportati i seguenti dati).
Otto punti che fanno discutere. Settori esclusi - la legge 109 (articolo 2)
estende ai settori ex esclusi dalle direttive UE (Fs, Enel, telecomunicazioni,
acqua, energia) le regole generali per i lavori pubblici. L'Unione Europea
lascia invece a queste società ed enti di servizi pubblici maggiore libertà di
azione: molti chiedono l'adeguamento delle norme italiane a quelle europee.
Responsabile del procedimento - è la figura della pubblica amministrazione che
dovrebbe guidare e controllare l'intero iter dell'opera pubblica, dalla
progettazione all'esecuzione (articolo 7). Molte amministrazioni non hanno in
questo momento le professionalità adatte a questo ruolo. Progetti esecutivi - il
Principio cardine della legge (articoli 16 e 19), in linea con le discipline
europee, è quello di dare l'appalto di lavori pubblici soltanto sulla base di un
progetto esecutivo ben fatto. Questo eviterebbe il fenomeno delle varianti in
corso d'opera e la crescita dei costi delle opere. Oggi le amministrazioni non
hanno progetti esecutivi nei cassetti e questo richiede un aggiornamento delle
progettazioni disponibili. Assicurazione del progettista - altra innovazione di
grande rilievo (articolo 30). Il progettista risponde degli errori di
progettazione se questi comportano aumenti dei costi dell'opera. per questo deve
assicurarsi con una polizza professionale. Esiste in molti paesi europei,
soprattutto in Francia: compagnie assicurative francesi sono infatti già pronte
a entrare nel mercato, mentre quelle italiane lamentano difficoltà. Varianti -
il discorso delle varianti (articolo 25) è strettamente legato alla
progettazione esecutiva: soltanto un progetto dettagliato impedisce, infatti, il
proliferare di modifiche. Se i progetti esecutivi non ci sono - dicono molti
operatori - tanto vale recuperare maggiore "flessibilità" con le varianti.
Contratti a corpo e a misura - la legge obbliga a contratti a corpo, cioè con un
prezzo "chiavi in mano". Le imprese chiedono di ripristinare i "contratti a
misura" in cui il prezzo unitario dei materiali viene moltiplicato con le
quantità usate. La norma è già sospesa dal decreto legge 257. Trattativa privata
- l'articolo 24 è molto severo sulle trattative private che vengono consentite
soltanto per motivi di urgenza legate al ripristino di opere già in servizio. La
norma che appare incoerente è quella che limita il ricorso all'affidamento senza
gara formale solo a lavori di importo inferiore a cinque milioni di Ecu (8,3
miliardi). Competenze comunali - l'articolo 15 ha trasferito dalla giunta al
consiglio comunale alcune competenze tra cui quella di approvare i progetti di
un'opera. Camere di commercio - le imprese hanno tempo fino al 30 giugno per
effettuare il versamento in posta del diritto annuale. Il registro ditte invita
alla cassa. Gli importi sono rimasti invariati rispetto al novantatre - chi non
riceverà il modello entro il 20 dovrà chiedere un duplicato. Le imprese iscritte
nel registro ditte riceveranno in questi giorni il bollettino di conto corrente
postale necessario per il pagamento alle Camere di commercio del diritto
annuale, spesso chiamato diritto camerale, relativo al 1994. La Normativa sul
diritto annuale, istituito con la legge 51/1982, è stata da ultimo modificata
con il decreto legge 113/1993, convertito nella legge 191/1993. Gli importi per
il 1994 sono invariati rispetto all'anno precedente e sono evidenziati nel
bollettino stesso. Sono obbligate al pagamento del diritto 1994 tutte le imprese
iscritte nel registro ditte al star1 gennaio scorso e quelle iscritte anche per
un solo giorno nel corso del 1994. Sono pertanto tenute al versamento anche le
imprese cessate nel 1994, prima dell'emissione del bollettino. Sono escluse dal
versamento: le società in liquidazione, a decorrere dall'anno solare successivo
a quello dell'apertura della liquidazione; le imprese fallite negli anni
precedenti; le società cooperative per le quali è stato proposto lo scioglimento
d'ufficio in base all'articolo 2544 del codice civile; le società che hanno
cessato l'attività (precedentemente denunciata), ma solo a decorrere dall'anno
solare successivo alla cessazione. Sono pertanto obbligate anche le società
iscritte che non hanno mai avviato l'attività. La distinzione fatta dal
legislatore è incomprensibile; probabilmente l'espressione <le società in
liquidazione o che abbiano cessato -> avrebbe dovuto essere <le società in
liquidazione e che abbiano cessato ->. Le imprese iscritte successivamente alla
data di stampa del bollettino (che varia da Camera a Camera, ma in genere è
stata effettuata nell'aprile 1994) effettueranno il versamento soltanto con il
bollettino 1995; pertanto, le imprese iscritte da aprile a dicembre 1994
verseranno con il bollettino 1995 anche il diritto camerale di competenza 1994.
L'ultimo termine per il pagamento, da effettuarsi solo negli uffici postali e
non in banca, è il 30 giugno 1994. Il bollettino viene spedito alle imprese per
posta ordinaria. Quelle che non lo riceveranno entro il 20 giugno dovranno
richiedere un duplicato alla Camera di commercio. Le imprese che hanno unità
locali riceveranno anche un bollettino per ciascuna di esse. La soprattassa in
caso di ritardato pagamento è del 5% per ogni mese di ritardo. in caso di
mancato pagamento, il diritto verrà incassato tramite cartelle esattoriali. Il
termine di prescrizione per il diritto annuale è decennale, come confermato dal
Ministero dell'Industria. Nulla dice invece la normativa sulla procedura del
contenzioso. La materia non è di competenza delle commissioni tributarie. Si è
discusso se si ricorra al Tar o al giudice ordinario; in merito è nota una
sentenza del Tar Liguria (800/1990) che dichiara competente il giudice
ordinario. È stato riprodotto a parte un fac simile del bollettino di versamento
utilizzato dalla quasi totalità delle Camere di commercio e predisposto dalla
Cerned (società di informatica degli enti camerali). Tutte le caselle sono già
prestampate, a eccezione di quelle sul numero degli addetti e sul numero
telefonico. Sono prestampati i seguenti dati. 1) la data di scadenza del
pagamento che è il 30 giugno 1994. 2) l'importo totale da versare, che comprende
non solo l'importo base del 1994, ma anche, eventualmente, le seguenti somme: la
soprattassa per il ritardato pagamento del diritto 1993; la somma integrativa in
seguito all'aumento di capitale deliberato nel 1993 o di trasformazione di
natura giuridica; il diritto camerale 1993 dovuto dalle imprese iscritte nel
corso di quell'anno, ma dopo la stampa del bollettino. 3) sono precisati gli
importi parziali del punto 2. 4) è il numero di iscrizione nel registro ditte
delle imprese obbligate al versamento. 5) indica il numero progressivo
dell'unità locale ubicata nella provincia alla quale si riferisce il bollettino;
se appaiono tre zeri, significa che il bollettino si riferisce alla sede
principale. 6) è la data di emissione del bollettino che è sempre il 31 maggio
1994. 7) è l'unico quadro obbligatorio che l'impresa deve compilare sul retro
del bollettino è riprodotto un esempio di compilazione e sono riportati gli
addetti denunciati con il bollettino 1993. In caso di più unità locali i
familiari e i dipendenti vanno conteggiati solo nella sede o nell'unità locale
ove svolgono la propria attività. Il titolare va conteggiato solo nel luogo ove
svolge prevalentemente l'attività. Nella casella <titolare> vanno indicati anche
i soci di società di persone e agli amministratori di società di capitali che
sono effettivamente impegnati nella sede o unità locale. in mancanza di
qualsiasi categoria di addetti occorre barrare tutte le caselle, in modo che
l'assenza di addetti non sia interpretata come omissione di comunicazione. Le
imprese iscritte dopo il primo gennaio 1994 non devono indicare gli addetti.
Qualora successivamente al versamento ci si accorge di aver omesso la
compilazione del quadro <addetti>, si può ovviare con una specifica
comunicazione scritta alla Camera di commercio. 8) l'indicazione del numero
telefonico è facoltativa. Si ricorda che nelle province di Bari e Brindisi il
bollettino di pagamento è scaduto il 15 maggio 1994 poiché le rispettive Camere
di commercio sono state autorizzate ad anticipare l'emissione dei bollettini,
mentre alle imprese delle nuove province perverrà, per la prima volta, il
bollettino intestato alla nuova Camera di commercio. Occorre infine ricordare
che c'è sempre il rischio di confondere il bollettino camerale con i numerosi
bollettini con i quali viene sollecitata - spesso con espressioni ambigue e
persino minacciose - l'iscrizione in repertori, registri, anagrafe, mutue e
simili: si tratta di bollettini che nulla hanno a che fare con la Camera di
commercio. Questi falsi bollettini, tra l'altro, recano importi quasi analoghi a
quelli obbligatori, anche se il prospetto camerale dovrebbe essere facilmente
identificabile in quanto è stampato con riquadri verdi e rossi e riporta il
marchio della Camera di commercio; il riquadro <numero addetti al 31 dicembre
1993>; la dizione <esazione diritto annuale 1994>. L'autorità garante della
concorrenza è più volte intervenuta, a partire dal 1992, sulla questione
dichiarando ingannevoli i bollettini diffusi da 12 organismi e società private.
Guida alla lettura del bollettino inviato dagli enti camerali. L'onere può
essere detratto nel periodo d'imposta in cui avviene il pagamento. per l'azienda
il tributo è deducibile. Si è sovente discusso in dottrina quale natura assumano
i diritti che annualmente le imprese corrispondono alle Camere di commercio alle
quali sono iscritte direttamente o tramite unità locali. Il diritto camerale, in
misura fissa per le ditte individuali e le società personali e in misura
rapportata al capitale sociale per le società di capitali, è stato istituito
dalla legge 26 febbraio 1982, numero 51, e più volte modificato nell'entità e
nei criteri di applicazione. L'incerta configurazione delle somme da versare,
così come quella di altre erogazioni similari a carico delle imprese, ha trovato
soluzione con il decreto ministeriale 28 dicembre 1989, numero 163 (pubblicato
nel supplemento ordinario alla <gazzetta ufficiale> n. 16/1990), grazie al quale
si specifica che i diritti camerali appartengono alla famiglia dei <tributi vari
non erariali>. L'articolo 64, comma 1, del testo unico delle imposte sui redditi
dispone (secondo periodo) che si considerano deducibili le <altre imposte>,
diverse da quelle sui redditi e da quelle per le quali è prevista la rivalsa,
anche facoltativa (a esempio l'Iva sugli omaggi). Autorevole dottrina di fonte
ministeriale (si vedano Leo, Monacchi e Schiavo <le imposte sui redditi nel
testo unico>) ritiene che il legislatore con quella locuzione abbia inteso
ricomprendere tutti i tributi diversi dalle imposte sui redditi e da quelle con
rivalsa. Ciò emerge anche dal fatto che il titolo della norma recita <oneri
fiscali e contributivi>. Per tali oneri vige il criterio di deducibilità per
"cassa", vale a dire nel periodo d'imposta in cui ne avviene il pagamento. Ora,
poiché non dovrebbero esservi più dubbi sulla natura fiscale dei diritti
camerali, considerata la loro obbligatorietà e mancando specifiche disposizioni
contrarie alla loro deducibilità (come invece avviene per l'Ici, per l'imposta
sul patrimonio netto e così via), si deve concludere per la completa deduzione
di tali somme dal reddito d'impresa nel periodo d'imposta in cui ne avviene il
pagamento che, per i soggetti il cui esercizio corrisponde all'anno solare,
coincide anche con quello di competenza economica. Milano rilancia gli obiettivi
per la trasparenza degli atti societari. Con l'anagrafe delle imprese un monitor
contro il crimine. Milano - dopo il deposito unificato degli atti, per la Camera
di commercio di Milano la nuova sfida si chiama registro delle imprese. Previsto
già nel codice civile del 1942 e mai attuato, il registro delle imprese sarà
tenuto dalle Camere di commercio in stretta collaborazione con le cancellerie
commerciali dei tribunali per la fase transitoria che durerà tre anni. <il
registro delle imprese - ha dichiarato Piero Bassetti, presidente della Camera
di commercio di Milano alla conferenza stampa di presentazione dei dati sul
deposito unificato degli atti - sta alle imprese come i registri dello stato
civile stanno ai cittadini. Con la sua istituzione la pubblica amministrazione
si organizza per trattare le imprese come soggetti dotati di dignità autonoma,
di un ruolo importante nella vita civile, ma tenuti a operare secondo le regole
della trasparenza. Se la società ha il diritto di pretendere dall'impresa
pubblicità dei loro atti e trasparenza, l'impresa ha il diritto di ricevere
dallo stato servizi efficienti e non solo di contribuire alle finanze pubbliche
attraverso il prelievo fiscale>. La Riforma delle Camere di commercio, approvata
nel dicembre 1993, affidando al sistema camerale la tenuta del registro delle
imprese, sottolinea la scelta di fare delle Camere le istituzioni preposte a
intrattenere rapporti con le imprese. <certo la riforma delle Camere non si
esaurisce nel registro. Oltre alla promozione delle piccole e medie imprese
estende infatti i compiti degli enti camerali in campi come la regolazione del
mercato, la risoluzione delle controversie commerciali, l'informazione
economica, la promozione delle piccole e medie imprese>. Pier Daniele Melegari,
segretario generale della Camera di commercio milanese, ha sottolineato come il
registro delle imprese marchi il passaggio per gli enti camerali da una funzione
di pubblicità notizia a una di pubblicità legale. <il nuovo registro - ha
sostenuto Melegari - rappresenta un contributo alla conoscenza della dinamica
dei fenomeni produttivi e alla lotta alla criminalità economica, giovandosi
della consolidata esperienza acquisita in questi anni dalle Camere di commercio
nello sviluppo di reti telematiche che coprono l'intero territorio nazionale e
che già oggi supportano con successo il registro ditte>. Dall'incrocio dei dati
in possesso delle Camere di commercio con quelli in possesso di grandi archivi
telematici, come Inps, Enel, Inail, sarà infatti possibile in futuro ottenere il
controllo in tempo reale dell'intero sistema delle imprese italiane che
attualmente conta quasi 4 milioni di posizioni. Prassi messa a punto dal
collegio dei ragionieri. A Salerno scorciatoia per il deposito bilanci. Salerno
- una scorciatoia per il deposito unificato dei bilanci è stata messa a punto
dalla Camera di commercio di Salerno, d'intesa con il collegio dei ragionieri e
dei periti commerciali di Salerno e con il locale tribunale. Per snellire e
unificare la procedura per il deposito e la pubblicazione dei bilanci delle
società, il collegio dei ragionieri ha predisposto una modulistica ad hoc che va
compilata e allegata ai documenti necessari per il deposito. La prassi ha come
obiettivo quello di dare concreta attuazione sia alla normativa civilistica
inerente la pubblicazione del bilancio, sia alla legge 580/93 sull'istituzione,
presso le Camere di commercio, del registro delle imprese. <lo scopo principale
- spiega il segretario del collegio dei ragionieri di Salerno, Luigi Di Maio - è
quello di avere un unico indirizzo per quanto riguarda il deposito del bilancio,
nel senso che le società di capitale depositano presso la Camera di commercio
per la cancelleria commerciale e per il Busarl. Discorso a parte va fatto per il
momento per le società cooperative>. La modulistica proposta a Salerno deriva da
uno studio comparato con gli enti interessati. <lo ripetiamo - prosegue Di Maio
-, il fine è quello di dare un indirizzo univoco senza voler interferire sulle
scelte professionali degli interessati, e non deve essere recepito in modo
esaustivo di tutte le problematiche che le singole aziende si trovano ad
affrontare per assolvere il dettato della legge>. Anche quest'anno, poi, presso
la Camera di commercio è stato attivato uno sportello riservato ai ragionieri
liberi professionisti. Un ragioniere del collegio di Salerno è stato incaricato
di ricevere i soli bilanci dei colleghi. Per quanti si recano allo sportello
senza essere ragionieri collegiati, occorre una delega in carta semplice con
fotocopia del tesserino dell'iscritto. Protestano gli ordini nella nuova
provincia di Crotone. (nostro servizio) la gimcana dei bilanci si corre alla
nuova Camera di commercio di Crotone. Partecipano commercialisti, ragionieri e
amministratori di società di capitali, alle prese con il deposito dei bilanci. È
un percorso <atletico motoristico> con due possibilità. La prima: fare la fila
allo sportello (quasi fantasma) della neonata Cdc, ma solo mercoledì e venerdì
dalle 10 alle 13. La seconda: percorrere 80 chilometri e consegnare alla Camera
di Catanzaro. Il tour de force viene da una decisione di due anni fa, quando il
legislatore dà vita alle nuove province, tra cui Crotone. Nel 1994 nasce il
primo <nucleo> della Camera di commercio, con nomina di presidente e segretario.
In questa fase i servizi al pubblico sono ancora gestiti da Catanzaro e l'ente
crotonese si trova in un appartamento messo a disposizione dal comune. Allo
sportello un impiegato che viene due giorni alla settimana, per poche ore, da
Catanzaro. Negli altri giorni i professionisti della neoprovincia vanno agli
uffici dell'ex capoluogo. <ambedue le soluzioni - dice Antonio Gallella,
presidente dell'ordine dei dottori commercialisti - comportano disagi al
cittadino e all'amministrazione. Chiediamo di prolungare l'apertura al pubblico
per questa scadenza, come avviene a Catanzaro, e di poter presentare i documenti
anche nei giorni 28, 30 e 31 del mese>. E gli ordini hanno elevato una protesta
formale con un documento ufficiale. Certo i due rappresentanti dell'ente
camerale fanno quel che possono, in una provincia che esiste solo sulla carta.
<per ora - dice Napoleone Guido, presidente della Camera di Crotone - cerchiamo
di organizzare la struttura. abbiamo già individuato i locali e stiamo
predisponendo la pianta organica>. E anche Catanzaro ha le sue difficoltà. <non
è pensabile lo spostamento di altro personale a Crotone>, dice Alfonso Muleo,
presidente dell'ente di Catanzaro. <sulle 62 unità previste dalla pianta
organica dell'82 abbiamo in servizio solo 40 persone>. Per ora gli ordini hanno
ottenuto un impiegato in più domani e dopodomani e il prolungamento
dell'apertura sull'intera giornata fino al 31. Non è richiesta la condizione di
una crescita di almeno il 15% del risultato netto. Il fisco premia l'innovazione
nell'azienda che ritrova gli utili. La Circolare 21 maggio 1994, n. 64 / e (si
veda <il Sole 24 Ore> del 22 maggio 1994) illustra le modalità di applicazione
delle agevolazioni di cui all'articolo 12 del dl 11 luglio 1992, n. 333
(detassazione degli utili reinvestiti). Soggetti - viene confermato che
l'agevolazione spetta alle persone fisiche esercenti imprese commerciali, le
società in nome collettivo e in accomandita semplice, e le società di capitali
residenti in Italia; sono esclusi gli enti non commerciali (i righi 28 e 37 del
modello 760 / d sono stati soppressi con il dm 24 marzo 1994) e le società ed
enti non residenti. È confermato che le agevolazioni spettano anche ai soggetti
in contabilità semplificata. Non invece ai soggetti che determinano il reddito
con criteri forfettari (a esempio esercenti attività di agriturismo o imprese di
allevamento). Condizioni per l'agevolazione - la parziale detassazione degli
utili spetta a condizione che: a) il reddito di impresa del periodo di imposta
per il quale si intende fruire dell'agevolazione ecceda di almeno il 15 per
cento il reddito di impresa dichiarato per il periodo di imposta precedente; b)
l'ammontare degli investimenti innovativi effettuati nel territorio dello stato
nel periodo di imposta cui la dichiarazione si riferisce superi la somma del
maggior reddito dichiarato e dell'ammontare degli ammortamenti deducibili
effettuati nel periodo. La circolare avverte che l'agevolazione non è soggetta a
vincolo di non cumulabilità con altre agevolazioni; tuttavia occorre tener conto
dell'eventuale divieto previsto da altre norme agevolative (a esempio la legge
317/91). Determinazione del reddito detassato - in presenza delle condizioni
richieste, il Reddito imponibile dell'esercizio ai fini Irpef Irpeg e Ilor è
ridotto di un ammontare pari alla metà del maggior reddito dichiarato rispetto
all'esercizio precedente. Esempio: reddito di impresa soggetto all'Irpeg (o
all'Ilor): esercizio 1992: lire 2.000 esercizio 1993: lire 2.500 - maggior
reddito lire 500 ammortam Dedotti lire 600 - base di confronto lire 1.100
investimenti innovativi del 1993: lire 1.200 agevolazione: poiché l'incremento
di reddito (500) è stato almeno pari al 15% e gli investimenti (1.200) hanno
superato il maggior reddito dichiarato incrementato degli ammortamenti
effettuati nel 1993 (600), è possibile dedurre dall'imponibile un ammontare pari
al 50% del maggior reddito (50% di 500-EQU-250). Il reddito imponibile
dell'esercizio ammonterà quindi a L. 2.250. La nozione di reddito da prendere in
considerazione è desumibile anche dalla dichiarazione dei redditi. in
particolare: Irpef / Irpeg Ilor 740 / F F 48 F 71 740 / G G 29 G 43 760 / A A 92
A 110. I redditi risultanti da tali righi della dichiarazione vanno confrontati
con i corrispondenti redditi della dichiarazione dell'anno precedente. Il
confronto serve: per verificare se l'incremento di reddito è stato pari o
superiore al 15%; per determinare la differenza agevolabile. La circolare
precisa opportunamente che nel caso in cui l'esercizio precedente sia stato in
perdita, non devono essere effettuate operazioni algebriche; In altri termini il
reddito agevolato è l'intero incremento di reddito e non occorre verificare la
condizione del 15 per cento. Vengono individuati alcuni casi in cui
l'agevolazione non spetta: caso in cui l'esercizio 1993 sia stato il primo
d'attività; casi in cui (ai fini Ilor) nel 1992 la società abbia fruito della
esclusione dall'Ilor per effetto dell'articolo 115 / bis del testo unico. I
conteggi devono essere effettuati separatamente per ciascuna imposta. È
probabile che le imprese titolari di immobili di rilievo perdano automaticamente
il beneficio della detassazione ai fini Ilor per effetto della deduzione
spettante sugli immobili (decreto legislativo 504/1992, articolo 17, comma 4)
che - lo scorso anno - non esisteva. Investimento innovativo - particolarmente
delicato era apparso sin dall'inizio il problema di definire il concetto di
investimento innovativo. L'Assonime nella circolare 24 luglio 1992, n. 131 aveva
affermato che dovesse trattarsi di <investimenti in beni strumentali per
l'esercizio dell'impresa, sia materiali che immateriali, con esclusione quindi
degli investimenti meramente patrimoniali>. Quanto alla nozione di <innovativo>,
l'Assonime aveva ritenuto che essa fosse in contrapposizione a quella di
<investimento conservativo> intendendo per tali quelli diretti al mero
mantenimento dell'apparato produttivo dell'impresa. Sostanzialmente conforme
appare l'orientamento del Ministero il quale, dopo aver precisato che gli
investimenti meramente patrimoniali (anche immobili strumentali) sono esclusi
dall'agevolazione e aver fatto generale riferimento agli investimenti innovativi
di cui alla legge 317/91, conclude ritenendo <agevolabile qualsiasi costo
patrimonializzato che riguardi processi sia commerciali che amministrativi in
senso lato>, precisando, inoltre, che <l'investimento potrà riguardare tanto i
beni materiali quanto quelli immateriali, quali l'acquisizione di brevetti, know
how e simili>. Colpo di scena nell'inchiesta sulle tangenti Italimpianti. Mani
pulite travolge il direttore Iva di Genova. Genova - si apre un nuovo filone
nell'inchiesta della magistratura genovese sul giro di tangenti che ruota
intorno a Italimpianti e che, nei giorni scorsi, ha provocato una raffica di
arresti fra le fiamme gialle del capoluogo ligure. Questa volta le manette sono
scattate per il direttore dell'ufficio Iva, Giuseppe Addimandi. Il Funzionario,
arrestato ieri su richiesta dei sostituti procuratori Vito Monetti e Mario
Morisani, è finito in carcere con l'accusa di concussione. Ad Addimandi il
Sostituto Morisani, che ha già interrogato il funzionario per quasi due ore,
avrebbe contestato una mazzetta di oltre cento milioni richiesta e ottenuta da
Italimpianti quale contropartita di un rimborso Iva, risalente al novanta, che
spettava alla società impiantistica genovese. Come in un gioco di scatole
cinesi, la "Fiscopoli" ligure scopre giorno dopo giorno nuovi episodi di
malaffare e il mare è così pescoso che gli inquirenti hanno decapitato ieri
l'ufficio Iva genovese per una tangente in cui si sono imbattuti, quasi per
caso, esaminando la documentazione della ditta sotto inchiesta per altri reati,
nell'ambito di indagini che pure avevano già portato in carcere un folto gruppo
di militari delle fiamme gialle. Fisco amaro, dunque, per l'Italimpianti e non
solo. Avviata con Italimpianti e una sua controllata (la Cmf Sud di Livorno),
estesa poi alla Bailey Esacontrol e quindi approdata all'ufficio Iva,
l'inchiesta della procura del capoluogo ligure ha finora coinvolto dodici
imputati. I primi undici appartengono, nelle loro vesti di sottufficiali e
ufficiali, alla guardia di finanza. Nel novero degli inquisiti eccellenti, il
direttore dell'ufficio Iva di Genova va ad affiancare il colonnello delle fiamme
gialle Claudio Rinaldi, arrestato venerdì scorso, con l'accusa di aver ricevuto
una "subtangente" di 20 milioni nell'ambito di una mazzetta di 200 milioni
intascata da cinque marescialli, appartenenti a una squadra ai comandi di
Rinaldi, quale corrispettivo per aver addomesticato alcune verifiche fiscali
eseguite presso Italimpianti nell'autunno del 1988. Anche se gli inquirenti
smentiscono qualsiasi collegamento con le indagini relative alla Gdf e
definiscono il caso Iva come il frutto isolato, almeno per il momento, degli
accertamenti effettuati presso la società impiantistica genovese, l'arresto di
Addimandi ha certamente fatto registrare un ulteriore innalzamento del livello
dell'inchiesta, dopo l'impennata già messa a segno con l'ingresso del colonnello
Rinaldi nell'elenco degli arrestati. E a far prevedere ulteriori sviluppi c'è la
disponibilità a vuotare il sacco manifestata da un funzionario Italimpianti, già
implicato nella vicenda, che ha ricoperto un ruolo chiave nel giro di tangenti
dell'azienda. Se la "perla" scoperta nel capoluogo ligure potrebbe restare un
esemplare unico, a Milano, invece, le indagini della magistratura sull'ufficio
Iva hanno messo a nudo un sistema generalizzato di illegalità in cui
imprenditori oliavano la burocrazia finanziaria per far scorrere a ritmi più
elevati le proprie richieste di rimborso. Gli indagati, ormai, sono parecchie
decine e il capo del reparto addetto ai rimborsi, Luigi Dell'Aglio, arrestato
per una mini tangente da tre milioni, ha alla fine confessato incassi
complessivi per un miliardo di lire. Sul filo del fisco corrono le indagini, ma
con innesti anche di natura politica: una delle prime interrogazioni
dell'opposizione al ministro delle finanze riguarda infatti un caso tributario
che, secondo l'ex segretario di Rifondazione Comunista, Sergio Garavini, avrebbe
coinvolto la Fininvest. Il parlamentare ha chiesto al neo ministro Giulio
Tremonti di sapere se i superispettori o la guardia di finanza abbiano
effettuato accertamenti sui conti Fininvest. Il parlamentare ha chiesto di
sapere se siano stati accertati <presunti aspetti elusivi di fittizie
appostazioni di bilancio per perpetrare parcheggi di cospicue rendite da
plusvalore di mercato, anche dell'ordine di un mezzo migliaio di miliardi, fuori
dall'azienda, anche per una sola notte, fra la chiusura di un esercizio annuale
e l'apertura di quello successivo, nell'intento di sottrarsi alla debita
imposta>. Scade il termine per la presentazione da parte delle categorie
individuate per decreto. entro il 31 gli elenchi clienti e fornitori. Entro il
31 maggio alcuni Contribuenti selezionati devono presentare l'elenco dei clienti
e fornitori per l'anno 1993. Le categorie sono state individuate con il dm 1
aprile 1994 pubblicato sulla <gazzetta ufficiale> del 5 aprile n. 78 (si veda
<Il Sole 24 Ore> del 6 aprile) sulla base del codice di attività indicato nella
dichiarazione annuale Iva relativa all'anno 1993 presentata il 15 marzo 1994 e i
soggetti interessati debbono presentare gli elenchi clienti e fornitori ovvero
soltanto l'elenco dei fornitori o quello dei clienti. Entro lo stesso termine
del 31 maggio coloro che hanno presentato lo scorso anno l'elenco clienti e - o
fornitori sono ora tenuti a produrre un estratto degli elenchi (cosiddetti
"code") contenente le sole fatture e le bollette doganali emesse nell'anno 1992
ma registrate nel 1993. Gli elenchi vengono presentati separatamente dalla
dichiarazione Iva per la terza volta, a seguito delle modifiche introdotte dalla
legge 413/91, mentre per il secondo anno consecutivo si usano gli stessi modelli
approvati con dm 12 dicembre 1992 (in <gazzetta ufficiale> 15 dicembre 1992 n.
294). Ricordiamo che tutti i contribuenti, escluse le imprese espressamente
dispensate con decreto ministeriale, sono tenuti a compilare gli elenchi clienti
e fornitori entro il 15 marzo, termine di presentazione della dichiarazione
annuale Iva (articolo 29, primo comma del DPR 633/1972) e che soltanto quelli
selezionati nel dm 1 aprile 1994 devono presentarli. L'articolo 1 specifica che
nell'elenco vanno indicate le fatture e le bollette doganali registrate
nell'anno 1993 e non le cessioni e gli acquisti intracomunitari che vanno quindi
esclusi. Riassumiamo alcuni chiarimenti utili per i contribuenti che sono stati
forniti in passato dall'amministrazione finanziaria e che sono tuttora validi: i
modelli vanno presentati direttamente all'ufficio Iva competente per territorio,
compilando, per ciascun elenco, una ricevuta mod Iva 12/93 (in distribuzione
presso gli uffici) nella quale va indicato il tipo di supporto presentato, se
cartaceo o magnetico, e va barrata la casella che riporta il codice 77/3, per
l'elenco clienti, e 78/3 per quello relativo ai fornitori. L'ufficio restituisce
la ricevuta timbrata e numerata progressivamente; in alternativa i modelli
possono essere spediti a mezzo lettera raccomandata semplice entro il 31 maggio.
In tal caso vale come mezzo di prova la ricevuta della raccomandata, e gli
elenchi si considerano presentati nel giorno in cui sono consegnati all'ufficio
postale; I soggetti che si avvalgono direttamente o tramite terzi di centri di
elaborazione dati dotati di supporti magnetici hanno l'obbligo di predisporre e
presentare gli elenchi sui supporti magnetici purché gli stessi abbiano le
caratteristiche di cui al dm 12 dicembre 1992. Tuttavia quando le
caratteristiche tecniche non corrispondono a quelle indicate nel decreto, gli
elenchi clienti e - o fornitori dovranno essere prodotti utilizzando i normali
modelli cartacei. Pertanto i contribuenti interessati non hanno l'obbligo
tassativo di produrre i supporti magnetici. Invece i Caaf e i professionisti
abilitati alla gestione dei centri di assistenza fiscale di cui alla legge 30
dicembre 1991, n. 413, articolo 78, che sono tenuti a produrre per conto degli
utenti gli elenchi clienti e - o fornitori, devono presentare tali elenchi
unicamente su supporti magnetici aventi le caratteristiche contenute nel citato
dm 12 dicembre 1992, e utilizzano l'apposita bolla di consegna conforme al
modello allegato a al dm 1 aprile 1994, come espressamente previsto
nell'articolo 11 del decreto, e non possono in nessun caso produrre i modelli
cartacei. Per i dipendenti che hanno chiesto l'assistenza fiscale ai datori di
lavoro. L'Inps estende i modelli dm 10 / S alla tassa salute su redditi diversi.
Se il lavoratore dipendente assolve gli obblighi di dichiarazione dei propri
redditi attraverso il sostituto di imposta - in pratica ha fatto ricorso al
modello 730/94 Irpef - anche il contributo per le prestazioni del Servizio
Sanitario Nazionale (pari al 5,4% fino a 40 milioni di lire e al 4,6% fino a 100
milioni, riferiti al 1993) dovuto per i <redditi diversi da lavoro subordinato>
si deve sempre versare con il modello 10 / s (Inps). Lo ha stabilito l'Inps con
la circolare n. 53 del 26 febbraio 1993. Con una nuova circolare, la n. 159 del
24 maggio scorso, che tiene conto dell'articolo 5, comma 2, del decreto legge
222 del 31 marzo 1994 (modificativo dell'articolo 3, comma 5 del DPR 395 del 4
settembre 1992), l'istituto detta ulteriori istruzioni. In pratica il sostituto
di imposta dovrà versare il saldo dei contributi al servizio sanitario per il
1993 e la prima rata di acconto per il 1994 con il modello dm 10 / s (Inps)
relativo al giugno 1994 da presentare entro l'usuale termine del giorno 20 del
mese successivo (mercoledì 20 luglio); mentre la seconda rata di acconto sarà
versata utilizzando il modello dm 10/8 di competenza novembre 1994 (per cassa,
entro il 20 dicembre). L'Inps ricorda, inoltre, che l'ammontare dei contributi
per le prestazioni del servizio sanitario sui <redditi diversi> da lavoro
dipendente va indicato nella casella denominata <importo contributo altri
redditi>, sommando l'importo a quello dei contributi sanitari applicati ai
redditi da lavoro subordinato. Naturalmente l'importo complessivo dovrà essere
riportato nella casella <importo contributi sanitari dovuti>. La circolare
159/94 conferma inoltre le modalità di compilazione del modello dm 10 / s anche
per il caso in cui la retribuzione viene corrisposta dall'azienda al personale
per giugno e - o novembre 1994, risultata insufficiente per il pagamento del
contributo sanitario, imponendo il versamento del residuo contributivo nei mesi
immediatamente successivi. In questa ipotesi è anche dovuto l'interesse dell'1%
mensile, mentre è prevista - per il sostituto di imposta - la soprattassa del 3%
(al posto dell'1% di interesse) sulle maggiori somme dovute in caso di
conguaglio a luglio per la rettifica di errore sul prospetto di liquidazione.
Gli importi dovuti per interesse e di soprattassa vanno sommati a quello del
contributo al servizio sanitario dovuto per i <redditi diversi da lavoro
dipendente>. Scatta a giugno l'iniziativa di comune e istituto previdenziale.
Uno sportello self service per i pensionati romani. Roma - per i pensionati
romani finisce la sofferenza della coda agli sportelli dell'Inps. A partire da
giugno, in dieci delle venti circoscrizioni della capitale saranno installati
altrettanti sportelli self service, che consentiranno agli utenti di avere una
lunga serie di informazioni sulla loro posizione previdenziale e anche su quella
fiscale. L'operazione, nata da un accordo tra l'istituto di previdenza e il
comune di Roma siglato ieri in Campidoglio, sarà completata entro la fine del
prossimo anno e dal star1 gennaio novantaquattro in tutti gli uffici
circoscrizionali saranno utilizzabili i nuovi sportelli automatizzati. Ma ci
sono altre novità per i 140 mila pensionati della capitale. Questi, infatti, nei
prossimi giorni riceveranno, insieme a una lettera firmata dal sindaco Francesco
Rutelli e dal commissario straordinario dell'Inps, Mario Colombo, una speciale
"carta" denominata Romacard. Carta che darà diritto a coloro che percepiscono la
pensione minima a uno sconto di 7 mila lire (30 mila anziché 37 mila)
sull'acquisto delle tessere metro bus. Il Campidoglio e l'istituto di previdenza
stanno insomma cercando di agevolare la vita, spesso non facile, dei pensionati.
E, allo stesso tempo, tentano di abbattere le resistenti barriere burocratiche.
Tanto è vero che nell'intesa è esplicitamente prevista per l'Inps la possibilità
di accedere a tutte le banche dati degli uffici comunali. In altre parole,
l'istituto di previdenza potrà addentrarsi negli archivi anagrafici e dello
stato civile e ottenere un lungo elenco di informazioni relative alle licenze di
esercizio. L'Amministrazione comunale, a sua volta, avrà l'ingresso garantito
alla banca dati dell'Inps <per reperire dati necessari all'assolvimento delle
attività istituzionali> e allo speciale archivio denominato <osservatorio su
imprese, occupazione e retribuzioni>. Il vero pilastro su cui poggia l'intesa
raggiunta ieri resta comunque quello dell'attivazione degli sportelli
automatizzati. Quando, il 1 gennaio prossimo, i self service entreranno in
funzione in tutte le circoscrizioni, i pensionati romani, infilando
semplicemente il tesserino magnetico dei loro codici fiscali negli sportelli
automatizzati, potranno ottenere in tempo reale gli estratti conto dei
contributi Inps, il duplicato del modello 201 e il certificato di pensione,
insieme ad altri dati di natura prettamente tributaria. Il tutto, per la verità,
era stato anticipato negli scorsi mesi dall'allora ministro della funzione
pubblica, Sabino Cassese. Non a caso il sindaco Rutelli ha affermato ieri che
l'iniziativa costituisce <un primo passo verso l'attuazione della legge 241/90>,
sulla trasparenza amministrativa. Quella stessa legge alla quale Cassese ha
cercato in tutti i modi di dare attuazione e che in un passato, anche recente, è
stata quasi sempre bistrattata dagli enti locali, comune di Roma compreso. La
svolta in Campidoglio è arrivata con l'insediamento della giunta Rutelli, che ha
inserito tra le priorità programmatiche proprio il completo recepimento della
legge 241 e della riforma delle autonomie locali. Di qui il commento positivo
del sindaco alla sigla dell'intesa. Anche Colombo si è dichiarato soddisfatto
dell'accordo raggiunto con il comune, soprattutto perché l'accesso ai dati
anagrafici dell'amministrazione capitolina consentirà all'Inps di acquisire in
tempi brevi sia i trasferimenti di residenza che le informazioni relative ai
decessi. <in questo modo - ha sottolineato Colombo - i cittadini non faranno più
i Pony Express fra gli uffici anagrafici del comune e gli sportelli dell'Inps e,
contemporaneamente, le due amministrazioni potranno garantire un servizio
migliore a un costo più basso>. Decisi per gli enti pubblici i parametri di
efficienza. Roma - la burocrazia non potrà più dare il via libera a progetti
fantasma con la scusa di migliorare i servizi della pubblica amministrazione.
D'ora in poi i piani efficienza dovranno essere valutati dalla funzione pubblica
e approvati, attraverso l'attivazione della conferenza dei servizi, dallo stesso
ministero d'intesa con il Tesoro e gli enti interessati. A sancire questa mini
rivoluzione è un decreto del presidente della Repubblica (n. 303 del 19 aprile
1994) pubblicato sulla <gazzetta ufficiale> n. 118 del 23 maggio. Il
Provvedimento, che era stato messo a punto nei mesi scorsi dall'allora ministro
della funzione pubblica, Sabino Cassese, ha come obiettivo quello di dare una
nuova fisionomia regolamentare ai progetti finalizzati al miglioramento dei
servizi (i cosiddetti progetti pilota). Il controllo e la valutazione dei piani
efficienza, in particolare, spetteranno esclusivamente all'apposito comitato
tecnico scientifico istituito dalla legge di accompagnamento alla finanziaria a
palazzo Vidoni. Nella selezione dei progetti, che dovrà essere effettuata al
massimo in un mese, la funzione pubblica verificherà <la mancanza di efficienza
delle prestazioni alle quali si intende rimediare>, i costi della
sperimentazione, il grado d'innovazione e le condizioni delle amministrazioni
interessate. E soltanto dopo che questo percorso selettivo sarà stato
completato, la conferenza dei servizi potrà concedere il via libera. Anche per
l'approvazione dei progetti, oltretutto, è stata fissata una scadenza rigida: 15
giorni di tempo. Approvazione che sarà ufficializzata con apposito decreto del
presidente del consiglio su proposta del ministro della funzione pubblica. Le
Camere al lavoro - i provvedimenti urgenti da convertire in legge. Tutti i
decreti in lista d'attesa. Le misure sotto esame provvedimento atto situazione
opere pubbliche in Sicilia (dl 182) - reiterato dal Cdm del 20 maggio.
Interventi a sostegno dell'economia (dl 184) - reiterato dal Cdm del 20 maggio.
Prezzi dei farmaci - 17 reiterato dal dm del 20 maggio. Modifiche alla legge di
soppressione dell'Efim (dl 191) - 36 reiterato dal dm del 20 maggio. Rimborso
dei crediti d'imposta (dl 192) - 37 reiterato dal dm del 20 maggio. Sospensione
imposta sui capital gain (dl 193) c 38 reiterato dal dm del 20 maggio.
Autotrasporto per conto terzi (dl 194) - 19 reiterato dal dm del 20 maggio.
Vertice G 7 (dl 195) - 39 reiterato dal dm del 20 maggio. Interventi per gli
sfollati dell'ex Jugoslavia (dl 209) - 20 scade il 27 maggio. Credito
peschereccio (dl 214) - 40 scade il 31 maggio. Campagna lattiero casearia
novantaquattro-95 (dl 215) - 41 scade il 31 maggio. Accelerazione dismissioni
(dl 216) - 42 scade il 31 maggio. Embargo verso la Libia (dl 217) - 43 scade il
31 maggio. Spesa sanitaria e farmacovigilanza (dl 218) - 21 scade il 31 maggio.
Riordino delle funzioni del Ministero del Turismo (dl 219) - 22 scade il 31
maggio. Misure urgenti sui parcheggi (dl 220) - 44 scade il 31 maggio.
Interventi per Venezia e Chioggia (dl 221) - 45 scade il 31 maggio.
Semplificazioni tributarie (dl 222) - 46 scade il 31 maggio. Interventi per le
alluvioni (dl 223) - 47 scade il 31 maggio. Rapporto d'impiego delle forze di
polizia (dl 224) - 23 scade il 31 maggio. Circolo ufficiali delle forze armate
(dl 227) - 24 scade il 10 giugno. Agevolazioni per il Sud (dl 228) - 48 scade il
10 giugno. Polizia penitenziaria (dl 229) - 49 scade il 10 giugno. Dispersione
scolastica (dl 230) - 25 scade il 18 giugno. Misure per i porti (dl 231) - 163
scade il 14 giugno. Ristrutturazione del comparto siderurgico (dl 234) - 77
scade il 17 giugno. Misure sul processo civile (dl 235) - 78 scade il 17 giugno.
Istituzione dell'Inpdap (dl 236) - 79 scade il 17 giugno. Misure in materia di
dighe (dl 237) - 80 scade il 17 giugno. Missione di pace a Hebron (dl 238) - 81
scade il 17 giugno. Liquidazione dell'ente cellulosa (dl 245) - 173 scade il 22
giugno. Confisca di valori ingiustificati (dl 246) - 174 scade il 22 giugno.
Funzionamento delle università (dl 249) - 176 scade il 25 giugno. Sviluppo della
Sardegna (dl 248) - 334 scade il 25 giugno. Dipendenti Gepi e Iusax (dl 247) -
175 scade il 25 giugno. Elezioni al parlamento europeo (dl 251) - 384 scade il
27 giugno. Finanza locale (dl 253) - 184 scade il 27 giugno. Bilanci delle
imprese di editoria e di radiodiffusione (dl 252) - 183 scade il 27 giugno.
Proroghe di termini legislativi (dl 257) - 396 scade il 29 giugno. Misure per
contrastare la criminalità organizzata (dl 258) - 397 scade il 29 giugno. Misure
in materia di farmaci (dl 259) - 398 scade il 29 giugno. Disposizioni tributarie
urgenti (dl 260) - 399 scade il 29 giugno. Misure urgenti sul reddito d'impresa
(dl 261) - 400 scade il 29 giugno. Razionalizzazione dell'indebitamento delle
Spa possedute dallo stato (dl 263) - 401 scade il 29 giugno. Risanamento della
Rai (dl 263) - 210 scade il 29 giugno. Gestione di ammasso dei prodotti agricoli
(dl 264) - 211 scade il 29 giugno. Attuazione del fermo pesca (dl 267) - 212
scade il 2 luglio. Interventi nelle aree depresse (dl 270) - 508 scade il 6
luglio. Misure urgenti sulle forze di polizia (dl 271) - 232 scade il 6 luglio.
Giurisdizione sul personale degli enti pubblici trasformati in Spa (dl 269) -
507 scade il 6 luglio. Disposizioni urgenti in materia sanitaria (dl 273) - 510
scade l'8 luglio. Norme sulla tossicodipendenza (dl 274) - 511 scade l'8 luglio.
Partecipazioni e proventi del tesoro (dl 275) - 236 scade l'8 luglio. Embargo
verso Haiti e Angola (dl 272) - 509 scade l'8 luglio. Cessione di quote delle
imprese di assicurazione vita (dl 277) - 512 scade l'8 luglio. Rischi di
incidenti industriali (dl 278) - 513 scade il 9 luglio. Riutilizzo dei residui
derivanti da cicli produttivi (dl 279) - 514 scade il 9 luglio. Attuazione della
legge sulle immunità parlamentari (dl 291) - 527 scade il 16 luglio. Avanzamento
degli ufficiali (dl 290) - 526 scade il 16 luglio. Scarichi delle pubbliche
fognature (dl 292) - 540 scade il 17 luglio. Proroga degli organi amministrativi
(dl 293) - 541 scade il 17 luglio. Quota per il medico di base (dl 294) - 542
scade il 17 luglio. Documenti da sottrarre all'accesso (dl 295) - 543 scade il
19 luglio. Misure in materia di occupazione e fiscalizzazione degli oneri
sociali (dl 299) - 573 scade il 19 luglio. Elezioni europee e amministrative (dl
300) - scade il 20 luglio. Istituzione dell'Eima - approvato dal dm del 20
maggio. Norme sulla privatizzazione dell'Ina (dl 301) - scade il 22 luglio.
Note: C equ Camera; S equ Senato. Il Cnel alla ricerca di regole per le attività
professionali. Roma - regole nuove per i professionisti. L'obiettivo che si è
prefissato il Cnel non lascia spazio agli equivoci. Tanto è vero che l'istituto
moltiplicherà nelle prossime settimane gli sforzi per indurre il parlamento a
varare una legge quadro per le categorie già legittimate e disposizioni ad hoc
per il riconoscimento di quelle emergenti. Traguardi ambiziosi, insomma, che la
consulta delle professioni non regolamentate, insediatasi si ieri a Villa Lubin,
è comunque convinta di riuscire a tagliare. Il presidente del Cnel, Giuseppe De
Rita, nell'aprire i lavori della nuova commissione, presieduta da Antonio
Martone, lo ha lasciato, del resto, intendere a chiare lettere: <la consulta
costituirà un preciso punto di riferimento per tutte quelle professioni che nel
nostro paese stentano a trovare una regolamentazione legislativa e anche per
quelle che già godono della legittimazione>. Per la consulta, composta dai
rappresentanti di 90 associazioni professionali, si annuncia quindi un'attività
intensa. E la base di partenza è stata già definita. La categorie emergenti sono
state suddivise in tre aree distinte: socio sanitaria (riabilitatori,
optometristi, podologi, protesisti, odontotecnici, tecnici sanitari, operatori
sociali e altre categorie); dei servizi alle imprese (comunicatori d'impresa,
consulenti organizzativi e fiscali, operatori finanziari); tecnica
(amministratori di condominio, traduttori e interpreti, restauratori, consulenti
dell'immagine e consulenti immobiliari). Il presidente della commissione nomine
Csm contrario a ulteriori rinvii. La vigilia del giudice di pace tra sedi
mancanti e posti vuoti. Roma - <fare entrare in funzione il giudice di pace agli
inizi di luglio si può; alle carenze della fase preparatoria si porrà rimedio
poi, in corso d'opera>. È il pensiero di Giacinto De Marco, presidente della
quarta commissione del consiglio superiore della magistratura, competente per le
designazioni dei 4.700 giudici di pace in funzione (forse) dal prossimo 4
luglio. A poche settimane dall'ora x, per il cosiddetto "giudice dei poveri" le
questioni in sospeso sono ancora molte. Non è ancora del tutto definita, per
esempio, la questione delle sedi, specie nei centri maggiori. L'organico dei
giudici onorari non è ancora completo: ne mancano infatti alcune centinaia che,
secondo l'orientamento del Csm, saranno nominati dopo aver bandito nuovamente il
concorso - limitatamente ad alcune sedi - secondo i criteri più "larghi"
previsti dal decreto legge 235/94. La ragione di maggiore incertezza deriva
proprio dall'ultimo decreto legge, quello che fissa agli inizi di luglio
l'entrata in vigore della riforma del processo civile e del giudice di pace,
ormai alla quarta versione in attesa di conversione parlamentare; né si conosce
ancora l'orientamento sulla questione del ministro della giustizia, Alfredo
Biondi, e della nuova maggioranza. Una delle maggiori riserve avanzate dai
critici dell'introduzione del giudice di pace riguarda il livello di competenza
tecnica dei nominati. Il Quadro della situazione, a selezione in gran parte
compiuta dal Csm, si presenta molto disomogeneo. Innanzitutto perché, nota il
consigliere De Marco, c'è stata difformità di valutazione da parte dei consigli
giudiziari (che dovevano proporre al Csm una rosa di tre idonei per ogni sede).
Alcuni, come quello di Bologna, sono stati molto severi e hanno escluso quanti
erano in possesso solo del titolo, e cioè la laurea in giurisprudenza. Altri
consigli giudiziari non hanno praticato lo stesso rigore: perciò possono essersi
verificate diversità anche nella fase di designazione da parte del Csm.
Differenze sensibili vi sono poi tra piccole e grandi realtà. Nei distretti
maggiori c'erano parecchi aspiranti, che presentavano una gamma più vasta di
titoli preferenziali. per esempio a Roma chi non possedeva almeno il titolo di
procuratore legale, di fatto, non ha avuto alcuna possibilità. <questo problema
- afferma De Marco - è davvero grave e di difficile soluzione. Anche perché
considero quello dei giudici di pace il vero "reclutamento straordinario",
sempre avversato in passato dall'associazionismo giudiziario>. C'è solo la
speranza che i corsi di formazione - da poco avviati o in preparazione nei
distretti - possano coprire le deficienze nel sistema di reclutamento dei
candidati. <noi abbiamo fatto i giudici di pace sulla carta - dice De Marco -
c'era invece bisogno, considerata la notevole fetta di giurisdizione civile di
loro competenza (alla quale poi si aggiungerà quella penale), di un vaglio più
rigoroso, o meglio di strumenti più rigorosi, dato che noi abbiamo applicato le
norme in vigore>. Per quanto riguarda le nomine, il Csm ha praticamente
completato le designazioni nelle sedi per le quali erano stati proposti dai
consigli giudiziari candidati idonei; poiché non sono stati ancora emanati i
decreti presidenziali di nomina (dovrebbe trattarsi di un unico atto per tutti i
designati), nei casi di rinuncia sono subentrati candidati idonei per il
medesimo posto. <abbiamo svolto un'attività minuziosa - prosegue De Marco -
perché, man mano che provvedevamo alle designazioni, siamo stati sommersi da una
serie di reclami e lamentele da parte di aspiranti che volevano conoscere i
motivi della loro esclusione. Quando il reclamo è apparso fondato il consiglio
lo ha accolto, per prevenire ed evitare al massimo i rischi di un contenzioso
amministrativo infinito. Anche quando il reclamo non è fondato viene comunque
data una motivazione esauriente. Abbiamo adottato criteri assolutamente
uniformi, che non dovrebbero prestarsi a censure di legittimità per vizio di
motivazione>. De Marco affronta anche un'altra spinosa questione: <perché la
funzione del giudice di pace sia "attraente" sarebbe utile renderla più
incentivante anche dal punto di vista economico. Abbiamo infatti sì un giudice
onorario, ma che dovrà gestire una grossa fetta di giurisdizione>. Uno dei
problemi che si apriranno in futuro, secondo il presidente della quarta
commissione Csm, sarà la compatibilità del giudice di pace con l'ipotizzata
introduzione del giudice unico di primo grado, che supera il discorso delle
competenze; mentre il giudice di pace si fonda sulla separazione di funzioni per
competenza. L'Identikit del giudice di pace, in questa applicazione iniziale, è
quello di un pubblico funzionario a riposo, preferibilmente proveniente dalla
dirigenza amministrativa. Ci sono poi molti insegnanti di diritto, che
dovrebbero avere maggiore confidenza con il linguaggio giuridico. Parecchi
avvocati hanno chiesto la riapertura dei termini per le candidature, in modo da
ammettere fin dalla prima applicazione i candidati con i nuovi requisiti, ad
essi più favorevoli. Ma questo significherebbe azzerare il lavoro di selezione
durato nove mesi, e imporrebbe un rinvio almeno al 1995. Gli estimi catastali e
l'Ici ieri processati in consulta. Roma - i nuovi estimi catastali e l'imposta
comunale sugli immobili sono state le questioni di maggior rilievo discusse ieri
in pubblica udienza dalla corte costituzionale. Su ricorsi di numerosi
proprietari di immobili, assistiti da Confedilizia e Assoedilizia, il Tar Umbria
e quattro commissioni tributarie hanno sospettato di incostituzionalità le
regole per determinare l'Ici e le tariffe d'estimo valide fino a tutto il 1993
(ma con riflessi anche sul novantaquattro) dettate dalla legge 421/1992, dal
decreto legislativo 504/1992, da una serie di decreti legge, l'ultimo dei quali,
il 16/1993, è stato convertito nella legge 75/1993. La normativa - come
ampiamente anticipato su <il Sole 24 Ore> di ieri - è sospettata di violare
sotto molteplici aspetti ben quattordici <garanzie> costituzionali: dalla parità
giuridica tra cittadini al diritto di difesa, alla proporzionalità e
progressività dell'imposizione fiscale; dal divieto di presentare decreti legge
senza i caratteri di necessità e urgenza, a quello di reiterarli se non
convertiti in tempo utile; dal buon andamento e imparzialità della pubblica
amministrazione al divieto di comprimere la tutela giurisdizionale dei
cittadini. In particolare le norme impugnate avrebbero <resuscitato e
reintrodotto in modo surrettizio e fraudolento> disposizioni regolamentari in
materia di estimi catastali (i decreti finanze 20 gennaio 1990 e 27 settembre
1991) già dichiarate illegittime dal Tar Lazio e, in sede consultiva, dal
consiglio di stato. Va peraltro detto che il Tar aveva annullato i decreti non
per l'intrinseca illegittimità del loro contenuto, ma proprio perché erano stati
adottati provvedimenti amministrativi anziché una legge, per passare dal
criterio della rendita catastale (basata sul "reddito ordinariamente
ritraibile") a quello del valore dell'immobile, calcolando poi il reddito in
base a un tasso di rendimento annuo convenzionale. Tra le altre accuse, anche il
fatto che l'Ici sarebbe in realtà una <vera e propria imposta patrimoniale sugli
immobili> per di più indeducibile dall'Irpef, come invece avveniva per l'Ilor
(che tuttavia, va ricordato, nel caso di immobili locati gravava sul reddito
effettivo anziché su quello catastale). La decisione è attesa tra qualche
settimana e non è escluso che arrivi dopo il 30 giugno, termine di pagamento
della prima rata Ici per il 1994. Confermati i princìpi della corte di giustizia
europea. La cassazione boccia la vecchia tassa società. Anche la Cassazione si
adegua alla corte di giustizia europea in tema di "tassa società". E dichiara
illegittima la tassa di concessione governativa per l'iscrizione delle società
nel registro delle imprese, per ogni anno solare successivo alla (prima)
iscrizione. L'articolo 3, comma 19, del decreto legge 9 dicembre 1984, n. 853
(convertito in legge 17 febbraio 1985, n. 17) che ha introdotto il tributo
contrasta, infatti, con il diritto comunitario in quanto non vi è alcun
riferimento fra il costo del servizio fornito dallo stato e la tassa dovuta
annualmente solo per la semplice esistenza in vita della società (per giunta in
misura pari a quella richiesta per l'iscrizione). In questi termini si è
espressa la corte di cassazione (prima sezione civile, sentenza 2992 del 28
marzo 1994) nella sua prima applicazione della decisione (20 aprile 1993 in
cause 71/91 e 178/91) con la quale la corte di giustizia Cee ha interpretato -
con efficacia vincolante per il giudice italiano - gli articoli 10 e 12 della
direttiva del consiglio delle comunità Europee del 17 luglio 1969, n. 335,
concernente le imposte indirette sulla raccolta di capitali. La sentenza riveste
particolare importanza in quanto è la prima occasione nella quale la suprema
corte, nel dare attuazione al Decisum della corte comunitaria, conferma il
recente orientamento assunto in proposito da molti giudici di merito (tribunale
di Genova, prima sezione civile, 24 marzo 1992, n. 1081; giudice del registro
delle imprese presso il tribunale di Torino, decreto 10 maggio 1993). La
Cassazione ha posto in risalto che, mentre in sede di iscrizione (originaria)
esistono costi affrontati dall'ufficio che provvede all'iscrizione nel registro,
in occasione di tassa annuale di "rinnovo" tali costi sono inesistenti e,
comunque, non possono ritenersi uguali a quelli sopportati al momento
dell'iscrizione. È vero che nel frattempo la normativa nazionale del settore è
mutata - tramite l'articolo 61 del decreto legge 30 agosto 1993, n. 331 che ha
eliminato appunto la tassa annuale di "rinnovo" -; ma la decisione della
Cassazione apre la strada a una massiccia richiesta di rimborsi per le tasse
versate in base alla disciplina oggi riconosciuta illegittima. La corte ha
dichiarato l'illegittimità del tributo con riferimento all'importo (minimo) di 1
milione di lire dovuto dalla società a responsabilità limitata (nei cui
confronti si è svolto il giudizio); ma il principio sarà valido, a maggior
ragione, per le Spa nei cui confronti l'entità della tassa è lievitata nel corso
degli anni. Va poi chiarito che la domanda di rimborso del tributo nulla ha a
che vedere con le modalità di restituzione di eventuali eccedenze versate per il
1992 - il che presuppone la legittimità del tributo - dettate dall'articolo 61
del decreto legge 331/93, in base al quale la richiesta doveva essere presentata
entro il 28 febbraio 1994. Circa il termine triennale stabilito dalla legge per
la presentazione della richiesta di rimborso, la Giurisprudenza (riguardante,
però, tributi diversi dalla tassa di concessione governativa) ritiene
ammissibile la domanda di rimborso entro l'ordinario termine decennale di
prescrizione, quando difetti in radice il potere impositivo da parte
dell'erario. È ovvio comunque che minori rischi corrono quei contribuenti che
abbiano proposto (o proporranno) domanda di rimborso entro tre anni dal
pagamento del tributo illegittimo. Inghilterra - Italia. Maggiore confronto tra
giustizie onorarie: sei secoli d'esperienza, vent'anni di risse. Milano -
italiani a scuola di "magistratura onoraria" dagli inglesi? Sarebbe come se un
bambino prendesse lezioni di filologia romanza. Per il momento l'insegnamento
anglosassone sembra viaggiare a una distanza siderale dai nostri timidi e goffi
tentativi di creare una "giustizia di pace". Tuttavia ieri i due sistemi sono
stati messi a confronto durante un convegno organizzato nell'ambito della
settimana del diritto britannico, per iniziativa del British Council e della
facoltà di giurisprudenza dell'università di Milano. Un confronto impari, per la
verità, perché mentre da un lato sono stati schierati i "cavalli da tiro" del
sistema penale inglese e gallese, dall'altro si è fatto solo un mesto elenco dei
progetti elaborati dal nostro legislatore e ancora inattuati, nonostante
inseguano il traguardo da vent'anni. Anche se, a parziale giustificazione del
nostro ritardo, va ricordato che gli inglesi hanno iniziato a confrontarsi con
questa istituzione fin dal medioevo. E, visto che funzionava, l'hanno conservata
adeguandola via via al mutare dei tempi. La secolare tradizione d'oltremanica
nella giustizia di pace è stata illustrata, con orgoglio, dalla presidentessa
dell'associazione dei magistrati onorari, Rosemary Thomson: <i giudici di pace
sono 30 mila, non remunerati - ha raccontato - e soltanto il 3% delle loro
decisioni viene appellato>. Decisioni dunque con un alto indice di gradimento,
grazie anche al prestigio che deriva ai giudici onorari da oltre seicento anni
di "rodaggio": la prima apparizione dell'ufficio risale al 1361. Come scegliere
i giudici di pace? Su questo interrogativo e sui veti incrociati di magistrati e
avvocati si sono per ora infranti i tentativi di dotare anche la nostra
giustizia di un serio sistema che consenta di smaltire celermente le cause di
valore minore e i reati meno gravi. Aldo Ceccherini, magistrato milanese a cui è
toccato raccontare i conflitti e i compromessi che hanno fatto più volte
slittare la nostra riforma del novantauno (in forse anche all'ultimo
appuntamento del prossimo 4 luglio), ha ricordato i disaccordi sui requisiti per
accedere all'ufficio. Questioni che forse alla parte di pubblico inglese
presente in aula saranno sembrate di lana caprina; i britannici infatti
rispondono così all'interrogativo: basta che l'onorario goda del rispetto e
della stima della comunità. Una commissione esamina e sottopone poi a un
continuo tirocinio i giudici, perlopiù pescati tra le tante associazioni di
volontariato, con un unico imprescindibile requisito: la residenza sul
territorio dove devono giudicare. Fasce di età (dai 30 ai 70 anni), professioni
(insegnanti, impiegati, commercianti) ed estrazione sociale sono tutte ben
rappresentate e anche sul sesso non ci sono sperequazioni: il 45% dei giudici
sono donne. Intelligenza, buon senso, capacità di agire con equità avvicinano
gli "onorari" ai cittadini, che anzi li preferiscono ai giudici togati, guardati
con diffidenza proprio perché "giuristi". E dire che una delle critiche più dure
alla nostra riforma punta proprio sull'insufficiente preparazione giuridica
degli aspiranti onorari. Ma forse la distanza che ci separa dalla giustizia di
pace inglese si riempie proprio con la nostra predilezione per il tecnicismo,
l'inarrestabile proliferazione di leggi che si accavallano, rendendo ogni
decisione una corsa ad ostacoli tra articoli, commi, correzioni e cavilli. Prima
dei giudici, forse, andrebbero semplificate le norme per seguire la strada della
giustizia di pace; a meno di non snaturarne il ruolo, creando semplicemente
un'altra categoria di "quasi togati", ma a tempo definito. Un lungo iter per il
rimborso. La sentenza sull'illegittimità dell'applicazione, alle società di
capitali, della tassa annuale di concessione governativa per l'iscrizione nel
registro delle imprese è - a quanto risulta - la prima della Cassazione in
applicazione dei principi enunciati dalla pronuncia del 20 aprile 1993 della
corte di giustizia Cee. Come è noto la cosiddetta <tassa annuale delle società>
è rimasta in vigore dal 1985 (decreto legge 19 dicembre 1984, n. 853) fino al
1992, essendo stata poi abrogata dall'articolo 61 del decreto legge 30 agosto
1993, n. 331. Attualmente è dovuta una tassa di concessione governativa di 500
mila lire in occasione dell'iscrizione all'atto costitutivo nel registro delle
imprese, e nella misura di 250 mila lire per l'iscrizione successiva di
eventuali altri atti sociali (modifiche statutarie, rinnovo cariche ...). La
sentenza della Cassazione appare importante anche per il fatto di ribadire
l'illegittimità del tributo pure nei minori importi vigenti fino al 1988. La
Cassazione mostra di ritenere che l'illegittimità del tributo sia totale, e
quindi non solo per l'eccedenza rispetto all'importo di 500 mila lire, ritenuto
congruo dai primi giudici di merito. In considerazione dell'orientamento ormai
consolidatosi in giurisprudenza, molti contribuenti stanno coltivando il
contenzioso relativo alle imposte pagate dal 1985 al 1991, e per il residuo
ammontare versato nel 1992 e non ancora rimborsato dall'ufficio del registro di
Roma in applicazione dell'articolo 61 del decreto legge 331/93. La procedura di
rimborso è quella contenuta negli articoli 11 e 13 del DPR 641/72, che prevedono
un complesso iter amministrativo, destinato a sfociare in una azione innanzi al
giudice ordinario. Deve essere presentata un'istanza alla direzione regionale
delle entrate (ex intendenza di finanza); decorsi 180 giorni o entro 30 giorni
dalla notifica dell'eventuale diniego del rimborso si presenta ricorso al
Ministero delle Finanze; decorsi ulteriori 180 giorni o entro 90 giorni dal
diniego si può adire la magistratura ordinaria. Da parte di alcuni tribunali,
recentemente, si è adottata una procedura più rapida ed efficace. Si è, infatti,
condannata l'amministrazione finanziaria al rimborso della tassa di concessione
governativa anche se il contribuente non aveva concluso l'iter amministrativo
(cfr la sentenza del tribunale di Trieste, in <il Sole 24 Ore> del 19 ottobre
1993; del tribunale di Firenze, <il Sole 24 Ore> del 12 aprile 1994 e del
tribunale di Vicenza, <il Sole 24 Ore> del 30 aprile 1994). Altro problema è se
il diritto al rimborso spetti solo per i versamenti effettuati negli ultimi tre
anni, come si desume dal ricordato DPR 641/72, oppure se si applichi la
prescrizione decennale di cui all'articolo 2946 del codice civile; in questo
senso si sono espressi, tra l'altro, l'Assonime nella circolare 4 aprile 1981,
n. 81; il tribunale di Genova, sezione I civile, sentenza n. 1820 del 21 giugno
1993; la corte d'appello di Genova, sezione civile, sentenza 1109, del 28
dicembre 1993. Il tetto del 5% esteso ai soggetti alleati in patti di sindacato
di società terze. Ina battezza il voto di lista. Roma - gli strumenti sono
diversi ma l'obiettivo è convergente: tutelare gli azionisti di minoranza e
favorire una maggior rappresentatività in seno agli organismi di vertice delle
società. È a questi principi che si ispira la decisione del Tesoro di
introdurre, con l'Opv dell'Ina, due clausole che rappresentano un'assoluta
novità rispetto alle privatizzazioni fin qui realizzate e, più in generale, per
lo stesso sistema finanziario italiano. Contrariamente a quanto avvenuto nelle
altre vendite di aziende pubbliche e alle disposizioni contenute nel decreto
sulle privatizzazioni tuttora vigente, in quel 5% sono incluse tutte le quote
appartenenti a soggetti collegati <anche attraverso patti di sindacato in
società terze>. Le clausole sono quelle che prevedono l'introduzione nello
statuto del gruppo assicurativo pubblico del voto di lista, nonché la previsione
che il tetto massimo di possesso azionario - il 5% nel caso della compagnia del
Tesoro - sia esteso a tutti i soggetti legati tra loro da accordi o patti di
sindacato anche in <società terze>. Una novità annunciata nel primo caso, molto
meno nel secondo; ma entrambe destinate a pesare se dovessero essere applicate
anche in altre operazioni, a cominciare dalle cessioni di Stet ed Enel o se,
addirittura, fossero il primo passo in vista di una più generale riforma del
sistema che oggi regola la vita delle Spa. Cominciamo dal voto di lista, che con
il collocamento sul mercato dell'Ina fa il suo debutto anche in Italia.
All'estero, infatti, questo Strumento - che mira a garantire una presenza delle
minoranze in seno a Cda o a collegi sindacali correggendo in senso proporzionale
il ferreo principio maggioritario che regola l'elezione degli organi sociali - è
già diffuso da tempo. La Spagna lo ha previsto nel suo ordinamento legislativo
fin dal cinquantadue, in pieno regime franchista; in Francia ha preso piede con
le privatizzazioni con l'invito della Cob - la Consob francese - a nominare un
membro indipendente nei vertici delle società cedute dallo stato; negli Usa è
ampiamente diffuso nei gruppi ad azionariato diffuso e codificato dalla
legislazione di alcuni stati (è obbligatorio in California, facoltativo nello
stato di New York). In Italia, invece, era stato finora oggetto soltanto di
dibattiti o, tutt'al più, di polemiche. Ma come funziona in pratica? Le tecniche
sono molteplici, tutte mutuate dalla grande famiglia dei sistemi elettorali. Nel
caso dell'Ina, ad esempio il modello è simile a quello delle nuove regole di
elezione dei consigli comunali, sindaci a parte. In sostanza, posto per esempio
che per assicurarsi i posti in Cda concorrano tre liste, quella che ottiene più
voti in assemblea si aggiudica la maggioranza dei consiglieri: alle altre due
vengono quindi lasciati i posti rimanenti, che sono ripartiti tra loro pro
quota. In questo modo è assicurato da un lato un assetto di vertice stabile, ma
al tempo stesso si prevede una rappresentanza certa anche per le minoranze. A
rafforzare questa forma di tutela lo statuto dell'Ina prevede poi il secondo
paletto, rappresentato appunto dalla nuova formulazione del tetto massimo di
possesso azionario. Esso rappresenta uno sbarramento "a monte", attraverso il
quale il Tesoro vuol rendere molto più difficile il raggiungimento del controllo
della società da parte di un gruppo di azionisti alleati tra loro ma non
collegati in modo formale da patti o accordi espliciti. E per capire la portata
di questa clausola, tanto più se dovesse essere applicata anche in altre
operazioni, basta pensare a come risulterebbero rivoluzionati, se essa fosse
stata applicata, gli equilibri formatisi si in seno alla Comit o al Credit. Tra
gli azionisti che hanno espresso il nuovo vertice della Comit privata Generali,
Stefanel, Pirelli, Burgo, Cerutti risultano infatti legati tra loro da un patto
di sindacato in una <società terza>, Mediobanca. Risultato: nell'ipotesi teorica
che la "clausola Ina" valesse anche per la Comit essi dovrebbero rientrare tutti
assieme entro il tetto azionario del 3% rispetto a una partecipazione
complessiva che oggi è attorno al 7,5%. Ma lo stesso varrebbe nel caso
dell'altra banca privatizzata dall'Iri, il Credit. Il 7% circa di azioni che
oggi detengono nell'insieme Pesenti, Ras e Bhf - anch'essi rappresentati nel
patto Mediobanca - dovrebbe essere infatti ridotto in questo modo a meno della
metà. Oltre 3 mila miliardi di raccolta premi e 30 mila di investimenti. Una
cassaforte delle polizze seconda solo alle Generali. Milano - l'Ina: il più
grande gruppo assicurativo italiano nel settore vita, il secondo dopo le
Generali nei rami danni. Il governo propone in giugno al mercato un conglomerato
che ruota intorno a una cassaforte, la holding, con quasi trentamila miliardi di
risorse investite in immobili e valori mobiliari e una raccolta premi che nel
novantatre, comprendendo anche la quota di cessioni legali - destinata a
scomparire nel bilancio novantaquattro - si è portata a 3.118 miliardi. con un
utile netto di 194 miliardi, il 3,9% in meno rispetto al novantadue. Passerà
quindi al mercato la maggioranza di quello che era il più antico ente pubblico
italiano: l'Ina è infatti nata nel 1912, quando fu costituita proprio per
garantire una presenza diretta dello stato nel mercato assicurativo; con
l'obiettivo di giungere a una totale monopolizzazione del ramo vita. Un
monopolio formalmente mantenuto fino al 1923, quando fu sostituito dal
privilegio delle cessioni legali, in sostanza un meccanismo di riassicurazione
obbligatoria presso l'Ina delle polizze vita, solo da poco, e in parte,
cancellato. Quella delle cessioni legali è uno dei privilegi derivanti dalla
natura originaria di ente pubblico dell'Ina. E solo l'articolato Processo di
preparazione della compagnia alla privatizzazione, iniziato con la
trasformazione in Spa, ha parzialmente cancellato le regole "speciali" che
reggevano la vita dell'istituto, e ne ha scorporato le attività strettamente
pubblicistiche. Ma il ruolo centrale della compagnia nell'economia di stato è
costituito dalla quota, rilevante anche se in costante calo negli ultimi anni,
degli investimenti che sotto forma di mutui si è diretta verso enti pubblici ed
enti locali. Dopo il Restyling del gruppo, necessario per rendere possibile la
privatizzazione, sono rimaste nell'orbita dell'Ina Spa le attività strettamente
assicurative. L'Assitalia, innanzitutto, controllata al 92,7% dopo l'Opa
lanciata dalla holding per acquistarne il 40% ancora diffuso sul mercato. La
compagnia ha investimenti per 3.540 miliardi, e ha raccolto nel novantatre premi
per 2.748 miliardi (+9,4%); ma la necessità di rafforzare le riserve sinistri ha
portato il bilancio dell'anno scorso in rosso per 153 miliardi dopo un utile
novantadue di 2,2 miliardi. Si è reso quindi necessario un aumento di capitale,
che passerà dai 150 miliardi di fine novantatre fino a 182 miliardi. Ad
Assitalia fanno inoltre capo le partecipazioni di controllo della spagnola Astra
e della francese Camat, oltre al 35% della tunisina Maghrebia e al 33,4% nella
Siac, attiva nelle assicurazioni di crediti commerciali. L'asse Ina e Assitalia
copre complessivamente il 10% circa del mercato assicurativo italiano; quota che
sale al 18% - nel novantadue - per il ramo vita. A fianco dell'Assitalia, l'Ina
controlla il 40% della Uniorias, l'unione italiana di riassicurazioni, da poco
trasformato da ente pubblico in società per azioni; la restante parte del
capitale è detenuta da assicurazioni private. È la più importante società
italiana di riassicurazioni: il bilancio novantadue, pubblicato solo nel
novembre scorso, presentava una raccolta premi di 1.574 miliardi (+19,5), ma un
utile netto di soli 305 milioni. Le Previsioni per il novantatre, però,
indicavano un netto calo della raccolta (valutato nel 15% circa) dopo l'adozione
di una strategia di pulizia del portafoglio rischi. Nei mesi scorsi, dopo
un'Opa, il gruppo pubblico ha inoltre acquisito il 99% circa del Fata, la
compagnia che un tempo faceva capo alla Federconsorzi che ha chiuso il
novantatre con premi complessivi per 422,5 miliardi (-2,5%). Non manca, nel
gruppo, una partecipazione bancaria, l'81% circa della Ina Banca, l'ex Banca di
Marino, trattata al terzo mercato. Ma, nel settore creditizio, la compagnia ha
preferito la strada degli accordi: dopo il fallimento del progetto Ina - Bnl -
Inps, l'ex ente pubblico ha stipulato nel novantadue un'intesa, di cui
l'Antitrust ha prescritto una durata quinquennale, con la Banca di Roma.
L'accordo prevede l'apertura di sportelli dell'azienda di credito nelle agenzie
generali dell'Ina, i quali potranno aprire punti vendita negli sportelli della
banca. La mappa fin qui disegnata raccoglie le principali attività che restano
sotto il controllo dell'Ina Spa, dopo la creazione della Consap, la
concessionaria dei servizi assicurativi pubblici. Questo ente ha ereditato tutte
le attività del gruppo assicurativo non compatibili con una gestione
privatistica: la riassicurazione dei rischi agricoli speciali, la gestione del
fondo personale addetto alle imposte di consumo, del consorzio italiano Rischi
Agricoli Speciali (Cirias), del conto consortile rc auto, del fondo di garanzia
vittime della strada, del fondo di solidarietà per le vittime dell'estorsione, e
del fondo di garanzia per le vittime della caccia. Oltre a immobili, al prestito
subordinato da 1.200 miliardi concesso alla Bnl dopo lo scandalo Atlanta (in
parte rimborsato); alle partecipazioni in Imi (il 9,2%, poi ceduto) e nella
stessa Bnl (il 18%); e il 91,15% della Nuova Tirrena, di cui Ina e Assitalia
hanno mantenuto l'8,85 per cento. La mappa del gruppo Ina (in immagine sono
riportate le seguenti informazioni). Così il decreto rompighiaccio. Pubblichiamo
il testo integrale del decreto legge 23 maggio n. 301 sulle procedure di
dismissione dell'Ina e le disposizioni urgenti sull'estinzione dell'obbligo di
cessione di quota parte dei rischi delle imprese che esercitano l'assicurazione
vita. Articolo 1. Le vigenti norme di legge e di regolamento sulla contabilità
generale dello stato non si applicano all'alienazione della partecipazione dello
stato nell'Ina - Istituto Nazionale delle Assicurazioni Spa, nonché agli atti e
alle operazioni complementari e strumentali all'alienazione. L'alienazione della
partecipazione di cui al comma 1 è effettuata mediante offerta pubblica di
vendita con eventuali collocamenti riservati. Articolo 2. Dal 1 gennaio 1994 per
le imprese che esercitano l'assicurazione sulla vita cessa, anche per i
contratti conclusi prima del 20 maggio 1993, l'obbligo di cui agli articoli 23,
24, 25 e 26 del testo unico delle leggi sull'esercizio delle assicurazioni
private, approvato con decreto del presidente della Repubblica 13 febbraio 1959,
n. 449, e agli articoli 62 e 63 della legge 22 ottobre 1986, n. 742. Il Bilancio
della Consap - concessionaria servizi assicurativi pubblici Spa, deve prevedere
accantonamenti adeguati agli impegni derivanti a suo carico dalle cessioni di
premi effettuate dalle imprese di assicurazione. La Consap è tenuta ad
adempiere, per le quote a suo carico, gli obblighi già assunti dall'Ina nei
confronti delle imprese cedenti. L'Ina è esonerata da ogni responsabilità,
compresa quella solidale di cui all'articolo 2504 decies, comma secondo, del
codice civile, per le obbligazioni della Consap, subentrata all'Ina a tutti gli
effetti negli obblighi e nei diritti di cui alle leggi richiamate dal comma 1.
Il Ministero del Tesoro è responsabile in via solidale dell'esatto adempimento,
da parte della Consap, delle obbligazioni di cui al comma 3. Agli eventuali
oneri si fa fronte ai sensi dell'articolo 7 della legge 5 agosto 1978, n. 468, e
successive modificazioni. Il Ministero del Tesoro, in relazione alle
obbligazioni di cui al comma 3, tiene indenne e solleva l'Ina da ogni
responsabilità nei casi di azioni o pretese esercitate nei confronti dell'Ina
stessa. Le disposizioni del presente articolo sostituiscono quelle contenute nel
decreto legge 6 maggio 1994, n. 277. Articolo 3. L'Unione italiana di
riassicurazione, ente costituito ai sensi del primo comma dell'articolo 1 del
regio decreto legge 24 novembre 1921, n. 1737, convertito dalla legge 17 aprile
1925, n. 473, è una società per azioni, liberamente partecipata da società di
assicurazione e riassicurazione, che esercita la riassicurazione nei diversi
rami ed è disciplinata dalle disposizioni del codice civile in materia di
società per azioni e dalle disposizioni delle leggi speciali applicabili alle
imprese di riassicurazione. Sono abrogate tutte le disposizioni incompatibili
con il presente articolo. Le disposizioni del presente articolo sostituiscono
l'articolo 13 del decreto legge 31 marzo 1994, n. 216. Articolo 4. Il presente
decreto entra in vigore il giorno stesso della sua pubblicazione nella gazzetta
ufficiale della Repubblica italiana e sarà presentato alle Camere per la
conversione in legge. Il presente Decreto, munito del sigillo dello stato, sarà
inserito nella raccolta ufficiale degli atti normativi della Repubblica
italiana. È fatto obbligo a chiunque spetti di osservarlo e di farlo osservare.
Al via la ristrutturazione Tripcovich dopo l'inventario delle attività sane.
Milano - giornata febbrile, quella di oggi, per il salvataggio del gruppo
Tripcovich. I due nuovi Amministratori delegati Giberto Arrivabene e Sebastiano
Gattorno, d'intesa con l'azionista di maggioranza Raffaello De
Banfield-Tripcovich, lavoreranno infatti al copione dei tre Cda della Tripcovich
e delle controllate Finrex e Gottardo Ruffoni che domani valuteranno gli sbocchi
alla crisi. All'esame dei consigli saranno sostanzialmente tre temi. Il primo è
la situazione economico patrimoniale delle tre società al 30 dicembre scorso, in
vista dell'annunciata convocazione delle assemblee straordinarie che dovranno
con tutta probabilità abbattere i capitali sociali per le ingenti perdite
accumulate. La documentazione sarà inviata alla Consob, che venerdì scorso ha
sospeso i tre titoli in borsa in attesa degli sviluppi della crisi. Dovrebbe
essere poi formalizzato un mandato esclusivo alla Banca Internazionale Lombarda
per avviare le trattative con le banche creditrici per oltre 600 miliardi e per
l'impostazione del piano di risanamento, le cui linee generali saranno il terzo
argomento di discussione. Dopo un fine settimana di fitte consultazioni, i
vertici del gruppo sono dunque orientati a confermare alla Bil l'incarico
conferito quattro mesi fa personalmente dal barone De Banfield-Tripcovich, che
negli ultimi giorni aveva sondato Mediobanca per un'eventuale supporto alla
ristrutturazione. L'incertezza sul consulente per il riassetto, tra lunedì e
ieri aveva portato alcuni istituti a dar segni di inquietudine, preannunciando
richieste di rientro dai fidi ad alcune società operative del gruppo. Nel
frattempo stanno prendendo corpo alcune ipotesi per il superamento dell'impasse
finanziaria, prodotta tra l'altro dalla politica aggressiva di acquisizioni
condotta da Agostino Della Zonca, la cui gestione risulta all'esame dei nuovi
amministratori per eventuali azioni legali. Della Zonca, estromesso lo scorso
febbraio dalla guida del gruppo, si è via via disimpegnato dall'azionariato
Tripcovich, dopo il lungo tam tam sul possibile ingresso di un cavaliere bianco
contro la compagine di controllo delle famiglie De Banfield (23,5%) e Orsi
Mangelli (9,5%). Stanno prendendo inoltre forma anche le linee guida della
ristrutturazione. Le Attività risanabili del gruppo (ad esempio la Sittam)
sarebbero conferite a una nuova holding - una Srl che potrebbe chiamarsi nuova
Tripcovich, controllata dall'attuale capogruppo. Questa potrebbe essere quotata
e ricapitalizzata, tra l'altro, con la conversione di crediti in azioni da parte
delle banche (che detengono a pegno pacchetti significativi della Tripcovich) e
col concorso dei vecchi azionisti attraverso un meccanismo di warrant. Per le
vecchie casseforti sembrerebbe così profilarsi la via della liquidazione, com'è
stato per le holding quotate del gruppo Cameli (Gerolimich e Unione
Manifatture). Ma siamo sempre al livello delle ipotesi. Mercato monetario - il
commento. Seduta incolore per il mercato secondario dei titoli di stato incapace
di trovare da solo la forza per salire. Le quotazioni si sono così adeguate ai
mercati esteri. Al Mif il contratto sui Btp decennali ha segnato l'ultimo prezzo
a 111,46 da 111,60 lunedì. Contrastato anche il contante, dove alla sostanziale
tenuta della parte breve si sono contrapposti i cali dei Btp a dieci e
trent'anni. Il trentennale ha chiuso in calo a 92,80 da 93,7 il giorno prima,
mentre il decennale si è attestato a 95,8 da 95,22. Sono saliti il cinque anni a
98,24 da 98,22 e il tre anni a 99,57 da 99,54. La Banca d'Italia ha rifinanziato
il sistema con un nuovo pronti contro termine da 7 mila miliardi a 31 giorni
(rientro il 24 giugno). L'importo è stato interamente accolto al tasso minimo
stabile del 7,55%, mentre il tasso medio è sceso dal 7,58% al 7,56 per cento.
Overnight in calo al 7,51 per cento. Tassi italiani - previsti rendimenti
stabili per i bot in asta. Banca d'Italia rifinanzia con P - T al 7,56 per
cento. Milano - seduta incolore per il mercato secondario dei titoli di stato
incapace di trovare da solo la forza per salire. Le quotazioni si sono così
adeguate ai mercati esteri, cambiando più volte il trend sul future che alla
fine ha chiuso in calo. Al Liffe il settlement è stato di 111,37, in calo di 15
centesimi, rispetto a un Range di seduta tra 111,84 e 111,37. Contrastato anche
il contante, dove alla sostanziale tenuta della parte a breve si sono
contrapposti i cali dei Btp a dieci e trent'anni. <le nostre aspettative contano
sempre meno - ha osservato un dealer - ci muoviamo in coda al Bund e quindi al T
Bond>. Sono saliti in cinque anni a 98,24 da 98,22 e in tre anni a 99,57 da
99,54. <ma questi titoli erano stati penalizzati molto nei giorni scorsi>, ha
osservato un dealer. L'offerta di 9.500 miliardi di titoli a medio lungo termine
del Tesoro <sembra che il mercato l'abbia digerita suo malgrado>, ha commentato
un operatore, salvo aggiungere che <qualche pressione potrebbe venire, come
sempre accade, nei giorni d'asta>. Oggi l'asta bot per 36 mila miliardi dovrebbe
chiudersi con una sostanziale stabilità dei tassi, prevedono i dealer che
aggiungono che anche se l'umore è abbastanza negativo la liquidità sul mercato è
abbondante. La tesi giustifica la sostanziale stabilità del Cct che ha chiuso a
100,19 da 100,15. Gli scambi sull'Mts sono cresciuti da lunedì, passando da
14.440 a 19.190 miliardi. In vista degli impegni della settimana, la Banca
d'Italia ha rifinanziato il sistema con un nuovo pronti contro termine da 7 mila
miliardi a 31 giorni (rientro il 24 giugno). L'importo è stato interamente
accolto al tasso minimo stabile, per la terza volta consecutiva, del 7,55%,
mentre il tasso medio è sceso dal 7,58% al 7,56 per cento. Delle 48 richieste
pervenute, otto sono state interamente accolte e 22 con riparto dell'89,78 per
cento. L'operazione è stata proposta con valuta ieri (2.307 miliardi accolti) e
oggi (4.692 miliardi). Il medio Overnight ha chiuso al 7,51% in calo dal 7,56%
di lunedì, mentre il Tom - Next ha terminato la seduta al 7,55% medio, in
flessione dal 7,57 per cento. Nonostante la buona liquidità del sistema e il
calo dei tassi a brevissimo termine, le scadenze superiori ai due mesi hanno
registrato un frazionale rialzo rispetto al giorno prima. Il tasso a tre mesi ha
chiuso infatti al 7,72% dal 7,66%, il sei mesi è passato al 7,79% dal 7,68 per
cento. Pronti - termine tassi medi di rifinanziamento btp future (contratto sui
titoli decennali - dati giornalieri). Bond esteri. Precipitano i Bund e gli Oat.
Milano - prezzi in netto calo sui principali mercati europei dei titoli di
stato, depressi dai timori per un deciso rallentamento della politica di calo
dei tassi delle banche centrali e della Bundesbank in particolare. Sul Liffe, il
Future sui decennali tedeschi ha quindi chiuso ai minimi della seduta: a quota
94,24, 44 centesimi in meno rispetto alla seduta di lunedì; ma la flessione si è
fatta sentire soprattutto sul comparto a pronti: il bond 2004 della
Treuhandanstalt ha infatti lasciato sul terreno 109 centesimi, scendendo a
96,87; mentre il rendimento è salito al 6,69% dal 6,53% di venerdì scorso; il
trentennale del Tesoro, intanto, ha perso 185 centesimi passando a 86,71
(7,36%). Il mercato tedesco ha guidato anche l'andamento dei prezzi parigini,
che hanno amplificato le perdite. Sul Matif, il Notionnel ha chiuso a quota
120,46 - in calo di 112 centesimi - dopo aver toccato un minimo a 120,14. Sul
comparto a pronti, intanto, il rendimento dell'Oat 2004 è passato al 6,93% dal
6,76 per cento. Il calo ha interessato anche gli strumenti sui tassi a breve: il
Future sul Pibor ha perso sei centesimi portandosi a 94,42; ma il call money, il
tasso rigidamente controllato dalla Banca di Francia, è sceso di 1,16 a 9-11,16.
Oltreoceano, il mercato statunitense ha invece aperto in netto rialzo, grazie a
un dollaro forte e a un calo dei prezzi delle materie prime. Un movimento verso
l'alto che non è stato disturbato neanche da un esito non entusiasmante
dell'asta da 17 miliardi di dollari di note a due anni, chiusa con un rendimento
più elevato delle previsioni: il 5,94 per cento. A metà seduta, il bond
trentennale era in rialzo di 25,32 e aveva toccato quota, pari a un rendimento
del 7,36 per cento. Bund future (contratto sui titoli decennali - dati
giornalieri). Eurofima lancia un prestito a Stoccolma. Milano - Eurofima, il
consorzio ferroviario europeo, si è ripresentato sul mercato internazionale dei
capitali con un'emissione da 800 milioni di corone svedesi (circa 170 miliardi
di lire) organizzata e diretta dalla Ibj International. I Titoli, con cedola
all'8,75% e scadenza nel luglio del novantanove, sono stati offerti a un prezzo
di riofferta di 99,72 in modo tale da garantire un premio di rendimento di 50
basis point (cioè lo 0,50%) sui titoli di stato svedesi di riferimento, Sgb 11%
agosto 1999. L'emittente ha intensificato nelle ultime settimane il ricorso
all'euromercato raccogliendo ingenti capitali poi utilizzati per finanziare i
progetti ferroviari nei paesi che aderiscono al consorzio, tra i quali anche
l'Italia. Proprio all'inizio della scorsa settimana, l'Eurofima ha collocato sul
mercato italiano un prestito callable (con un'opzione di rimborso anticipato
alla pari) da 300 miliardi di lire. E nei giorni successivi sono state lanciate
altre due operazioni in franchi svizzeri (1,5 miliardi a sette anni) e in
franchi francesi (1 miliardo a dieci anni). La Riapertura delle piazze
finanziarie europee, ieri mattina, dopo il lunedì festivo ha accelerato il ritmo
delle nuove emissioni. Sul mercato dell'eurodollaro la Kfw ha lanciato un
<dragon bond> quinquennale da 300 milioni di dollari collocato dai due Lead
manager Deutsche Bank e Lehman Brothers a un margine di 24 basis point
(centesimi di punto percentuale) sul rendimento dei treasury bond di
riferimento. Una seconda Emissione a tasso fisso quinquennale della Dsl, sempre
da 300 milioni di dollari, è stata collocata dalla Nomura International a un
margine di 22 basis point. Tra le altre operazioni della giornata, Bankers Trust
ha lanciato l'atteso global bond decennale della Philippine Long Distance
Telephone (Pldt) da 250 milioni di dollari. Il prezzo e la cedola dei titoli
saranno fissati oggi, garantendo un premio di rendimento nell'area di 350 basis
point (il 3,5%) sul treasury bond di riferimento. Infine, da segnalare la
pubblicazione sulla <gazzetta ufficiale> dei termini fissati dal Ministero del
Tesoro per gli Swap - cioè la conversione dei flussi di interessi - su alcune
emissioni in divisa lanciate negli anni scorsi ancorandone il rimborso al tasso
Libor (London Interbank Offered Rate). Gli Swap riguardano il servizio
finanziario dei seguenti prestiti: Republic Of Italy 8,5% novantaquattro da 1,5
miliardi di dollari Usa, Republic Of Italy 9,375% novantasette da 1,5 miliardi
di dollari e altre tre emissioni che costituiscono la raccolta della seconda
tranche del prestito concordato tra l'Unione Europea e il governo italiano (un
miliardo di Ecu scadenza 2000, un miliardo di marchi scadenza 1998, 475 milioni
di Ecu scadenza 1998). Il Finanziamento di Bruxelles, per un totale di 8
miliardi di Ecu, è stato utilizzato finora dall'Italia soltanto per le prime due
tranche, ciascuna da 2 miliardi di Ecu. L'azienda francese controllata da
dirigenti e dipendenti sceglie un nuovo socio. Moulinex rimane in passivo e
prepara l'aumento di capitale. (dal nostro corrispondente) Parigi - il Gruppo
Moulinex, che nei prossimi giorni dovrebbe annunciare l'ingresso di un nuovo
azionista, ha rivelato nelle grandi linee il suo progetto di ristrutturazione
annunciando al contempo un bilancio provvisorio per l'anno fiscale 94 che
prevede 550 milioni di franchi di perdite (quasi 150 miliardi di lire). I
risultati definitivi per l'anno fiscale chiusosi si il 31 marzo scorso saranno
comunque presentati al consiglio di sorveglianza il 2 giugno prossimo. La
Moulinex, che quasi sessant'anni fa iniziò a commercializzare il primo
trituratore di legumi per uso domestico, nonostante un fatturato vicino agli 8
miliardi di franchi è in crisi da quando il suo fondatore Jean Mantelet, dopo
aver ceduto le sue quote ai dipendenti, ha lasciato nel 1990 ogni carica, ma ha
messo in moto una lotta feroce per la successione, che ha bloccato lo sviluppo
societario. Il candidato dato per vincente per entrare nel capitale della
Moulinex è il fondo d'investimento francese Euris, in favore del quale hanno già
votato i quadri dirigenti dell'azienda, che detengono il 10,95% dei diritti di
voto. Jean Charles Naouri, direttore del fondo, dovrebbe partecipare all'aumento
di capitale della Finap, la holding che controlla Moulinex (40% del capitale ma
66% dei diritti di voto). Finap è controllata a sua volta da una serie di
società in mano ai dipendenti e ai soci fondatori; questi ultimi hanno la
maggioranza dei diritti di voto. Naouri dovrebbe intervenire per circa 300
milioni di franchi, arrivando al 40% della Finap, alla pari con Gilbert Torelli,
attuale presidente del consiglio di sorveglianza. Al termine di questa
operazione la Finap e la Financière Moulinex Dcsm che a sua volta la controlla,
dovrebbero fondersi. Il secondo momento della ristrutturazione finanziaria, ha
annunciato ieri la stesso gruppo Moulinex, prevederà un aumento di capitale
della Moulinex per 1 miliardo di franchi aperto ai suoi azionisti. Il gruppo
dovrebbe in questo modo ridurre l'indebitamento e grazie ad una struttura
dirigenziale più elastica ed efficiente essere in grado di combattere la
concorrenza. Dei 550 milioni di franchi di passivo previsti per l'anno fiscale
1993/94, 500 milioni rappresentano accantonamenti per oneri straordinari di
ristrutturazione. È prevista fra l'altro una riduzione dell'organico di 1.100
effettivi, di cui 600 in Francia. Il Titolo Moulinex, che era stato sospeso alla
borsa di Parigi, ha ripreso la quotazione ieri pomeriggio al ribasso, mentre i
dipendenti si opponevano a 10 giorni di cassa integrazione. La Moulinex ha una
struttura di controllo estremamente complessa, la cui gestione è ulteriormente
complicata dalle differenze tra quote azionarie e diritti di voto. Gli Azionisti
di riferimento, chiamati "fondatori", nonostante la loro quota non sia superiore
al 25,7% del capitale controllano il 50,91% dei diritti di voto nella Financière
Moulinex Dcsm, che a sua volta controlla la Finap e la Moulinex Sa, sempre
grazie a diritti di voto superiori rispetto alla quota azionaria. Al contrario
gli altri azionisti della Financière Moulinex Dcsm, dalla società del personale
a quella dei quadri dirigenti, hanno diritti di voto inferiori alle loro quote.
Il nuovo prontuario ha avuto effetti limitati (-1%) sul fatturato. Pharmacia
verso i privati punta sul mercato italiano. (dal nostro inviato) Stoccolma -
Farmitalia e Carlo Erba, neoribattezzata Pharmacia, cambiano padrone per la
terza volta in pochi mesi. Lo stato svedese ha infatti confermato ieri che la
privatizzazione dell'azienda farmaceutica Pharmacia partirà per gli investitori
privati il prossimo primo giugno. L'operazione, da cui il governo conta di
raccogliere 10 miliardi di corone (oltre 2 mila miliardi di lire) ricalca la
falsariga delle dismissioni già mandate in porto da Stoccolma: il prezzo verrà
formato con il criterio del book building tra investitori istituzionali e i
risparmiatori avranno uno sconto di 10 corone (poco meno del 10%). <il nostro
obiettivo è quello di abbinare la fuoriuscita dello stato dal settore con la
massima diffusione tra i piccoli investitori svedesi, cui sarà riservato il 60%
del collocamento> ha detto ieri il ministro del commercio e dell'industria, Per
Westerberg. Non a caso, oltre che ai normali sportelli bancari, i titoli
potranno essere prenotati anche agli uffici postali, che già hanno
l'abilitazione a trattare un centinaio di valori della borsa di Stoccolma. La
partecipazione pubblica nel capitale di Pharmacia scenderà così da luglio dal
45,4% al 10,1% e il destino della società rimarrà così in mano alla Volvo.
<abbiamo raggiunto un'intesa per tenere in portafoglio il 27,5% del gruppo fino
a fine novantacinque - ha detto ieri Soren Gyll, presidente e amministratore
delegato della casa automobilistica e numero uno del Cda Pharmacia -. dopo
quella data faremo le nostre scelte in base a una logica di mercato>. Logica
che, dopo il clamoroso divorzio dalla Renault, è quella del consolidamento delle
attività su <auto, veicoli pesanti e bus> come ha sottolineato ancora ieri Gyll.
La privatizzazione di Pharmacia (che dovrebbe chiudersi il primo di luglio)
chiude la prima fase del processo di privatizzazione varato da Stoccolma nel
novantauno per l'esigenza di rastrellare fondi per finanziare il debito pubblico
e che ha consentito fino a oggi di raccogliere circa 15 miliardi di corone (3
mila miliardi). Le elezioni politiche del prossimo autunno e il referendum
sull'adesione alla UE, costringeranno ora Stoccolma a sospendere le dismissioni.
<entro il novantacinque - ha comunque affermato ieri Westerberg - dovremmo
cedere anche Vattenfall (energia elettrica), Telia (telecomunicazioni) e la
Nordbanken>. La privatizzazione di Pharmacia sembra invece destinata a non
cambiare i programmi della controllata italiana, nella quale di recente sono
state accorpate le attività Farmitalia rilevate dalla Montedison. La penisola
rappresenta il terzo mercato per il gruppo dopo Giappone e Usa, con un fatturato
di 576,6 miliardi di lire su 5.400 miliardi della casa madre. L'effetto
prontuario sembra aver interessato solo marginalmente il gruppo, visto che il
giro d'affari per i primi mesi dell'esercizio presenta un calo dell'1% rispetto
allo stesso periodo dell'anno precedente. Cedute a Pierre Fournier e
all'olandese Gist Brocades alcune attività di Capua, la ristrutturazione
dovrebbe essere chiusa. <alcuni dei nostri stabilimenti dovranno chiudere i
battenti, ma non in Italia>, ha spiegato l'amministratore delegato Ian Ekberg.
Pharmacia, anzi, punterà ora sullo stabilimento di Ascoli per concentrarvi la
propria produzione di pillole a livello mondiale e rafforzare la ricerca a
Nerviano. L'ultima Tappa, in un futuro nemmeno troppo lontano, potrebbe infine
essere lo sbarco a piazza affari, confida Ekberg. Soren Gyll. Il fumo fa male.
Anche lo stato fa causa ai big del tabacco Usa. (nostro servizio) New York -
ancora una volta la storia si ripete: come la Santa Inquisizione, che nel
tabacco riteneva si nascondesse il diavolo, anche lo stato del Mississippi ha
deciso di trascinare in tribunale i produttori di sigarette. Ma più che le
anime, ormai compromesse dal libero arbitrio, il Mississippi vuole salvare le
proprie finanze, minacciate da una spesa sanitaria maligna e crescente: secondo
lo stato del Sud, infatti, i produttori di sigarette devono rifondere
all'amministrazione le spese finora sostenute per curare i cittadini aventi
diritto (negli Stati Uniti la sanità gratuita c'è solo per i poveri e gli
anziani) dalle gravi malattie causate dal fumo. <li inchioderemo alle loro
responsabilità, li spelleremo a dovere: vogliamo indietro decine di milioni di
dollari> ha proclamato Mike Moore, magistrato dello stato e novello torquemada
nel processo anti fumo. La tesi accusatoria è scritta nella storia: ispirate dal
profitto (o dal maligno?). Imprese come la Philip Morris, l'American Brands e la
Rjr Nabisco hanno agito in malafede, nascondendo i rischi reali a cui va
incontro chi fuma. Rischi che si sono poi puntualmente tradotti in costose
malattie dei polmoni e del sangue che per i poveri sono curate a spese del
contribuente americano. Così, oltre al rimborso dei danni, il Mississippi ha
chiesto al tribunale federale di condannare le imprese per <arricchimento
ingiusto> e per <pubblicità ingannevole>. Quest'ultima accusa non solo non ha
precedenti, ma rischia di scaricare sulle agenzie di relazioni pubbliche (che si
occupano della pubblicità) gran parte delle responsabilità: con le imprese
citate è stata inserita nella richiesta di risarcimento danni anche la Hill &
Knowlton, che fino alla fine degli anni sessanta ha rappresentato molte
industrie del tabacco. Non solo: la decisione del Mississippi potrebbe ora
aprire la strada a nuove cause e alimentare il fiume di azioni legali che da
qualche mese paralizza gli uffici legali dei giganti del tabacco. Sui conti di
Suzuki pesano superyen e il calo dell'export. Tokio - per la prima volta in 11
anni la Suzuki ha registrato un calo di utili e fatturato, a causa di super yen
e delle diminuite esportazioni di veicoli. Nell'annunciare i risultati per
l'esercizio chiuso al 31 marzo scorso il presidente della casa giapponese, Osamu
Suzuki, ha previsto un'ulteriore flessione dei profitti anche per quest'anno.
L'utile lordo della casa madre è sceso del 10,2% a 18,38 miliardi di yen (circa
280 miliardi di lire), mentre il netto è calato del 12% a 7,4 miliardi di yen.
L'effetto valutario ha compresso l'utile operativo a 12,5 miliardi di yen. Il
giro d'affari è invece diminuito del 4,2% a 1.008 miliardi di yen, a causa di
una congiuntura più debole del previsto sul mercato domestico e a un
rallentamento dell'export. Le vendite al di fuori del Giappone hanno registrato
infatti un decremento del 22,3 per cento. La Suzuki è specializzata in miniauto
ed è il terzo produttore nipponico di motocicli. Anche in quest'ultimo comparto
le vendite sono calate del 7,2 per cento. Le previsioni per l'esercizio
novantaquattro-novantacinque parlano di utili lordi in calo del 2,1% a 18
miliardi di yen e di giro d'affari in flessione dello 0,7% a mille miliardi di
yen. Il gruppo ha basi produttive in Tailandia, Pakistan, India, Cina e, in
Europa, in Spagna e Ungheria. Bruxelles cede la Sni e incassa 720 miliardi.
Bruxelles - il governo belga ha avviato una trattativa per cedere la propria
quota dell'82,3% nel capitale della holding pubblica Société Nationale
d'Investissement (Sni) al gruppo privato Ackermans & Van Haaren di Anversa. La
Privatizzazione della Sni, che il governo di Bruxelles punta a concludere entro
il prossimo settembre, porterà nelle casse dello stato 15,4 miliardi di franchi
belgi, pari a 720 miliardi di lire. L'accordo annunciato ieri è stato concluso
dopo una lunga e faticosa trattativa volta a risolvere il nodo rappresentato
dalla partecipazione della Sni nella Distrigaz, l'ente belga per la
distribuzione del gas naturale. In base al programma di privatizzazione, un
terzo della quota del 50% che la Sni detiene nella Distrigaz verrà trasferito a
una joint venture, posseduta al 51% dalla holding belga per l'energia Tractebel
(che ha già il 33% della Distrigaz) e per il restante 49% dai governi regionali.
La quota ceduta alla Tractebel - che salirà così al 41% circa nel capitale
Distrigaz - sarà valutata in base al valore complessivo della società pari a 14
miliardi di franchi belgi. I restanti due terzi della partecipazione Sni nella
Distrigaz verranno suddivisi paritariamente tra le amministrazioni regionali
belghe e gli investitori privati attraverso l'offerta di titoli sul mercato, in
programma per l'autunno. Il governo belga, ha spiegato il ministro delle
finanze, manterrà un diritto di veto su tutte le decisioni che coinvolgeranno le
partecipazioni nel settore energetico, inclusa Distrigaz, l'agenzia per
l'energia nucleare Syntom e anche la Société Nationale De Transport Par
Canalisations. Tale veto potrà essere esercitato su tutte le decisioni che
coinvolgeranno una quota superiore al 5% del capitale Distrigaz. Dal canto suo,
la Tractebel ha annunciato che venderà sul mercato tutte le azioni Distrigaz
acquisite dalla Shell Petroleum, che attualmente detiene una quota del 17%. Le
Partecipazioni Sni in numerose altre società pubbliche - tra le quali le
compagnie aeree Sabena e Sobelair, rimarranno sotto il controllo pubblico
attraverso una nuova holding pubblica che si chiamerà Société Fédérale
d'Investissement (Sfi). L'operazione da mille miliardi partirà a metà giugno -
Sip e Pirellina ridurranno la quota di controllo al 42%. Al decollo il prestito
Pirelli. Nel novantaquattro i conti torneranno in nero - il gruppo cerca una
partnership nelle telecomunicazioni. Milano - Pirelli scalda i motori per far
decollare in tempi brevi il prestito obbligazionario convertibile da mille
miliardi. <partirà a metà giugno - ha annunciato ieri l'amministratore delegato
e vicepresidente esecutivo del gruppo, Marco Tronchetti Provera, parlando a
margine dell'assemblea degli azionisti che ha approvato il bilancio novantatre e
l'operazione sul capitale - e servirà a finanziare i numerosi progetti di
sviluppo che sono in cantiere nel settore dei cavi e in quello degli
pneumatici>. Prima, era toccato al presidente Leopoldo Pirelli aprire le danze
in assemblea: <la Société Internationale Pirelli ha annunciato che non
sottoscriverà le obbligazioni di sua competenza. E c'è un motivo: la Sip vuole
allargare l'azionariato internazionale di Pirelli Spa. Per questa ragione
abbiamo già preso accordi con Paribas per collocare la quota lasciata libera
dalla capogruppo>. A prestito concluso, pertanto, il pacchetto Pirelli Spa in
mano alla cassaforte Sip si ridurrà dall'attuale 49 al 37 per cento. <ma con il
5% detenuto direttamente da Pirellina - ha precisato a riguardo Leopoldo Pirelli
- la quota di controllo del gruppo sarà intorno al 42 per cento>. Poi il pallino
è tornato nelle mani di Tronchetti Provera. Diverse le questioni sul tappeto.
Qual è il bilancio dell'avventura Continental?, è stato chiesto. <il saldo
complessivo dell'operazione è negativo per 255 miliardi>, ha risposto
l'amministratore delegato. E gli Oneri di ristrutturazione per quanto peseranno
ancora sui conti del gruppo? <abbiamo accantonato l'importo necessario per
coprire gli investimenti nei prossimi due esercizi. A fine novantatre avevamo
inoltre un residuo di 260 miliardi già spesati in conto economico a fronte di
progetti che riteniamo porteranno risultati nel tempo. Il pay back
dell'operazione, pertanto, è stato molto rapido>. Poi Tronchetti Provera ha
confermato quanto già annunciato due mesi fa: entro la fine di quest'anno
Pirellona riporterà i conti in attivo. Archiviato il Turnaround, però, ora è
giunto il momento di parlare delle strategie, ha osservato qualcuno dalla
platea. <abbiamo già individuato i punti di forza e quelli di debolezza - è
stata la premessa di Tronchetti Provera - e su questa base faremo le nostre
prossime mosse>. Nel settore pneumatici la grande scommessa di Pirelli è in
Europa, dove l'obiettivo è <valorizzare al massimo la capacità del gruppo di
essere sul mercato con prodotti innovativi: per questo sposteremo la nostra
produzione su un mix di prodotti a più alto valore aggiunto>. Resta il problema
della divisione truck dove il gruppo intende <cercare accordi di collaborazione
per diventare più competitivo>. Poi i cavi. <l'anno scorso hanno preso una botta
terribile perché c'è stato un cambio repentino di tecnologia - ha osservato
Tronchetti Provera - ma ciò nonostante abbiamo tenuto le nostre posizioni sia
nell'energia che nelle telecomunicazioni. L'obiettivo è diventare fornitori di
sistemi, anche nel comparto delle fibre ottiche, cercando di essere pronti a
cogliere i salti tecnologici>. Il discorso è quindi scivolato inevitabilmente su
Stet. <ci occupiamo di telecomunicazioni - ha concluso l'amministratore delegato
di Pirelli - e vogliamo accentuare i legami con gli operatori mondiali del
settore. Abbiamo rapporti importanti negli Stati Uniti, con Us Sprint e Mci, con
i quali andremo in Polonia e in altri paesi. La stessa cosa vogliamo fare con
British Telecom e con la Stet. Ci proponiamo come partner tecnologici per lo
sviluppo di questo business. Ed è ovvio che il partner privilegiato sia
l'operatore nazionale>. Marco Tronchetti Provera. Il pacchetto di controllo
verrà rilevato dalla svizzera Cimcalfin. La cementeria di Merone passa di mano
(senza Opa). Milano - il controllo della cementeria di Merone passerà presto di
mano, ma i piccoli azionisti della società quotata in piazza affari potranno
solo stare a guardare. Per il modo in cui è congegnata, infatti, la cessione
dell'azienda si insinuerà tra le maglie della legge sull'Opa, come conferma la
stessa Consob. Il compratore si risparmierà dunque il fastidio di dover lanciare
un'Opa successiva per raggiungere il 100% del capitale. Questo perché oggetto
della transazione è una finanziaria svizzera, la Bih, cui fanno capo a cascata
una serie di attività che ruotano intorno a Ciments Portland, azionista diretto
della Merone con il 9,82% e indiretto (attraverso l'elvetica Cesi) con un altro
61,13%. <il valore patrimoniale delle partecipazioni di Ciment Portland in
Merone - informa una nota diffusa ieri - non rappresenta una componente
sostanziale dell'attivo patrimoniale consolidato di Ciment Portland>. Per questa
ragione, anche alla luce di una delibera interpretativa della Consob del giugno
novantadue, per la società acquirente non scatta l'obbligo di lanciare l'Opa
successiva sulla Merone. Il compratore della Bih è la svizzera Cimcalfin
dell'industriale Thomas Schmidheiny, la quale si è impegnata a rilevare la
finanziaria dalla società delle isole vergini britanniche Intertrade Worldwide.
La Bih detiene il 52% circa dei diritto di voto della Ciment Portland, cui fanno
capo - si legge in una nota - <numerose partecipazioni in imprese attive nel
settore della costruzione e dei materiali da costruzioni>. Tra queste figura
appunto il 60% della Cesi e quindi, indirettamente, il controllo della Merone.
In Italia la Cesi controlla inoltre il 100% della industriale finanziaria, che
opera nei settori della calce, del calcestruzzo e di altri materiali da
costruzione. Le azioni al portatore della Ciment Portland sono quotate alla
borsa di Basilea e i certificati di partecipazione vengono invece trattati nelle
piazze di Ginevra e Zurigo. Il gruppo svizzero ha realizzato nel novantatre un
giro d'affari consolidato di 312,5 milioni di franchi (circa 350 miliardi di
lire). Una volta perfezionata l'acquisizione di Ciment Portland, l'industriale
svizzero Schmidheiny <desidera che i titoli della Merone continuino a essere
quotati in borsa e a tal fine ha ottenuto conferma dalla Consob che
l'acquisizione non comporta l'obbligo di Opa successiva>. A seguito
dell'operazione l'Azionariato della cementeria di Merone - fa notare ancora il
comunicato diffuso ieri - rimane invariato; <inoltre, la presa di controllo
avviene a un livello superiore anche rispetto alla diretta controllante di
Merone>, cioè la Cesi. Nella nota si legge ancora che <ciò è del tutto
fisiologico rispetto al centro di interesse dell'operazione che è rappresentato,
tanto dal punto di vista strategico che prettamente patrimoniale, da Ciment
Portland>. In base al diritto svizzero, l'Opa non sarà obbligatoria neppure sul
flottante della Ciment Portland. La conclusione dell'operazione sarà invece
soggetta al preventivo via libera dell'autorità italiana Antitrust. Merone
(quotaz azioni ordinarie) maggio 1994. Dai debiti Premafin a quelli del gruppo
Varasi. Mediobanca manda Cefis in Santavaleria. Milano - anche il gruppo Varasi
ricorre alle cure di Enrico Cuccia. L'ombrello di Mediobanca si allarga per
riportare su rotte più sicure un altro gruppo industrial finanziario italiano,
quello di Gianni Varasi che fa capo alla Santavaleria. Secondo quanto si
sostiene negli ambienti finanziari milanesi, sarebbe già pronto un piano di
rientro dell'indebitamento del gruppo esposto nei confronti del sistema bancario
per circa 400 miliardi. E Mediobanca avrebbe già individuato anche il pilota cui
affidare il compito del rilancio: in pole position c'è Giorgio Cefis, destinato
ad assumere la carica di amministratore delegato e di presidente della
Santavaleria mentre Varasi lascerebbe ogni incarico operativo pur mantenendo il
ruolo di principale azionista. L'ingresso di Cefis in Santavaleria resta
subordinato all'accettazione da parte di Varasi del piano predisposto da
Mediobanca che potrebbe essere a grandi linee simile a quello già realizzato
proprio con il gruppo Ligresti. Cefis, vice presidente operativo della Premafin,
lascerebbe la carica attualmente ricoperta nella holding di Salvatore Ligresti
avendo esaurito il compito affidatogli proprio da Mediobanca al momento
dell'avvio del piano di ristrutturazione del debito del gruppo che fa capo al
costruttore e finanziere siciliano. Il ruolo ricoperto da Cefis in Premafin
sarebbe formalmente, ma almeno per il momento non ufficialmente, assunto da
Carlo Ciani che diverrebbe una sorta di manager unico sia di Premafin che di
nuova finanziaria moderna. A Ciani si affiancherà Pierangelo Magnone con la
carica di direttore generale della Nfm. Magnone è attualmente direttore generale
della costruzioni meccaniche Fbm del gruppo Fochi. A Cefis toccherà quindi il
compito di rimettere in sesto le finanze del gruppo Varasi che, dopo la fusione
tra Maxfin, Fidenza vetraria e Paf realizzata nei primi mesi di quest'anno, ha
trasferito in Francia nella Sediver il pacchetto di controllo della
Santavaleria. In contemporanea con l'uscita di Cefis da Premafin, negli ambienti
finanziari milanesi, si dà per scontato il rientro, seppur con compiti non
operativi, di Salvatore Ligresti. Ligresti, che da mesi trascorre più tempo in
Costa Azzurra che a Milano, tornerebbe ad avere una presenza più assidua al
vertice del gruppo anche in considerazione del fatto che il piano di
ristrutturazione dell'indebitamento, a conti fatti, all'ingegnere siciliano
sarebbe costato 600 miliardi di aumenti di capitale e altri 400 miliardi di
rinunce crediti. Intanto i consigli di Santavaleria e di altre società del
Gruppo Varasi che si sarebbero dovuti svolgere oggi sono slittati a venerdì
prossimo. Sarà probabilmente in quell'occasione che avverrà la formalizzazione
dell'incarico a Mediobanca di ristrutturare l'indebitamento del gruppo e la
nomina di Giorgio Cefis al vertice. Anche se fino a ieri all'interno del gruppo
Varasi <non risultava> alcun nuovo arrivo al vertice. L'indebitamento dopo la
cessione della Buffetti e la vendita del palazzo sede della società, a livello
consolidato sarebbe comunque sceso a livelli più accettabili. Scalfi rimpiazza
Beccaria nominato sottosegretario. Balzo del fatturato Necchi - il consolidato
torna in utile. Milano - ricavi in netta ripresa a 340 miliardi (46%) e utile
netto consolidato a 124 milioni contro la perdita di 13 miliardi del novantadue.
sono questi i principali risultati del bilancio consolidato del gruppo Necchi di
Pavia, approvato ieri dal consiglio di amministrazione, e che verrà sottoposto
all'assemblea dei soci il 30 giugno prossimo (5 luglio in seconda convocazione).
Sul risultato consolidato - precisa una nota - hanno influito proventi
straordinari per 27,4 miliardi. La capogruppo Necchi Spa invece ha chiuso il
bilancio in rosso per 4,3 miliardi contro i 95 milioni di utili del precedente
esercizio. La perdita è da attribuire all'andamento negativo di alcune
controllate, anche in relazione ad accantonamenti straordinari effettuati per
fronteggiare possibili rischi su crediti. Il cash flow consolidato è stato di
23,8 miliardi contro un valore negativo di 2,3 miliardi registrato l'anno
precedente. Migliorata anche la posizione finanziaria netta che a fine
novantatre evidenziava debiti consolidati per 161,4 miliardi con una riduzione
di 54,7 miliardi rispetto al valore di inizio periodo. A questo risultato ha
contribuito l'aumento di capitale a pagamento da 30 a 54 miliardi. Le
esportazioni sono passate da 60,8 a 218,9 miliardi. Il consiglio di
amministrazione infine ha nominato Arnaldo Scalfi amministratore delegato,
mentre Giampiero Beccaria, diventato sottosegretario al Ministero
dell'Industria, ha rassegnato le dimissioni da amministratore delegato rimanendo
consigliere. Ad aprile le vendite saliranno del 22% - arriva la nuova F 355. La
Ferrari lancia lo sprint nel novantaquattro - i ricavi oltre quota 500 miliardi.
(dal nostro inviato) Maranello - ripresa da formula 1 per la Ferrari. Dopo aver
affrontato a marce basse il novantatre - l'anno più brutto del dopoguerra per
tutta l'industria automobilistica europea, ma chiuso ancora in utile nonostante
il crollo del fatturato da 532 a 445 miliardi - la casa di Maranello è tornata
ad accelerare e ad innestare le marce alte. È già previsto che chiuderà
l'esercizio in corso con ricavi di oltre 500 miliardi e un risultato economico
netto superiore a quello precedente. <nei primi quattro mesi abbiamo aumentato
le vendite del 22% a livello mondiale e del 26% negli Usa> ha detto il
presidente della Ferrari, Luca Cordero di Montezemolo, ieri in occasione della
presentazione del nuovo gioiello di Maranello, la F 355, un modello strategico
non soltanto perché destinato a rappresentare il 60% della produzione
complessiva ma anche perché ha la missione di conquistare nuovi mercati e nuove
fasce di clientela. È, infatti, la più piccola delle Ferrari e la meno costosa:
sarà offerta a 187 milioni (tasse comprese) nella versione Gts e a 194 milioni
nella versione berlinetta. La commercializzazione incomincerà nei primi giorni
di giugno in Europa, mentre in Giappone uscirà in luglio e negli Stati Uniti in
settembre. Poi sarà la volta dei paesi del golfo (ottobre) e, tre mesi dopo,
della Svizzera. Obiettivo a regime: venderne 1.600 all'anno. Nel novantaquattro
ne saranno fabbricate e consegnate, secondo i programmi, 850 e si aggiungeranno
alle 750 "spider 348", alle 450 "512 Digit" e alle 550 "456 Digit". La somma fa
2.600 (contro le 2.400 del 1993), ma a Maranello sperano di superare quota
2.700. Dall'inizio dell'anno al 30 aprile sono state vendute 950 vetture. <siamo
molto soddisfatti del nostro andamento> ha commentato Montezemolo. Con la 456
Digit, che da settembre ha già avuto 400 acquirenti (il sultano del Brunei ne ha
comprate dieci in un colpo solo, all'inizio di quest'anno) la domanda di Ferrari
è tornata a superare l'offerta, tanto che per ritirare la "2+2", la più costosa
(330 milioni, valigie incluse), bisogna aspettare più di un anno dopo la
prenotazione. È un effetto del successo dei nuovi modelli della Ferrari, ma
anche della sua volontà di tornare a essere esclusiva e ambita fissando il tetto
della produzione a un massimo di 3 mila vetture all'anno (sarà raggiunto forse
nel 1996) e, per di più, su un mercato molto più vasto. Appena entrata in Cina
(7 vetture vendute finora e saranno 15 entro la fine dell'anno), Thailandia,
Singapore, Hong Kong, Brasile e Venezuela, la Ferrari ha deciso di avviare la
commercializzazione dei suoi "mostri" nei prossimi mesi anche in Argentina,
Cile, Taiwan e Indonesia. Il nuovo polo del Far East assorbirà già quest'anno un
centinaio di Ferrari, che punta ad un rapido raddoppio così da arrivare allo
stesso volume che fa il solo Giappone. Per il Sudamerica l'obiettivo 1994 è di
almeno 50 consegne. Intanto si guarda a Ungheria e Cecoslovacchia. Le perdite
Schiapparelli dimezzate a 10,8 miliardi. Milano - più che dimezzate nel
novantatre le perdite consolidate della Schiapparelli, società farmaceutica
quotata alla borsa di Milano controllata dalla famiglia Golinelli: 10,89 contro
26,33 miliardi. Lo scorso anno la società ha registrato ricavi consolidati per
126,9 miliardi (contro 144,5). A livello di capogruppo, la Schiapparelli ha
invece perso 2,1 miliardi contro 0,19, soprattutto, riferisce una nota, a causa
di <prudenziali svalutazioni operate sulle partecipazioni nelle società
controllate>. Il peggio sembra comunque passato. <è ragionevole ritenere che la
gestione si stia orientando verso un sostanziale riequilibrio>, prosegue la
nota. Già nei primi quattro mesi di quest'anno il fatturato ha raggiunto 38,16
miliardi, poco lontano dai 39,43 dell'analogo periodo dell'anno precedente. La
banca bolognese dà l'ultimatum alla Cassa e ora punta a un'acquisizione nelle
Marche. Rolo verso l'addio a Caer. Approvato aumento di capitale misto da 120
miliardi - la reale mutua sale dal 3,8 al 4,5% Bologna - il mondo è grande e, se
il matrimonio con la Cassa di Risparmio di Bologna non andrà in porto, il
Credito Romagnolo è pronto a cercare altri partner. in ogni caso i tempi per
pronunciare il fatidico "sì" sono ormai stretti: poche settimane. Il Via libera
alla fusione, insomma, deve arrivare entro la fine di giugno perché in caso
contrario sarebbe impossibile usufruire dei vantaggi fiscali derivanti dalla
legge Amato. È questo l'ultimatum che Emilio Ottolenghi, presidente della
Holding Rolo, ha lanciato ieri per vincere le perplessità e le riserve maturate
in seno alla Fondazione e alla Caer che controllano la Cassa di Bologna e che
rischiano di far fallire l'accordo per la costituzione della più grande banca
privata del paese. <il progetto era, è e resterà di grande importanza - ha
affermato Ottolenghi -. Le Perplessità sorte nella controparte, derivanti dalla
paura (peraltro infondata) di veder scomparire una istituzione storica come la
Fondazione, sono anche comprensibili. Questo però non può giustificare
l'accettazione di condizioni in contrasto con lo spirito originario
dell'accordo>. Il Rolo è dunque pronto ad ascoltare le ragioni della Cassa e a
introdurre regole precise per la tutela delle minoranze, ma non può accettare
che la Caer da azionista <importante> assuma una posizione <dominante> nel suo
capitale. Non vi sarebbe nulla in contrario a veder salire nel tempo la
partecipazione Caer nella Holding Rolo sino al 10%, ma oltre questa soglia non
si può andare perché esistono precisi limiti fissati dallo statuto. Il lungo e
travagliato fidanzamento tra i due istituti di credito arriverà presto a una
svolta, ma la probabilità del matrimonio si affievolisce ogni giorno che passa.
Alla fine di aprile, in occasione dell'assemblea di bilancio della Cassa di
Bologna, Gianguido Sacchi Morsiani aveva detto di essere <fiducioso>. Erano
infatti in arrivo <accorgimenti tecnici accettabili da entrambe le parti>. Ieri
Ottolenghi ha dovuto ammettere che per ora non è stata formulata alcuna
proposta. Se dunque gli <accorgimenti> esistono è giunto il momento di metterli
nero su bianco. Intanto il Credito Romagnolo, sempre più irritato dalle
indecisioni della "promessa sposa", si guarda intorno con crescente interesse e
predispone i mezzi necessari per future acquisizioni e alleanze. L'Assemblea,
convocata per l'approvazione del bilancio 1993, ha deciso ieri un aumento misto
di capitale per 121,5 miliardi (l'operazione dovrebbe andare in porto tra luglio
e agosto) e ha conferito delega al consiglio di amministrazione per ulteriori
aumenti di capitale ed emissione di obbligazioni convertibili. Complessivamente
entro i prossimi tre anni nelle casse della Holding Rolo dovrebbero così entrare
circa 500 miliardi di mezzi freschi. in che direzione verranno spesi? Ottolenghi
ha parlato di un'ipotesi interessante e concreta, ma non ha voluto aggiungere
particolari, se non che si tratta di un istituto di credito collocato a Est,
lungo la costa adriatica. Probabilmente (ma qui è scattato un diplomatico
silenzio) si tratta di una banca marchigiana. L'assemblea della Holding Rolo ha
poi approvato il bilancio 1993 da cui emerge un utile netto consolidato di 169
miliardi contro i 132 miliardi dell'anno precedente con un incremento del 28,3
per cento. È stata deliberata la distribuzione di un dividendo di 580 lire per
azione, invariato rispetto all'esercizio 1992. Tra le società controllate rimane
critica la situazione della Isefi che opera nel settore parabancario e che ha
accumulato nello scorso anno perdite per 32,9 miliardi. La Holding Rolo aveva
acquistato il controllo della Isefi con un investimento di circa 125 miliardi e
oggi il gruppo parabancario risulta iscritto in bilancio per poco più di 60
miliardi. La perdita per il Rolo sarebbe però di circa 30 miliardi avendo la
Holding incassato indennizzi per 28 miliardi. Negli ultimi mesi, infine, sono
avvenuti "movimenti" nel gruppo dei principali azionisti. La partecipazione
nella Holding Rolo detenuta dalla reale mutua è passata dal 3,822% al 4,586% con
un incremento dello 0,764%, mentre il pacchetto controllato dalla Cofito è
diminuito (passando dal 2,796 al 2,32%) di una identica percentuale. Una
coincidenza che ha fatto pensare a una vendita tra i due soci. Grafico-1 Rolo
Tabt tabella-1 Rolo Raccolta diretta in mld di lire (in istogramma sono
riportati i seguenti dati). Lo dicono Rondelli e Sozzani. in rampa di lancio gli
aumenti di Comit e Credit. Milano - sono imminenti gli aumenti di capitale per
Comit e Credit. Conferme autorevoli sono giunte ieri da Lucio Rondelli,
presidente in Piazza Cordusio, e da Vittorio Sozzani, membro del nuovo Cda in
Piazza della Scala. <tempi e modi della ricapitalizzazione non sono ancora
definiti - ha detto Rondelli in margine a un seminario all'università cattolica
- ma sicuramente il progetto sarà preso in esame>. Un Cda del Credit è in
calendario per i primi giorni di giugno, quando dovrebbe riunirsi nuovamente
anche il consiglio della Comit. <non ho ancora ricevuto la convocazione ma credo
che si terrà>, ha confermato Sozzani che ha aggiunto: <anche se è un pò
prematuro, è possibile che si parli di aumento di capitale>. Piazza affari è
allertata da tempo sui piani di rafforzamento patrimoniale delle due banche
milanesi, da poco privatizzate. L'impegno assunto con gli investitori
istituzionali nel corso dei recenti collocamenti vincola Credit e Comit a non
varare operazioni sul capitale per sei mesi dopo l'Opv. Il termine è dunque già
virtualmente scaduto per Piazza Cordusio, mentre Piazza della Scala potrà
lanciare l'aumento di capitale a partire da settembre. Il timing delle due
operazioni in cantiere è probabilmente la variabile chiave, quando in borsa si
vanno affollando numerosi collocamenti: a cominciare dalla privatizzazione
dell'Ina (che dovrebbe assorbire 5 mila miliardi di liquidità sul mercato) a
quella della Cariplo, che potrebbe quotarsi a piazza affari già in luglio,
piazzando la prima tranche di un aumento da complessivi 2.000-2.500 miliardi. E
se per l'Ina l'inizio dell'Opv (27 giugno) e la struttura dell'operazione è
stata confermata dal nuovo governo praticamente nelle ultime ore, il
collocamento Cariplo ha contorni ancora nebulosi (maggiori particolari - come
l'intervento dell'Imi come co lead manager - dovrebbero scaturire dall'assemblea
del 6 giugno). Sulla pista di piazza affari sono comunque attesi anche l'ingente
aumento Mediobanca (1.900 miliardi entro giugno) e le operazioni Ferfin,
Italcementi, Franco Tosi, Cir, Olivetti, Rinascente e Unicem. Non a caso,
dunque, i Cda Comit e Credit hanno atteso i primi giorni di giugno per la
definizione dei propri aumenti che si annunciano comunque di dimensione
assoluta. Se Rondelli ha ieri accennato alle <opportunità di crescita esterna>
del Credit, Luigi Fausti, vicepresidente e amministratore delegato della Comit
ha promesso pochi giorni fa a una convention di dirigenti: <abbiamo programmi
importanti, faremo le cose in grande>. Riguardo i programmi e le opportunità,
almeno in Italia, potrebbero tornare d'attualità la Bna per il Credit o la Bnl
per la Comit: entrambe le ipotesi sono state a lungo alla ribalta delle cronache
finanziarie. Ma indipendentemente dall'utilizzo immediato delle risorse (la
Comit dovrebbe investire tra l'altro un paio di centinaia di miliardi nel 2% del
Creditanstalt e nell'1% della Commerzbank) gli osservatori di piazza affari
puntano in entrambi i casi a una richiesta al mercato superiore a 1.500
miliardi. Lucio Rondelli. Carisfo, utile lordo più che raddoppiato a quota 26
miliardi. (nostro servizio) Foligno - un utile lordo che si è attestato a quota
25,9 miliardi (+59,62%), una raccolta complessiva giunta a 1.500 miliardi (+7%)
di cui 930 miliardi di provvista diretta (con un incremento del 9,03%), 570
miliardi di raccolta indiretta e un capitale sociale di 95 miliardi. sono questi
i principali dati relativi all'esercizio novantatre della Cassa di Risparmio di
Foligno (Carisfo Spa) il cui consuntivo è stato approvato dal consiglio di
amministrazione presieduto da Leonello Radi. Gli impieghi si sono attestati a
634 miliardi con un incremento dell'11,24%. Le sofferenze sono pari al 3,82% dei
crediti (circa 24 miliardi) a fronte del 7,20% medio tra aziende di credito
ordinario e del 6,5% del sistema creditizio a livello regionale. La Cassa di
Risparmio di Foligno, che è partecipata Cariplo per il 20% ha aderito alla
finanziaria delle Casse del Centro Italia, concludendo positivamente all'inizio
dell'anno un'offerta pubblica con l'apertura a privati per 19,3 miliardi. Tale
operazione, oltre al rafforzamento patrimoniale dell'istituto ha ridisegnato il
controllo dell'azienda bancaria: per il 72% di proprietà della Fondazione Cassa
di Risparmio di Foligno, per il 18% Cariplo e i sottoscrittori per il 10 per
cento. L'istituto ha aperto due nuove filiali nelle Marche, a Tolentino e
Camerino, attivando nel contempo un accordo con la Carivita del gruppo Cariplo
per la distribuzione dei prodotti assicurativi. Il bilancio novantatre chiude in
perdita per 11 miliardi. Alla Cassa Città di Castello Cariplo inizia il
risanamento. (nostro servizio) Città di Castello (Perugia) - la
ricapitalizzazione per 30 miliardi effettuata nel corso del novantatre dalla
Banca Crt, sollecitata dalla Banca d'Italia che aveva elevato la quota di
partecipazione nella Cassa di Risparmio di Città di Castello Spa dal 40,5 al
59,5%, e successivamente ceduta alla Cariplo nel quadro dell'operazione Icri,
non è servita a sanare definitivamente una situazione ritenuta pesante dal lato
delle sofferenze dalla vigilanza di Via Nazionale. <la cura Cariplo, che sarà
improntata a principi di trasparenza e di risanamento - rileva il neo
amministratore, Francesco Vimercati - è iniziata e i primi frutti si vedranno a
fine novantaquattro>. Il Bilancio novantatre approvato all'unanimità
dall'assemblea dei soci (la Cariplo possiede il 59,5% del capitale e la
Fondazione Cassa di Risparmio Città di Castello il 40,5%) pur registrando
qualche significativo progresso nel settore patrimoniale ha evidenziato una mole
di crediti in sofferenza che ha costretto un accantonamento a fondo rischi per
oltre 16 miliardi e un conto economico chiusosi si con una perdita per oltre 11
miliardi. Per il ripianamento della perdita e il rafforzamento patrimoniale
della Cassa umbra è allo studio un'ipotesi di ricapitalizzazione che dovrebbe
elevare ulteriormente la quota della Cariplo nella Cassa di Risparmio di Città
di Castello Spa. La raccolta complessiva della Cassa ha sfiorato i mille
miliardi (+13,5%) di cui 488 miliardi di raccolta diretta (invariata rispetto
all'anno precedente) e 500 miliardi di indiretta. Gli impieghi per cassa si sono
attestati a 268 miliardi con una diminuzione dell'8,5% e il risultato lordo di
gestione si è attestato a 5 miliardi e 891 milioni. La Cassa di Risparmio di
Città di Castello dopo il passaggio delle quote di maggioranza dalla Banca Crt
alla Cariplo sarà inserita nella finanziaria delle Casse del Centro Italia cui
hanno aderito tutte le Casse umbre tranne quella di Orvieto, già partecipata
della Banca di Roma. Carifermo, nel novantatre la raccolta sale a 2.640
miliardi. (nostro servizio) Ancona - <bilancio positivo ma senza trionfalismi>,
con queste parole il direttore generale della Cassa di Risparmio di Fermo,
Graziano Frenicchi, ha presentato i conti del 1993. L'utile netto di esercizio
di 7,5 miliardi di lire si è mantenuto sui livelli dell'anno passato. Aumentata
invece la raccolta globale: quella diretta ha avuto un incremento del 4,71%,
passando dai 1.380 miliardi del novantadue agli attuali 2.648; l'indiretta ha
fatto registrare un 45,47%, toccando i 1.203 miliardi contro gli 827 dello
scorso anno. Stazionari gli impieghi economici a 737 miliardi. Crescono gli
impieghi finanziari che nel novantatre registrano un 24,88% pari a 1.263
miliardi di lire. I titoli di proprietà sono raddoppiati, dai 355.349 miliardi
del novantadue hanno toccato i 682.947 del novantatre. Il fondo rischi sui
crediti si attesta sui 15 miliardi e 479 milioni di lire, mentre il fondo rischi
bancari generali raggiunge quota 27 miliardi e 500 milioni. Nel novantatre sono
state effettuate 1.023 operazioni riguardanti crediti speciali per un totale di
35 miliardi e 414 milioni di lire; 104 le operazioni effettuate attraverso il
mediocredito per un importo di 12,47 miliardi. Per quanto concerne infine i
coefficienti prudenziali di Bankitalia, la Carife ha un patrimonio di 258
miliardi e 225 milioni di lire contro i richiesti 67 miliardi e 756 milioni.
L'ombra di Sasea si allunga su Cofilp. Nel mirino dei giudici l'esposizione
della Novara verso Fiorini. Milano - è passata anche dalla Cofilp la
"sistemazione" dell'esposizione del gruppo Banca Popolare di Novara nei
confronti del gruppo Sasea. Ad affermarlo sono i magistrati milanesi Luigi Orsi
e Vincenzo Perozziello nel mandato di cattura spiccato la settimana scorsa
contro quattro dirigenti dell'ex impero di Florio Fiorini. Dopo le vicende del
luglio scorso, che portarono agli arresti domiciliari e all'uscita di scena
dell'allora amministratore delegato della banca novarese, Piero Bongianino, i
riflettori dell'inchiesta sul versante italiano del crack Sasea puntano
nuovamente su una controllata della Novara. Secondo i magistrati milanesi, alla
fine del 1990 la Cofilp (che è la Merchant Bank del gruppo Novara) concluse una
complessa operazione con lo scopo di fare rientrare parzialmente l'istituto
piemontese dalla maxi esposizione di 400 milioni di franchi svizzeri (pari a
circa 350 miliardi al cambio dell'epoca) nei confronti di Sasea, che a quei
tempi già versava in condizioni disastrose. L'operazione ebbe origine dal fatto
che, nel corso del 1989, Cofilp acquistò dalla Banca Nazionale del Lavoro una
partecipazione del 30% nella società di leasing Leasarte (gli altri soci erano
Sanpaolo Finance - la Merchant Bank del San Paolo di Torino - e la casa d'aste
Semenzato). L'operazione si rivelò subito a rischio, perché sull'attivo di
Leasarte pesava un credito di 11 miliardi in sofferenza verso il gruppo del
mercante d'arte Algranti. I magistrati sostengono che il credito Algranti era un
affare talmente cattivo che Vittorio Foroni Lo Faro, amministratore delegato di
Sanpaolo Finance, rimproverò al socio Francesco Lichino, amministratore delegato
di Cofilp, di avere acquisito da Bnl la Leasarte senza verificare questa
fondamentale esposizione. Addirittura i soci di Leasarte pensarono di citare in
giudizio per danni la Bnl, come dimostra una bozza di diffida, nella quale si
legge che Bnl <non poteva onestamente sostenere di non essere stata consapevole
del rischio rappresentato da Algranti>. Ma, a volte, i rischi possono
trasformarsi in opportunità: <perché - deve aver pensato qualcuno - non cedere
il credito in sofferenza verso Arganti a Sasea per ridurre l'esposizione del
gruppo Novara?>. Nell'ottobre - novembre 1990 venne presa allora in esame
l'ipotesi di cessione ad una società estera del gruppo Sasea dei crediti
Arganti, operazione da collegare all'acquisto da parte di Cofilp della Edilgest,
una società della galassia Sasea. Nella ricostruzione di Orsi e Perozziello, la
cessione di Edilgest era la condizione necessaria affinché Sasea (praticamente
illiquida) si dotasse dei capitali necessari per rimborsare il gruppo Novara con
l'acquisto della sofferenza verso Arganti. In un carteggio tra Sanpaolo Finance
e Cofilp si affermava la necessità di <uscire congiuntamente dal rischio
Leasarte>, mentre Sanpaolo fa riferimento al <prezzo già concordato con Sasea di
10 miliardi>, segnalando l'opportunità di concludere l'operazione nell'ambito di
un più vasto giro d'affari. Nelle mani dei magistrati è finito anche il
protocollo d'intesa siglato tra Sasea Italia, (già iniziative industriali),
Sanpaolo Finance e Cofilp: Sasea doveva vendere a Cofilp il 32% del capitale di
Edilgest al prezzo di 24 miliardi, mentre Sanpaolo Finance e la Merchant Bank
del gruppo Novara avrebbero fatto in modo che il credito di Leasarte (da loro
controllata) verso Arganti venisse ceduto pro soluto a una società estera del
gruppo Sasea. Sasea Italia si impegnava altresì ad acquistare questo credito (di
nominali 10,9 miliardi) per 9,5 miliardi. Di fatto, il piano venne realizzato -
secondo gli accordi presi - tra il dicembre 1990 e l'inizio del 1991: i
documenti in possesso dei magistrati mostrano che, dei 24 miliardi ricevuti da
Imic (gruppo Sasea) in cambio della cessione di Edilgest a Cofilp, 15 milioni di
franchi svizzeri andarono a ridurre l'esposizione della capogruppo Sasea holding
verso la Banca Popolare di Novara, 8 miliardi finirono a Cofilp (come rimborso
del finanziamento momentaneo che aveva permesso a Sasea Italia di rilevare il
credito Algranti), mentre 2,4 miliardi vennero versati su un libretto di
risparmio acceso presso la Bpn destinato a ripagare la Cassa di Risparmio di
Savona e consentire lo svincolo del pegno esistente su parte delle azioni
Edilgest. Fu proprio Florio Fiorini, in una nota da lui predisposta e "glossata"
da Bongianino, a scrivere che l'incasso da Cofilp / Edilgest andava a decurtare
il debito di Sasea holding verso la Banca Popolare di Novara. Il materiale nelle
mani dei magistrati porta perciò alla conclusione che <le due combinate
operazioni realizzano plurimi obiettivi del gruppo Bpn, propiziando un congruo
rimborso parziale del debito di Sasea holding, e la Cessione di un attivo, il
credito Algranti, che rendeva precaria e imbarazzante la situazione della
Leasarte e della Cofilp>. Sulla base delle prove documentali raccolte (oltre
alla vicenda Leasarte / Cofilp, nell'ordinanza di custodia cautelare sono
elencati una decina di capi d'imputazione), il Gip Perozziello ha disposto la
settimana scorsa l'arresto di quattro manager di Sasea, Tiziano Mantovani,
Antonio Maestoso, Gianfranco Lancini e Ferruccio Ferrari. Per Cofilp, le
affermazioni dei giudici milanesi (che non hanno portato - allo stato attuale -
ad alcuna contestazione nei confronti dei vertici della Merchant Bank) giungono
in un momento non facile: poche settimane fa la Cofilp Sim, società di
negoziazione e gestione del gruppo Banca Popolare di Novara, è rimasta vittima
di una truffa che ha colpito la sua sede secondaria di Roma e i relativi
clienti, che hanno presentato reclami per una cinquantina di miliardi. Nei mesi
scorsi, la Cofilp è stata oggetto di un'ispezione da parte della Banca d'Italia,
mentre la Cofilp Sim ha ricevuto la visita degli ispettori Consob. Tutte
vicende, però, per le quali non esiste alcun collegamento con la "sistemazione"
dei debiti Sasea. Per l'Iri l'offerta del consorzio italo tedesco è la migliore
venerdì decide il Cda. La cessione dell'acciaio Terni imbocca la dirittura
d'arrivo. Roma - il Consorzio italo tedesco composto dagli imprenditori Agarini
- Falck - Riva e da Krupp Hoesch con Thyssen è a un passo dall'aggiudicarsi il
pezzo pregiato della siderurgia pubblica, la Spa Acciai Speciali Terni. È questa
l'offerta individuata dagli uffici Iri come vincente e che il consiglio
d'amministrazione della holding presieduta da Romano Prodi probabilmente
consacrerà dopodomani. A meno di imprevisti, il consiglio ufficializzerà la
scelta di quest'offerta e darà così il via alla trattativa finale per il
perfezionamento del contratto di vendita. un'accelerazione nella procedura di
privatizzazione, probabilmente dettata dall'intenzione di Prodi di chiudere
almeno in parte il capitolo acciaio, prima dell'approvazione del bilancio 1993
dell'istituto che, la prossima settimana, potrebbe essere l'ultimo atto della
sua presidenza. Per lo zoccolo duro della siderurgia di stato, rappresentato
dall'Ilva laminati piani (Ilp) di Taranto, il tentativo di trovare acquirenti
non ha portato alla presentazione di offerte. Così il consiglio Iri ieri ha
deciso di azzerare tutto e ripartire con una trattativa privata - secondo fonti
di Via Veneto - con tutti coloro che sono potenzialmente interessati. Un
percorso analogo a quello che si sta seguendo per i tubi della Dalmine, per la
quale è in lizza un solo compratore ma la trattativa langue. Terni ai privati
per oltre 400 miliardi. Nella procedura di privatizzazione degli acciai
inossidabili e speciali piani, impianti a Terni e Torino, 1.300 miliardi di
fatturato consolidato e quasi 4 mila addetti, non ci saranno rilanci. Sono
valide le offerte presentate il 13 maggio e tra queste l'Iri giudica vincente
quella dell'asse italotedesco. Gli sconfitti sono il tubista mantovano Steno
Marcegaglia, in corsa da solo, e il numero due in Europa dell'inox, la francese
Ugine filiale del gruppo pubblico Usinor Sacilor, che a pochi metri dal
traguardo si era associata, come partner minoritario, Luigi Lucchini. Secondo
fonti industriali sia l'offerta italotedesca sia quella Ugine - Lucchini
indicherebbero un prezzo superiore a 400 miliardi (questo è il capitale sociale
della Terni), con tempi e modalità di pagamento per ora segreti. Lo scarto tra
le due buste sarebbe minimo negli aspetti finanziari. Vi sarebbero però elementi
di vantaggio nel piano industriale presentato da Agarini - Falck - Riva e dai
loro amici tedeschi, partner al 50 per cento. Questa soluzione manterrebbe in
mani italiane la proprietà del 50% delle acciaierie di Terni, mentre quella di
Ugine avrebbe consegnato il controllo ai francesi. Anche questa considerazione
non sarebbe estranea ai motivi della decisione. Assai differenziata l'identità
dei tre gruppi italiani, i quali sarebbero presenti con quote uguali, circa il
17% ciascuno, nel consorzio. Luigi Agarini, titolare della Tadfin, è un ex
dirigente della siderurgia pubblica fondatore di un gruppo tra i più dinamici
d'Europa nella distribuzione di acciai inox piani e tubi senza saldatura. Emilio
Riva è il primo produttore europeo di tondino e guida il primo gruppo
siderurgico privato italiano, cresciuto sia attraverso acquisizioni dall'Iri
(Cornigliano) sia all'estero (Francia, Spagna, Belgio), oggi sotto i riflettori
per il venir meno del progetto di acquisizione dell'Eko Stahl in Germania
orientale. Le acciaierie Falck puntano a riallocare sul laminatoio di Terni
parte della produzione di nastri speciali oggi a Sesto San Giovanni. Quanto ai
tedeschi, numero uno in Europa nei piani inox, con una quota del 27% nei
prodotti a freddo, consolidano così la sua posizione con un ruolo determinante a
Terni, terzo operatore con il 15% circa. A Taranto Lucchini in attesa.
L'apertura delle buste ha confermato che uno dei due contendenti per l'Ilp, la
cordata Miller - Tarnofin cui erano associati diversi imprenditori, non aveva né
i requisiti industriali né la capacità finanziaria per l'acquisizione. E l'altro
concorrente, Luigi Lucchini, non ha presentato un'offerta ma si è limitato a
confermare il suo interesse. Puntando così a rimanere l'unico interlocutore in
una trattativa dai tempi più lunghi. Ma nella fase due, quella della trattativa
privata, Lucchini, con i fidi alleati di Usinor Sacilor, potrebbe trovarsi a
dover fare i conti con nuovi concorrenti. Chi dice che su Taranto potrebbe
rispuntare il solito Riva, chi non esclude la calata dei tedeschi. Il mercato
dell'acciaio tabella - 1 il mercato dell'acciaio acciaio inossidabile, laminati
piani e freddo (quote % mercato in Europa) (in istogramma sono riportati i
seguenti dati). La banca spagnola pronta a rilevare una partecipazione. Cbd
verso un nuovo scorporo? Santander punta sulla Cirio. Milano - un altro scorporo
all'orizzonte per la Cbd, l'azienda alimentare pubblica il cui destino non è
ancora definitivo dopo la cessione alla Fisvi di Saverio Lamiranda e la
successiva entrata in campo di Sergio Cragnotti. Lamiranda ha tempo fino a
martedì prossimo per riacquistare il 51% della Sagrit, la holding che controlla
Fincbd e attraverso questa la società operativa, ribattezzata Cirio - Polenghi -
De Rica (Cpd). La Fisvi ha ceduto il mese scorso la quota del 51% alla Cragnotti
& Partners, che già aveva in mano il 49 per cento. Lamiranda è assistito dalla
Santander Investment, banca d'affari controllata dall'omonimo gruppo spagnolo.
Ed è proprio Ettore Gotti Tedeschi, responsabile per l'Italia di Santander
Investment, a suggerire l'ipotesi della separazione delle attività. <siamo
interessati soprattutto alle attività conserviere della ex Cirio - Bertolli - De
Rica - spiega - quelle nel settore del pomodoro. A certe condizioni, siamo
pronti a intervenire rilevando anche una quota azionaria>. Non è escluso,
dunque, che la vicenda si chiuda con una "separazione consensuale" delle
attività, in cui a Cragnotti resterebbe il settore lattiero. Quest'ultimo
comprende anche Ala e Polenghi, cedute nelle scorse settimane a Cpd dallo stesso
Cragnotti. <per ora - precisa comunque Gotti - siamo ancora lontani dalla
decisione, e non è escluso uno slittamento rispetto alla scadenza di fine
maggio. Se non riuscissimo a trovare un accordo, potremmo comunque intervenire
fornendo assistenza e finanziamenti>. Per il 30 maggio è convocata l'assemblea
della Cpd, che dovrebbe approvare il bilancio novantatre e l'acquisto di
Polenghi. Una delle condizioni per la partecipazione dell'istituto spagnolo è la
quotazione in borsa della società, che faciliterebbe un successivo disimpegno al
termine dell'operazione. Attualmente è presente a listino la Fincbd mentre la
controllante Sagrit, sulla quale Fisvi dispone dell'opzione di riacquisto, non
lo è. Proprio dall'esito dell'operazione dipende fra l'altro il lancio di un'Opa
sul flottante residuo della stessa Fincbd. Oltre all'attività nel campo delle
fusioni e acquisizioni, Santander Investment è attivo in Italia anche nel
collocamento di titoli spagnoli (è co lead manager nella privatizzazione
dell'elettrica Endesa). Ma intende anche giocare un ruolo di rilievo nel
piazzare in Spagna azioni italiane, prime fra tutte quelle dell'Ina. Santander,
del resto, ha già fatto parte dei consorzi di collocamento di Comit e Credit.
Enirisorse vende Agip Australia per 41 miliardi alla Resolute. Milano - il piano
di ristrutturazione di Enirisorse, società del gruppo Eni, prosegue a tappe
forzate. Ieri la società ha annunciato la vendita dell'intero pacchetto
azionario della sua consociata Agip Australia proprietari al gruppo minerario
Resolute Resources, di Perth, per circa 36 milioni di dollari australiani, cifra
vicina a 41 miliardi di lire. La vendita era già stata programmata nell'ottobre
scorso, in accordo con l'obiettivo strategico di concentrare Enirisorse sulle
attività del settore metallurgico. La privatizzazione di Agip Australia infatti
segue quella di altre partecipazioni di Enirisorse, ultimo l'impianto di Sulmona
che produce tubi di rame e leghe, appena rilevato dal gruppo Sitindustrie.
Negoziati sono in corso anche per vendere gli impianti di Ponte Nossa, che
producono ossidi di zinco, e i recenti sviluppi lasciano pensare che possano
essere messe presto sul mercato anche le proprietà canadesi, tra cui la
partecipazione nella Cancordex, che controlla interessanti depositi minerari di
piombo, zinco e rame. Il fiore all'occhiello di Agip Australia è il progetto per
lo sfruttamento di Radio Hill, un giacimento di nickel e rame in Australia
occidentale, nel quale la società aveva già investito quasi 40 milioni di
Dollari e che a regime dovrebbe produrre ogni anno 12 mila tonnellate di
metallina contenente il 25% di nickel e il 20% di rame. Inattivi dal febbraio
novantadue per i bassi prezzi del nickel, ora gli impianti di Radio Hill
dovrebbero riaprire con profitto, grazie al rincaro registrato dal metallo sui
mercati internazionali. Al gruppo Resolute (che comprende Samantha Gold e Samson
Exploration) sono andate anche le partecipazioni che Agip Australia aveva nel
Queensland, cioè il 25% dei progetti minerari di Lady Loretta e di Mount Windsor
e della miniera di Thalanga Range. L'interesse nella ricerca e sfruttamento dei
depositi di Thalanga aveva fruttato nei mesi scorsi all'Enirisorse aiuti per
poco più di un miliardo di lire dal Cipi, il comitato interministeriale per il
coordinamento della politica industriale. Alla joint venture per lo sviluppo di
Thalanga (che produce 140 mila tonnellate annue di concentrati al 66% di zinco,
al 16,5% di rame e al 16,5% di piombo) concorrono anche l'australiana
Pancontinental, con il 50%, e la finlandese Outokumpu, che controlla il 25% del
progetto. E cede le filiali del Banesto. (nostro servizio) Madrid - per le
filiali in Cile, Uruguay e Argentina sono già in corso trattative di vendita.
Saranno cedute le partecipazioni industriali e quelle nei media. La settimana
prossima incominceranno i negoziati con i portoghesi per il futuro del Banco
Totta & Acores (Bta): ecco i piani per il futuro del Banco Espanol De Credito
(Banesto) annunciati ieri da Emilio Botìn. Da quando il Banesto è caduto in mano
al Santander le azioni del Banesto hanno guadagnato un 25%: ieri erano quotate
attorno alle 1.050 Pesetas. Ciò significa che il Santander, che ha in programma
di vendere un 20% del Banesto fino a rimanere con il 40%, potrà recuperare
almeno cento miliardi di Pesetas rispetto al prezzo pagato, nonostante il prezzo
di favore per alcuni pacchetti. Il primo di questi, un 2%, è già andato a prezzo
di costo ai vecchi amici e soci della Royal Bank Of Scotland, e altre quote
analoghe potrebbero finire ad altri amici come la Metropolitan Life Insurance, o
controllate come l'americana First Fidelity. Ma già il piccolo Pacchetto (poco
più dell'1%), che sta contrattando con la Jp Morgan, desiderosa di mantenere
l'8% che acquistò al tempo dell'alleanza con Mario Conde, prevede un guadagno di
almeno 60 Pesetas per azione. Questo non significa che non ci siano problemi.
per esempio: per vendere certe partecipazioni industriali, come Agroman e Tudor,
si dovrà passare per una costosa ricapitalizzazione (altre partecipazioni, come
quella in antenna 3, appaiono più facilmente negoziabili: sarebbero interessati
acquirenti stranieri e si fa il nome di Bouygues). C'è poi anche il rischio che
dal passato del Banesto escano altri problemi finanziari, ma questi sono coperti
dalla garanzia della Banca di Spagna. Infine, c'è da risolvere il problema del
Totta, di cui il Banesto ha il 50% ma in modo ritenuto irregolare dal governo
portoghese: infatti, metà del pacchetto fu acquistata attraverso società di
comodo. Botìn vorrebbe tenersi tutto, ma un fallimento delle trattative
significherebbe comunque almeno 50 miliardi di Pesetas per rinunciare alla quota
in discussione. Oggi l'assemblea della compagnia da poco passata sotto il
controllo dell'Ina. Il Fata chiude in passivo per 4 miliardi. Milano - bilancio
in rosso per il Fata, la compagnia assicurativa un tempo di proprietà della
Federconsorzi e da poco passata nell'orbita dell'Ina che, dopo l'Opa, ne
controlla il 98,97 per cento del capitale. La compagnia ha raccolto nel
novantatre premi complessivi per 422,5 miliardi (-2,5%) mentre quelli diretti
sono stati di 381,7 miliardi, l'1,5% in più rispetto al novantadue. I Rami
danni, in particolare, hanno generato una raccolta diretta di 357,2 miliardi, un
ammontare superiore dell'1,3% al dato dell'esercizio precedente. La lentezza
della crescita è in gran parte dovuta all'andamento negativo della raccolta del
ramo grandine, che pesa sul totale dei premi per l'11% circa. I premi del
settore si sono infatti fermati a 41,4 miliardi, il 32% in meno rispetto al
novantadue; una flessione in linea con il mercato e dovuta - spiega la relazione
- alle <esitazioni> nella determinazione delle tariffe da parte dei ministeri
competenti, e a un calo della domanda di polizze, dopo il miglioramento delle
condizioni meteorologiche. Escludendo il ramo grandine, la raccolta diretta dei
rami danni risulta cresciuta dell'8,3% a quota 315,9 miliardi. Il Ramo vita,
intanto, ha generato una raccolta di 24,5 miliardi, il 3,5% in più rispetto al
novantadue. L'aumento dei sinistri (+13,8% a 261,1 miliardi) e degli oneri ha
portato il risultato della gestione assicurativa a un valore negativo di 43,8
miliardi, dopo il deficit di 28,7 miliardi del novantadue. Una perdita
compensata dal reddito netto degli investimenti saliti del 18,6% a 67,6
miliardi: <i rendimenti patrimoniali dell'esercizio sono stati dell'11,3% circa
- sottolinea la relazione al bilancio - in particolare il rendimento del
portafoglio titoli, al lordo delle plusvalenze realizzate, è stato del 15,36 per
cento>. Il risultato della gestione ordinaria è quindi positivo per 23,8
miliardi, anche se è in calo del 16% rispetto all'esercizio precedente. Oneri
straordinari netti per 2,7 miliardi (-72%) e, soprattutto, le imposte per 24,5
miliardi hanno infine portato il bilancio novantatre - che sarà esaminato oggi
dai soci - in deficit per 3,4 miliardi; nel novantadue la compagnia aveva invece
conseguito un utile di 6,1 miliardi, dopo oneri fiscali per 12,6 miliardi. La
perdita porterà il patrimonio netto a quota 166,4 miliardi, in calo del due per
cento; con un'eccedenza sul margine minimo di solvibilità di 39,7 miliardi per
il ramo vita e di 55,3 miliardi per i danni. Gli impegni tecnici netti sono
intanto saliti a 581 miliardi (+11,8%). Le risorse a disposizione della
compagnia sono investite per 127,9 miliardi in immobili (min0,3%), per 563,9
miliardi in titoli a reddito fisso (+16,2%), per 23,3 miliardi in liquidità
(+16,2%). Altri 14,7 miliardi sono destinati alle partecipazioni; e di essi 13,9
miliardi sono relativi al 20% della Banca di Credito Agrario di Ferrara: nel
novantaquattro, però, la compagnia ha concluso un accordo per cedere il
pacchetto, con una plusvalenza potenziale di 11,1 miliardi. Il totale degli
investimenti e fondi liquidi è di 732,6 miliardi (+12,4%). Tabella - 1 Fata
Assicurazioni Spa stato patrimoniale (valori in milioni di lire). Obiettivo 4
mila miliardi entro il novantasei. Milano - la Benetton Group porta a termine la
razionalizzazione della produzione, spinge l'acceleratore sull'innovazione,
potenzia la presenza internazionale e amplia la gamma dei prodotti siglando
nuovi accordi con operatori leader dei singoli segmenti di attività. Una lunga
serie di iniziative che hanno permesso alla multinazionale di Ponzano Veneto
presieduta da Luciano Benetton di conseguire un ulteriore progresso
nell'attività e nella redditività nonostante la congiuntura sfavorevole e grazie
anche agli effetti della svalutazione. Nel contempo la Benetton ha avviato un
<articolato programma di ristrutturazione dell'indebitamento> e realizzato, nel
febbraio novantaquattro, un aumento di capitale riservato ai mercati esteri che
ha apportato quasi 300 miliardi di mezzi freschi. Risorse che consentiranno di
perseguire quella politica di sviluppo che ha portato il gruppo a essere
presente in 120 paesi con attività che spaziano dall'abbigliamento ai cosmetici,
dalle montature per occhiali alla biancheria per la casa, dagli articoli per il
golf alla valigeria, dalle calzature agli orologi. La multinazionale di Ponzano
Veneto di chiudere il consolidato novantatre con un aumento del 10% a 2.751
miliardi del giro d'affari, di cui il 70% realizzato sui mercati esteri. Le
performance aumentano al 18% a livello di margine lordo industriale (salito a
1.160 miliardi) in quanto, ricordano gli amministratori, l'incidenza del costo
del venduto sul fatturato è sceso di tre punti al 58% grazie alla
razionalizzazione della produzione, al contenimento dei costi e
all'ottimizzazione delle risorse. Obiettivi conseguiti grazie anche alla
completa integrazione delle aziende manifatturiere acquisite nei precedenti
esercizi e all'entrata in funzione del nuovo stabilimento di Treviso. La
redditività risente poi dell'aumento del 20% a 752 miliardi delle spese generali
e amministrative. L'aumento riflette anche l'incremento dei costi sostenuti per
pubblicità e sponsorizzazioni, saliti di quasi un punto al 5,5% del fatturato.
Il risultato operativo si fissa così a 408 miliardi, pari a una crescita di
oltre il 14%. <l'oculata gestione valutaria e finanziaria> ha inoltre permesso
di ridurre del 5% a 54 miliardi gli oneri finanziari netti pur in presenza dello
<sfavorevole impatto economico derivante dal persistere della variazione dei
rapporti di cambio>. L'utile ante imposte si fissa a 350 miliardi (28%), mentre
il conto economico si chiude con un saldo netto di 208 miliardi (13%). Nel
contempo il capitale investito totale aumenta del 18% a 1.553 miliardi anche in
seguito agli effetti dei circa 190 miliardi di nuovi investimenti, di cui 140
circa (30%) coperti dall'autofinanziamento, fabbisogno finanziato per il 73% dal
patrimonio netto, salito nel frattempo del 14% a 1.127 miliardi, di cui 1.063
miliardi (15%) di competenza del gruppo, e per il 27% dall'indebitamento netto,
aumentato del 31% a 425 miliardi. L'espansione, pur non intaccando l'equilibrio
strutturale del gruppo, ha spinto il vertice della società ad avviare un
<articolato programma di ristrutturazione dell'indebitamento del gruppo,
finalizzato sia al rimborso del prestito obbligazionario di 200 milioni di
marchi scaduto nel settembre del novantatre, sia alla ristrutturazione della
composizione dell'indebitamento, consolidando parte dell'esposizione a breve
termine>, pari a circa la metà dei 1.357 miliardi dell'esposizione lorda
esistente a fine novantatre. Un programma avviato nel luglio novantatre con
l'emissione di un prestito obbligazionario cum warrant di 200 miliardi da parte
della controllata olandese Benetton International e proseguito nel settembre
dello scorso anno con la stipula di un contratto di finanziamento per
complessivi 480 miliardi in eurolire della durata di 10 anni. Il programma è
proseguito con la ricapitalizzazione attuata a febbraio e si concluderà con
l'emissione di un ulteriore prestito obbligazionario, mentre non è esclusa la
realizzazione di un'altra fase della ricapitalizzazione già approvata
dall'assemblea. Gli elementi che caratterizzano il consolidato si ripropongono,
pur con alcune differenze, anche nel civilistico. Il bilancio novantatre della
holding guidata da Gilberto Benetton e Aldo Palmeri presenta infatti un
fatturato di 1.864 miliardi (9%), un margine lordo industriale di 708 miliardi
(20%), un risultato operativo di 296 miliardi (31%) e un utile netto di 78
miliardi, pari a un incremento del 28% rispetto all'esercizio precedente. Il
risultato permetterà la distribuzione di un dividendo unitario aumentato del 10%
a 385 lire. Complessivamente verranno assegnati ai soci 67 miliardi (17%),
mentre il rimanente verrà indirizzato a riserva. Il patrimonio netto sale così a
431 miliardi (4%) e copre il 96% dell'attivo immobilizzato. Nel contempo
l'indebitamento netto aumenta del 36% a 450 miliardi; ammontare oggi
ridimensionato grazie ai 292 miliardi dell'aumento di capitale riservato ai
mercati esteri. Ciò permetterà di perseguire la strategia di sviluppo che
dovrebbe portare a varcare la soglia dei 4 mila miliardi di fatturato entro il
novantasei. Tabella - 1 Benetton S P A stato patrimoniale (valori in milioni di
lire). A Fernandez il 50% delle attività brasiliane. (nostro servizio) Boston -
dopo la joint-venture in Cina, Benetton torna a tessere dalle Americhe la
strategia di accordi internazionali e rivela la cessione del 50% delle proprie
attività brasiliane al gruppo finanziario Fernandez. In visita negli Stati Uniti
per ricevere una laurea ad honorem in legge dalla Boston University, insieme al
magnate texano Ross Perot e al capo della Viacom-Paramount Summer Redstone, è lo
stesso Luciano Benetton a spiegare il nuovo passo del gruppo di Treviso: <il
Brasile è uno dei più interessanti mercati latino americani, anche se ancora
fortemente instabile: un'inflazione al 30% al mese fa spesso saltare le stime
sulle vendite e sui flussi di pagamento>. Il Gruppo Fernandez, che opera
soprattutto nel settore finanziario brasiliano, oltre ad apportare nuovo
capitale avrà anche il compito di indicare le strategie finanziarie e fornire
manager locali alla Benetton Do Brasil. Il presidente della Benetton Group fa
anche il punto sulla strategia di sviluppo negli Stati Uniti, un mercato dove
l'azienda italiana ha accusato in passato più di una difficoltà: <la ripresa si
sente e, insieme al vantaggio di cambio, ha consentito forti aumenti delle
vendite nel 1993. Ma a differenza del mercato latino americano, dove ci
caratterizziamo per gli standard di qualità, qui dobbiamo competere anche sul
prezzo>. L'anno scorso negli Stati Uniti la Benetton Group ha registrato un
aumento in volume delle vendite del 20% e i primi mesi del 1994 hanno confermato
questa tendenza. Nello stesso periodo la crescita in dollari delle vendite Usa è
stata soddisfacente ma molto più bassa. Grazie all'alleanza con il gruppo
Fernandez, l'azienda italiana punta ora a far salire in tre anni da 130 a 270 i
negozi assegnati su licenza in Brasile e a raddoppiare il giro d'affari a 50
milioni di dollari. Insieme a Francia, Spagna, Turchia, India, Egitto (e in
prospettiva anche la Cina dopo la joint-venture con i malesiani del gruppo
Lyons), il Brasile è uno dei pochi mercati esteri in cui la Benetton ha anche
una presenza produttiva oltre che commerciale: l'impianto di Curitiba serve una
parte del mercato Benetton in Brasile, ma in futuro potrebbe servire i paesi
limitrofi e lo stesso mercato nordamericano. Sui conti pesano gli oneri del
riassetto. Milano - la Caffaro incorpora la Snia tecnopolimeri, acquista dalla
controllante Snia Bpd (gruppo Fiat) quattro società attive nei polimeri tecnici
e compositi, rileva dalla Snia fibre tre società commerciali estere e il ramo
d'azienda "ausiliari tessili", persegue con determinazione la razionalizzazione
del portafoglio prodotti e spinge l'acceleratore verso le "specialità", mentre
sigla un'intesa con il gruppo Rhone Poulenc per la costituzione di una joint
venture nei polimeri tecnici. Intesa che è già arrivata sul tavolo
dell'Antitrust di Bruxelles. Una lunga serie di iniziative che hanno permesso
alla società presieduta da Niccolò De Nora di rafforzare la posizione sul
mercato, aumentare l'efficienza, ridurre i costi e abbassare il punto di
pareggio. Elementi che hanno limitato ma non eliminato gli effetti dell'avversa
congiuntura che continua a caratterizzare i mercati. Il gruppo guidato da Paolo
Filomeni registra infatti significativi progressi nella redditività
(l'autofinanziamento migliora di 17 miliardi e ritorna a un valore positivo di
quasi 13 miliardi), anche se i saldi finali rimangono in rosso a causa degli
oneri straordinari connessi alla ristrutturazione in atto e all'aumento degli
oneri finanziari. Il consolidato novantatre che verrà illustrato oggi ai soci
presenta infatti una crescita del 29% a 695 miliardi del fatturato; crescita da
collegare prevalentemente all'ampliamento dell'area di consolidamento. Più in
particolare, al lordo delle operazioni infragruppo per 25 miliardi, l'area
chimica presenta un progresso del 5% a 339 miliardi, mentre l'area materiali
registra un balzo del 21% a 382 miliardi. Espansione che ha <neutralizzato la
riduzione dei margini che si è dovuta registrare nel settore chimico e in
particolare nella chimica di base>. L'attento controllo esercitato sui conti ha
inoltre permesso al gruppo di limitare l'aumento degli oneri di gestione e di
ridurre dell'1,7% il costo del lavoro calcolato in termini omogenei. E l'effetto
congiunto del controllo sui costi e dell'aumento dell'efficienza ha consentito
di evidenziare un balzo del 370% a 28 miliardi del risultato operativo. Sulla
redditività si abbattono poi gli oneri connessi alla ristrutturazione e quelli
relativi all'aumento dell'indebitamento originato dalla politica di espansione
attuata dal gruppo. Il Conto economico, ricordano gli amministratori, si chiude
con una perdita di 25 miliardi (rispetto al rosso di 41 miliardi del
novantadue), dopo aver iscritto oneri finanziari netti per 23 miliardi (70%) e
aver spesato componenti straordinarie per 28 miliardi (15%). Oneri connessi
principalmente alla svalutazione degli impianti delle paste semichimiche la cui
produzione è cessata nel luglio scorso. Elementi che, unitamente agli sforzi
indirizzati all'espansione e alla razionalizzazione dell'attività, si riflettono
sulla struttura. Le immobilizzazioni nette aumentano infatti del 21% a 370
miliardi, mentre l'attento controllo esercitato sul circolante permette di
ridurre del 9% a 111 miliardi il capitale d'esercizio e limitare al 13%
l'espansione del fabbisogno netto di capitale. Un fabbisogno salito a 428
miliardi e finanziato per il 59% dai mezzi propri, diminuiti nel frattempo del
15% a 217 miliardi, e per il 49% dall'indebitamento netto, aumentato del 70% a
211 miliardi. Aumento, quest'ultimo, da ascrivere prevalentemente alla politica
di sviluppo attuata dal gruppo. Più in particolare, ricordano gli
amministratori, la Caffaro ha incorporato la controllata Snia Tecnopolimeri e ha
acquisito dalla Snia Bpd la Nylon Corporation Of America, i sistemi compositi,
la Snia Tecnopolimeri Sud e il 60% della Emblem Europe. Nel contempo ha rilevato
dalla Snia fibre le società commerciali attive in Francia, Germania e Gran
Bretagna oltre al ramo d'azienda di Cesano Maderno attivo negli ausiliari
tessili. Sempre lo scorso anno la Caffaro ha razionalizzato la struttura
societaria e il portafoglio prodotti raggruppando le divisioni operative in due
aree omogenee costituite dai prodotti chimici e dai materiali, che oggi
rappresentano un peso pressoché omogeneo. Iniziative di rilievo sono state
attuate anche nell'ambito dei materiali, ove la Caffaro ha consolidato la
leadership nei film nylon per imballaggio con una quota del 65% del mercato
europeo. Il gruppo controllato dalla Snia Bpd (Fiat) ha inoltre siglato
un'importante intesa con la Rhone-Poulenc nei polimeri tecnici. Intesa che
dovrebbe diventare operativa all'inizio di luglio e che consentirà di
raddoppiare al 20% la quota di mercato in Europa. Mercato dei coloniali tra
rincari mai visti e rapide retromarce. Dal caffè si estende al cacao la spinta
rialzista dei fondi. Milano - una nuova Tempesta di acquisti da parte dei fondi
di investimento e, più in generale, della speculazione si è abbattuta ieri sui
mercati internazionali del caffè e si è estesa a quelli del cacao, costringendo
gli operatori tradizionali a coprire posizioni "corte", in una spirale che ha
fatto schizzare i prezzi ai massimi dalla seconda metà degli anni 80, per poi
riavvitarsi all'improvviso nel finale delle contrattazioni; Tanto che a New York
la prima posizione dell'arabica ha chiuso in ribasso di quasi il 5% dopo esser
rincarata in mattinata del 6%. Paralizzati da una situazione sfuggita di mano,
gli utilizzatori di prodotto fisico rimangono ai margini del mercato mentre i
loro stock vanno in progressivo esaurimento; sperano che la chiusura di New York
segni l'inizio di una inversione di tendenza, ma annunciano come inevitabile il
rincaro dei listini. In Germania si profilano aumenti dei prezzi al dettaglio
nell'ordine di un marco per confezione da 500 grammi; anche in Italia aziende e
torrefattori cominciano a inviare segnali inequivocabili secondo cui, dopo gli
aumenti della prima metà di maggio, entro l'estate dovranno adeguare nuovamente
in alto i prezzi proposti al settore della distribuzione e ai dettaglianti, che
hanno peraltro moltiplicato gli ordini ben oltre le normali necessità. Snobbata
la notizia che i paesi produttori rilasceranno circa due milioni di sacchi delle
loro scorte da qui a settembre, a Londra la prima posizione del caffè robusta ha
toccato il record degli ultimi sette anni, sfiorando i 2500 dollari per
tonnellata, per chiudere in rialzo <solo> dell'1,3%, a 2353 dollari. Il boom
primaverile del caffè si è riverberato questa settimana sul cacao, che ha
raggiunto ieri a Londra 1048 sterline per tonnellata, il record da oltre sei
anni. In ripresa netta anche lo zucchero, con il raffinato spot ai massimi
dall'agosto novanta. La speculazione sembra ormai convinta che alla ripresa
economica dell'Occidente si accompagnerà quella dell'inflazione e punta ormai
molte carte sui prodotti coloniali, esasperando oltre ogni limite una situazione
fondamentale che li vede tutti in deficit produttivo. Ma ormai persino dal campo
dei produttori, che traggono forti benefici dai rincari lungamente sospirati, si
levano voci preoccupate: il ministro dell'agricoltura della Costa d'Avorio, Guy
Alain-Gauze, ha dichiarato che quotazioni così alte del caffè non sono
giustificate e ora c'è bisogno soprattutto di una stabilizzazione. Il timore è
quello di futuri sconquassi in un mercato sfuggito agli operatori e dominato
dalle decisioni improvvise dei grandi investitori finanziari. <soggetti troppo
forti per mercati come quelli dei coloniali. - afferma un trader americano - le
prospettive inflazionistiche li hanno convinti a buttarsi su quasi tutte le
Commodities. Ma gli effetti potranno essere perversi: molto denaro, per esempio,
è affluito in strumenti composti da panieri di materie prime, a partire dal
Commodity Research Bureau Index, e una forte caduta in una materia prima
potrebbe innescare rovinosi ribassi in altre>. <nessuno del nostro ambiente sa
più cosa fare - afferma un dirigente di una nota azienda italiana - questo non è
più un mercato del caffè. Nel giro di un mese è diventato tutt'altro. Una
situazione che non promette niente di buono né per i consumatori né, alla lunga,
per i produttori>. Non è un caso che tra i paesi produttori ci sia chi spera di
riportare prima o poi i consumatori al tavolo negoziale per cercare di
riacquisire insieme un certo controllo del mercato a fini stabilizzatori. Cacao
Londra - 1 posizione - maggio 1994. Il Cremlino intende reclamare l'oro zarista
all'estero. Mosca - le scorte d'oro nei forzieri della Banca centrale russa si
sono enormemente assottigliate negli ultimi cinque anni e la loro valutazione
attualmente supera di poco le 300 tonnellate (un ventiseiesimo di quelle
statunitensi), ma un aiutante di Boris Eltsin ha "dissotterrato" alcuni
documenti che potrebbero equivalere a una piccola miniera aurifera, cui
attingere per rimpinguare le riserve del paese. Serghei Filatov, segretario
generale del Cremlino, ha annunciato ieri all'agenzia statale Itar-Tass che la
Russia, in base alla documentazione in suo possesso, potrebbe chiedere la
restituzione di un centinaio di tonnellate d'oro che erano approdate in Francia
e in Giappone più di 76 anni fa. Il tesoro perduto sarebbe costituito da 93,5
tonnellate d'oro inviate dal governo bolscevico in Germania nel 1918 per
finanziare una spedizione nell'artico, a Murmansk, con l'intento di scacciarvi
gli inglesi filo zaristi. Il tesoro sarebbe poi finito in Francia dopo la
vittoria alleata nella prima guerra mondiale. A questo quantitativo si
aggiungono 22 cassette di oro appartenuto all'ammiraglio Aleksandr Kolciak, capo
dei controrivoluzionari in Estremo Oriente, che le aveva spedite in Giappone in
deposito temporaneo. Adesso Filatov vorrebbe creare una speciale commissione
statale per recuperare quest'oro. La restituzione avrebbe un forte valore
simbolico e giuridico, poiché confermerebbe il riconoscimento della federazione
russa come vera erede della Russia zarista, ma c'è anche l'altra faccia della
medaglia: difficilmente Mosca potrà rivendicare i beni dispersi durante la
rivoluzione bolscevica e depositati all'estero, senza farsi contemporaneamente
carico delle obbligazioni finanziarie assunte all'epoca, come il prestito franco
russo dei primi di questo secolo, che ebbe gravi conseguenze per i creditori
francesi che lo avevano sottoscritto. Punta sempre sul rame la speculazione al
Lme. Londra - la febbre speculativa ha alzato ancora il termometro dei prezzi al
London Metal, dove il rame ha raggiunto i nuovi massimi dal febbraio novantatre
con un settlement a 2320,5 dollari per tonnellata, che rappresenta un guadagno
di oltre il 22% rispetto all'inizio del mese. Secondo una recente consuetudine,
la forza del metallo rosso ha spronato anche altri non ferrosi, in particolare
il piombo (con un rialzo del 4,7%) e il nickel (rincarato del 3,4%, anche per le
minacce di scioperi alla canadese Inco). Il rame continua a essere oggetto
dell'attenzione privilegiata della speculazione, con i grandi fondi di
investimento che scommettono al rialzo in presenza di buone prospettive per la
domanda nelle economie uscite dalla recessione. Del resto, gli stock di rame al
Lme, in calo ininterrotto da marzo, sono diminuiti ieri di altre 3200
tonnellate, e sono ormai il 36% al di sotto dei livelli record del gennaio
scorso. D'altra parte, i ritiri dai magazzini della borsa appaiono anch'essi in
diminuzione, ora che le alte quotazioni cominciano a scoraggiare gli acquisti
immediati degli utilizzatori. Secondo vari analisti, i Prezzi, che hanno
raggiunto livelli assai remunerativi, costituiscono oggi una forte tentazione
alla vendita per i produttori. Anche i graficisti si attendono una correzione al
ribasso, ma avvertono che le recenti dinamiche del mercato hanno mostrato una
insolita riluttanza a seguire indicazioni propriamente tecniche. Destinazione
conto economico per i costi sostenuti dall'impresa. Il bilancio d'esercizio è
composto dai seguenti documenti: a) stato patrimoniale; b) conto economico; c)
nota integrativa. Informazioni complementari - le informazioni complementari
riguardano i seguenti documenti: 1) rendiconto finanziario; 2) prospetto delle
variazioni nei conti di patrimonio netto. Il rendiconto finanziario può assumere
le seguenti configurazioni: rendiconto finanziario in termini di capitale
circolante netto; rendiconto finanziario in termini di liquidità. Stato
patrimoniale - la classificazione non è effettuata sulla base del criterio
finanziario (cioè sulla base del periodo di tempo entro il quale le attività si
trasformeranno in liquidità, convenzionalmente rappresentato dall'anno), bensì
sulla base del ruolo svolto dalle diverse attività nell'ambito dell'ordinaria
gestione aziendale. In sostanza, la classificazione dei valori patrimoniali
attivi si fonda sul criterio della "destinazione" degli stessi rispetto
all'attività ordinaria. Crediti - il legislatore richiede la separata
indicazione dei crediti tra le immobilizzazioni finanziarie (cioè di origine
finanziaria) i cui importi sono esigibili entro l'esercizio successivo (voce b,
III, 2 dell'attivo); e dei crediti ricompresi nell'attivo circolante (cioè di
origine commerciale) i cui importi sono esigibili oltre l'esercizio successivo
(voce c star2, dell'attivo). Fondi svalutazione - i fondi di ammortamento, i
fondi svalutazione crediti e i fondi svalutazione magazzino vanno esposti nello
stato patrimoniale a diminuzione della posta attiva a cui si riferiscono. Le
poste rettificative dell'attivo possono essere esposte secondo le due seguenti
modalità: 1) esposizione dell'importo lordo, dell'ammontare del fondo
rettificativo (esempio: ammortamento), e conseguentemente dell'importo netto; 2)
esposizione del solo importo netto, con ricostruzione delle movimentazioni dei
fondi rettificativi della nota integrativa. Conto economico - nel conto
economico i costi sono classificati per natura, cioè in base alla causa
economica dell'evento che ha prodotto il costo (per esempio, costo del lavoro,
costi per acquisti, per servizi, ammortamenti). Negli Stati Uniti, invece, i
costi sono classificati per destinazione (o per funzione o per centro di
responsabilità): il costo del venduto, le spese di vendita, le spese generali e
amministrative, le spese di ricerca e sviluppo. Valore e costi della produzione
- riguardano la "gestione ordinaria" dell'impresa, che comprende la "gestione
caratteristica" (o "tipica") e quella accessoria (o "extra caratteristica"). La
gestione caratteristica è costituita dalle operazioni che si manifestano in via
continuativa nello svolgimento della gestione e che esprimono componenti
positivi e negativi di reddito, i quali identificano e qualificano la parte
peculiare e distintiva dell'attività economica svolta dall'impresa, per la quale
la stessa è finalizzata. La "gestione accessoria" riguarda, a esempio, la
gestione di immobili. Costi per servizi - in via esemplificativa comprendono i
costi per energia elettrica, trasporti (tranne quelli rientranti tra i costi di
acquisto, in quanto addebitati dal fornitore in fattura), consulenze, compensi
agli amministratori e sindaci, pubblicità, assistenza tecnica, lavorazioni
esterne, manutenzioni e riparazioni, provvigioni, assicurazioni, eccetera. Costi
per godimento di beni di terzi - comprendono i canoni di locazione anche
finanziaria, affitti, corrispettivi per l'utilizzo di brevetti e marchi di
terzi. Proventi di partecipazioni - sono inclusi i dividendi percepiti al lordo
delle ritenute e dei crediti d'imposta, nonché le plusvalenze derivanti dalla
cessione delle partecipazioni incluse nell'attivo circolante. Proventi e oneri
straordinari - sono incluse le seguenti voci: 1) plusvalenze o minusvalenze
derivanti da operazioni straordinarie (esempio: cessioni o conferimenti di
aziende o di rami aziendali); 2) plusvalenze o minusvalenze derivanti da
cessioni di immobili civili e di altri beni non strumentali all'attività
produttiva, commerciale o di servizi; 3) plusvalenze o minusvalenze derivanti
dalla cessione di beni strumentali alla normale attività produttiva, commerciale
o di servizi aventi una notevole rilevanza rispetto alla totalità dei beni
strumentali utilizzati per la suddetta attività produttiva, commerciale o di
servizi; 4) errori di rilevazione di fatti di gestione o di valutazione delle
poste di bilancio relativi a esercizi precedenti (sopravvenienze attive e
passive); 5) effetti delle variazioni dei criteri di valutazione (esempio:
passaggio dal criterio Lifo al Fifo nella valorizzazione delle rimanenze); 6)
imposte relative agli esercizi precedenti (esempio: condoni, imposte
definitive). con la nota integrativa il bilancio acquista completezza.
Concludiamo la pubblicazione del principio contabile n. 12 concernente
<composizione e schemi del bilancio d'esercizio, di imprese mercantili,
industriali e di servizi>, approvato dai consigli nazionali dei dottori
commercialisti e dei ragionieri. Il testo è edito in volume dalla <dott a
Giuffrè Editore> di Milano, per concessione della quale viene qui pubblicato. La
prima parte è uscita ieri, martedì 24 maggio 1994. L'articolo 2425 del codice
civile prescrive lo schema e il contenuto obbligatorio del conto economico. Qui
di seguito viene riportato, rispettando le suddivisioni e la Numerazione della
legge, lo schema di conto economico da redigersi secondo i dettami dell'articolo
2425: a) valore della produzione: 1) ricavi delle vendite e delle prestazioni;
2) variazioni delle rimanenze di prodotti in corso di lavorazione, semilavorati
e finiti; 3) variazioni dei lavori in corso su ordinazione; 4) incrementi di
immobilizzazioni per lavori interni; 5) altri ricavi e proventi, con separata
indicazione dei contributi in conto esercizio. b) costi della produzione: 6) per
materie prime, sussidiarie, di consumo e di merci; 7) per servizi; 8) per
godimento di beni di terzi; 9) per il personale: a) salari e stipendi; b) oneri
sociali; c) trattamento di fine rapporto; d) trattamento di quiescenza e simili;
e) altri costi; 10 ammortamenti e svalutazioni: a) ammortamento delle
immobilizzazioni immateriali; b) ammortamento delle immobilizzazioni materiali;
c) altre svalutazioni delle immobilizzazioni; d) svalutazioni dei crediti
compresi nell'attivo circolante e delle disponibilità liquide; 11) variazioni
delle rimanenze di materie prime, sussidiarie, di consumo e merci; 12)
accantonamenti per rischi; 13) altri accantonamenti; 14) oneri diversi di
gestione. Differenza tra valore e costi della produzione (a - b). C) proventi e
oneri finanziari: 15) proventi da partecipazioni, con separata indicazione di
quelli relativi ad imprese controllate e collegate; 16) altri proventi
finanziari: a) da crediti iscritti nelle immobilizzazioni, con separata
indicazione di quelli da imprese controllate e collegate e di quelli da
controllanti; b) da titoli iscritti nelle immobilizzazioni che non costituiscono
partecipazioni; c) da titoli iscritti nell'attivo circolante che non
costituiscono partecipazioni; d) proventi diversi dai precedenti, con separata
indicazione di quelli da imprese controllate e collegate e di quelli da
controllanti; 17) interessi e altri oneri finanziari, con separata indicazione
di quelli verso imprese controllate e collegate e verso controllanti. Totale ().
d) rettifiche di valore di attività finanziarie: 18) rivalutazioni: a) di
partecipazioni; b) di immobilizzazioni finanziarie che non costituiscono
partecipazioni; c) di titoli iscritti all'attivo circolante che non
costituiscono partecipazioni; 19) svalutazioni: a) di partecipazioni; b) di
immobilizzazioni finanziarie che non costituiscono partecipazioni; c) di titoli
iscritti nell'attivo circolante che non costituiscono partecipazioni. Totale
delle rettifiche (). e) proventi e oneri straordinari: 20) proventi, con
separata indicazione delle plusvalenze da alienazione i cui ricavi non sono
iscrivibili al n. 5); 21) oneri, con separata indicazione delle minusvalenze da
alienazioni i cui effetti contabili non sono iscrivibili al n. 14), e delle
imposte relative a esercizi precedenti. Totale delle partite straordinarie ().
Risultato prima delle imposte (); 22) imposte sul reddito dell'esercizio; 23)
risultato dell'esercizio; 24) rettifiche di valore operate esclusivamente in
applicazione di norme tributarie; 25) accantonamenti operati esclusivamente in
applicazione di norme tributarie; 26) utile (perdita) dell'esercizio. (IV
direttiva, articolo 23, 28 e 30). Considerazioni di carattere generale. Si
ritiene di evidenziare in proposito quanto segue: a) il legislatore italiano tra
i quattro schemi previsti dagli articoli 23, 24, 25, 26 della IV direttiva Cee
ha scelto quello previsto dall'articolo 23 che presenta le seguenti
caratteristiche: forma espositiva scalare, considerata più adatta a evidenziare
risultati intermedi significativi e a suddividere aree gestionali omogenee;
classificazione dei costi per natura, che la relazione ministeriale considera
<più idonea di quella dell'articolo 25 (a costi classificati per destinazione) a
recepire ulteriori suddivisioni di voci già esistenti nella disciplina vigente,
ed a consentire collegamenti e correlazioni con lo stato patrimoniale>. B) il
legislatore prescrive all'articolo 2425 del codice civile uno schema
obbligatorio da rispettare salve alcune variazioni, talvolta ammesse e altre
volte richieste (si veda punto g) di questa sezione). C) lo schema di conto
economico prevede cinque raggruppamenti di voci o classi (indicati con lettere
maiuscole e per i quali sono previsti sub totali) e risultati intermedi. La
struttura di conto economico può essere così riassunta: a - valore della
produzione. B - costi della produzione. Differenza tra valori e costi della
produzione (a - b). C - proventi e oneri finanziari. d - rettifiche di valore di
attività finanziarie. E - proventi e oneri straordinari. Risultato prima delle
imposte (). 22) imposte sul reddito dell'esercizio. 23) risultato
dell'esercizio. 24/25) rettifiche di valore e accantonamenti di esclusiva
origine tributaria. 26) utile (perdita) d'esercizio. Con lettere a e b si
confrontano i componenti positivi costituenti il valore della produzione con i
costi della produzione classificati per natura, cioè sulla base della ragione
economica del costo. I primi due Raggruppamenti (valore della produzione e costi
della produzione) si riferiscono alla gestione caratteristica e alla gestione
accessoria come definite successivamente. Le lettere c e d sono relative ai
componenti positivi e negativi e alle rettifiche di valore di natura
finanziaria. Questi due raggruppamenti si riferiscono alla gestione finanziaria.
La lettera e si riferisce alla gestione straordinaria ossia ai proventi e oneri
straordinari. Essa comprende i seguenti numeri: 20) proventi, con separata
indicazione delle plusvalenze da alienazione i cui ricavi non sono iscrivibili
al n. 5; 21) oneri, con separata indicazione delle minusvalenze da alienazione,
i cui effetti contabili non sono iscrivibili al n. 14, e delle imposte relative
a esercizi precedenti. La relazione ministeriale chiarisce il significato del
termine straordinario: si rinvia poco oltre per l'esposizione e il commento di
questo concetto. d) il legislatore prevede, dopo il risultato dell'esercizio, al
netto delle imposte (voce 23), due voci relative alle rettifiche di natura
esclusivamente tributaria: le rettifiche di valore (voce 24) e gli
accantonamenti (voce 25). Ciò in attuazione della legge di delega al governo per
il recepimento della IV direttiva Cee (articolo 1, lettera d) secondo cui si
deve <assicurare, nella misura compatibile con leggi vigenti in materia
tributaria, l'autonomia dalle disposizioni tributarie di quelle dettate in
attuazione della direttiva. La separata indicazione dei componenti di esclusiva
origine tributaria consente di depurare il <risultato prima delle imposte> dalle
rettifiche di natura esclusivamente tributaria. e) le voci indicate nello schema
dell'articolo 2425 del codice civile devono essere iscritte separatamente e
nell'ordine indicato. Sono vietati i compensi di partite (articolo 2423 /ter, 1
e 6 comma codice civile). F) per ogni voce del conto economico deve essere
indicato l'importo della voce relativo all'esercizio precedente. Se la
comparazione delle voci non fosse possibile le voci relative all'esercizio
precedente devono essere adattate (articolo 2423 /ter, 5 comma codice civile). G
p il legislatore permette l'ulteriore suddivisione, senza l'eliminazione della
voce complessiva e dell'importo corrispondente e - o il raggruppamento di alcune
voci, nelle seguenti due circostanze: quando il raggruppamento è irrilevante ai
fini della chiarezza del bilancio e della rappresentazione veritiera e corretta;
quando, in generale, il raggruppamento favorisce la chiarezza del bilancio. Nel
caso di raggruppamento di cui alla lettera b) la nota integrativa deve contenere
il dettaglio delle voci oggetto del raggruppamento stesso (articolo 2423 /ter, 2
comma codice civile). Inoltre, il legislatore obbliga l'adattamento o l'aggiunta
di voci, qualora questo risulti necessario, anche in relazione alla particolare
natura dell'attività esercitata (articolo 2423 /ter, 3 e 4 comma codice civile).
Tutte le operazioni di cui sopra sono ammesse o obbligatorie, in base ai diversi
casi, sempre limitatamente alle voci precedute da numeri arabi. H) si deve, in
casi eccezionali, derogare alle disposizioni dell'articolo 2425, se queste sono
incompatibili con l'esposizione veritiera e corretta della situazione
patrimoniale e finanziaria. La nota integrativa deve motivare la deroga e
indicare l'influenza sulla rappresentazione della situazione patrimoniale e
finanziaria e del risultato economico (articolo 2423, 4 comma codice civile).
Schema di conto economico secondo corretti principi contabili. In questa sezione
sono esposte le finalità e le caratteristiche formali e strutturali dello schema
di conto economico considerate necessarie da un punto di vista economico
tecnico, affinché lo stesso possa assolvere la sua funzione rappresentativa del
risultato economico conseguito nell'esercizio e dimostrativa dei relativi
componenti positivi e negativi di reddito, con l'inclusione dei risultati
intermedi, in conformità a corretti principi contabili relativi all'esposizione
dei dati di bilancio e nel rispetto dei postulati e requisiti del bilancio di
esercizio tra i quali l'utilità, la completezza, la comparabilità, la rilevanza,
la costanza di applicazione dei criteri di classificazione, la neutralità e la
comprensibilità. Finalità del conto economico. Il conto economico deve fornire
un'espressiva rappresentazione e dimostrazione delle operazioni di gestione,
mediante una sintesi dei componenti positivi e negativi di reddito che hanno
contribuito a determinare il risultato economico conseguito, raggruppati in modo
da fornire significativi risultati intermedi, in conformità ai corretti principi
contabili. Forma ed elementi strutturali. Il conto economico deve essere
presentato in una forma che sia la più comprensibile per il lettore del
bilancio. Si ritiene che la forma scalare, prevista anche dal legislatore
nazionale nell'attuazione della IV direttiva Cee, contrapposta a quella a
sezioni divise, sia attualmente quella di più facile comprensibilità per il
lettore e sia la più idonea a rappresentare e a dimostrare il risultato
economico conseguito in quanto consente di evidenziare risultati (aggregati)
intermedi ottenuti tramite significativi raggruppamenti. In uno schema scalare
la classificazione dei costi operativi può essere effettuata secondo due
modalità: a) classificazione per destinazione (o per funzione o per centro di
responsabilità) con la quale si suddividono: il costo del venduto, con o senza
l'indicazione dei suoi componenti (magazzino iniziale, acquisti, spese
industriali, ammortamento industriale, magazzino finale); spese di vendita;
spese generali e amministrative; spese di ricerca e sviluppo. B) classificazione
per natura con la quale si suddividono i costi in base alla causa economica
dell'evento che ha prodotto il costo (p e costo del lavoro, costi per acquisti,
per servizi, ammortamenti eccetera). Indipendentemente dal tipo di
classificazione adottata, il conto economico dovrebbe evidenziare risultati
intermedi significativi atti ad assicurare l'obiettivo dell'organica conoscenza
della gestione ordinaria e straordinaria e nell'ambito di quella ordinaria
della: gestione tipica o caratteristica, da cui scaturisce il risultato
operativo; gestione accessoria, che nello schema di conto economico previsto da
legislatore è inscindibile dalla gestione caratteristica; gestione finanziaria.
Sebbene la classificazione per destinazione sia considerata, secondo corretti
principi contabili, la più significativa, si ritiene accettabile la
classificazione per natura. La classificazione per destinazione è ritenuta più
significativa in quanto essa consente di ottenere i dati relativi al costo della
produzione venduta e di separare costi aventi finalità economica diversa.
Pertanto, l'informativa, e in particolare i risultati intermedi forniti da tale
conto economico, e il raffronto degli stessi e dei suoi componenti con quelli
dell'esercizio precedente consentono di ottenere elementi di particolare
rilevanza che contribuiscono alla valutazione della gestione. La gestione
caratteristica è costituita dalle operazioni che si manifestano in via
continuativa nello svolgimento della gestione e che esprimono componenti
positivi e negativi di reddito i quali identificano e qualificano la parte
peculiare e distintiva dell'attività economica svolta dall'impresa, per la quale
la stessa è finalizzata. La gestione finanziaria ai fini dello schema del conto
economico è rappresentata da proventi, oneri, plusvalenze e minusvalenze da
cessione, svalutazione e ripristini di valore tutti relativi a titoli,
partecipazioni, conti bancari, crediti iscritti nelle immobilizzazioni e
finanziamenti di qualsiasi natura attivi e passivi e utili e perdite su cambi.
La gestione accessoria è rappresentata convenzionalmente in questo documento da
proventi, oneri, plusvalenze e minusvalenze da cessione, anche di origine
patrimoniale, tutti relativi a operazioni che fanno parte della gestione
ordinaria ma che non rientrano nella gestione caratteristica, in quella
finanziaria e in quella straordinaria. Si riferisce in sostanza a operazioni
residuali rispetto alla predette tre gestioni, di cui vengono forniti esempi
nelle pagine successive. Commento allo schema di conto economico civilistico
sulla base di corretti principi contabili. Lo schema di conto economico previsto
dall'articolo 2425 del codice civile presenta una classificazione per natura.
Tale schema è finalizzato a determinare il valore e i costi della produzione.
Pertanto, esso, a titolo indicativo: non consente di identificare il risultato
operativo, la cui rilevanza come valore segnaletico è fondamentale. Tale
mancanza riduce la capacità informativa del conto economico; espone un valore
della produzione che è una somma di elementi eterogenei, in quanto i ricavi
riflettono prezzi di vendita, la variazione delle rimanenze dei prodotti in
corso di lavorazione, semilavorati e finiti è determinata generalmente sulla
base di costi e la variazione delle rimanenze dei lavori in corso su ordinazione
è basata su costi o corrispettivi contrattuali secondo il criterio di
valutazione adottato; l'indice ottenuto rapportando la differenza tra valore e
costi della produzione al valore della produzione non ha sufficiente valore
segnaletico autonomo e, pertanto, il suo utilizzo, in particolare nel raffronto
con l'esercizio precedente, rende necessario di conoscere le cause che hanno
determinato le variazioni delle singole componenti del valore e dei costi della
produzione per evitare di raggiungere conclusioni fuorvianti. Pur in presenza di
quanto appena detto, tuttavia, si ritiene che lo schema di conto economico
civilistico possa assolvere la sua funzione informativa del risultato economico
dell'esercizio secondo i corretti principi contabili se redatto sulla base delle
successive indicazioni. Lo schema legislativo è basato sulla distinzione tra
attività o gestione ordinaria e straordinaria. Nella gestione ordinaria è
separatamente evidenziata quella finanziaria, mentre, a differenza della prassi
e dottrina più evolute, non viene distinta la gestione caratteristica o tipica
da quella accessoria. In sostanza la gestione ordinaria si considera formata da:
gestione tipica o caratteristica; gestione accessoria; gestione finanziaria,
inclusiva dei <proventi e oneri finanziari> nonché delle <rettifiche di valore
di attività finanziarie>, che il legislatore evidenzia entrambi separatamente.
Nel caso in cui la gestione caratteristica sia costituita da più categorie di
attività è opportuno fornire specifiche informazioni sulle singole categorie
nella nota integrativa. Nella nota integrativa tali informazioni sono richieste
dal n. 10 dell'articolo 2427 del codice civile secondo il quale deve essere
indicata <la ripartizione dei ricavi delle vendite e delle prestazioni secondo
categorie di attività e secondo aree geografiche>. Per ciò che riguarda la
gestione straordinaria è necessario riferirsi alla relazione ministeriale che
chiarisce il significato dell'aggettivo straordinario. Secondo la relazione
<l'Aggettivo straordinario, riferito a proventi ed oneri, non allude
all'eccezionalità o anormalità dell'evento, bensì all'estraneità, della fonte
del provento o dell'onere, alla attività ordinaria>. Secondo la relazione dunque
non è sufficiente per considerare un componente di reddito straordinario
l'eccezionalità (a livello temporale) o l'anormalità (a livello quantitativo)
dell'evento; è necessaria l'estraneità rispetto alla gestione ordinaria della
fonte del provento o dell'onere. Di conseguenza, indicativamente, i proventi e
oneri straordinari comprendono: plusvalenze e minusvalenze derivanti da fatti
per i quali la fonte del provento o dell'onere è estranea alla gestione
ordinaria (come in precedenza identificato); sopravvenienze e insussistenze
attive e passive derivanti da fatti per i quali la fonte del provento o
dell'onere è estranea alla gestione ordinaria (come in precedenza identificata);
componenti positivi o negativi relativi ad esercizi precedenti, inclusi gli
errori di rilevazione di fatti di gestione o di valutazione di poste di
bilancio; effetti di variazione dei criteri di valutazione adottati.
un'esemplificazione delle specifiche operazioni e fattispecie che originano
componenti straordinari è fornita successivamente. Sulla base delle precedenti
definizioni di gestione ordinaria e straordinaria si fornisce un commento
sintetico sulle singole voci dello schema legislativo. Le elencazioni fatte per
le singole voci hanno un valore puramente esemplificativo senza essere
esaustive. Per tutte le questioni valutative si fa rinvio ai documenti
applicativi relativi alle diverse poste di bilancio. a) valore della produzione
l'espressione <valore della produzione> si intende nell'accezione lata di
produzione economica; pertanto, la stessa è riferita oltreché alle imprese
industriali a quelle mercantili e di servizi. 1) ricavi delle vendite e delle
prestazioni - devono essere indicati i ricavi derivanti dall'attività ordinaria
limitatamente alla parte avente natura caratteristica (vendite di prodotti o
prestazioni di servizi). I ricavi devono essere indicati al netto dei resi,
sconti, abbuoni, premi e imposte direttamente connesse con le vendite (imposte
di fabbricazione, ecc) (articolo 2425 bis codice civile). Non è più richiesta la
separata indicazione per categorie omogenee; tuttavia questa informazione, se
significativa, deve essere indicata nella nota integrativa con riferimento a
categorie di attività e aree geografiche (articolo 2427, n. 10, codice civile).
2) variazioni delle rimanenze dei prodotti in corso di lavorazione,
semilavorati, e finiti - in questa voce deve essere indicata la differenza
algebrica tra il valore delle rimanenze finali e delle iniziali relative ai
prodotti risultanti dalla produzione e a quelli in corso di fabbricazione. Sono
escluse le materie prime, sussidiarie, di consumo e merci per esplicita
disposizione di legge, e tutti quei beni che pur costituendo rimanenze non hanno
subito alcun processo di trasformazione o lavorazione in azienda. Le rettifiche
di valore relative a svalutazioni e agli eventuali ripristini del valore
originario correggono algebricamente la posta in esame (articolo 2426, n. 9,
codice civile). Questo disposto di legge si applica altresì alle successive voci
a 3 e b 11. 3) variazioni dei lavori in corso su ordinazione - in questa voce
deve essere indicata la differenza tra il valore delle rimanenze finali e delle
iniziali relative alle commesse su ordinazione in corso a fine esercizio. 4)
incrementi di immobilizzazioni per lavori interni - deve essere indicato il
totale dei costi capitalizzati per la realizzazione interna, nel corso
dell'esercizio, delle immobilizzazioni materiali e immateriali. Si rileva che
l'eventuale ammontare degli oneri finanziari capitalizzati dovrà essere indicato
nella nota integrativa specificando la voce di attività sulla quale sono stati
capitalizzati (articolo 2427, n. 8, codice civile). 5) altri ricavi e proventi -
si tratta di una voce di natura residuale comprendente i ricavi e proventi
diversi da quelli indicati al precedente punto 1 (cioè relativi alla gestione
caratteristica), purché inerenti alla gestione ordinaria. Si tratta dei ricavi,
proventi e plusvalenze da cessione relativi alla gestione accessoria come in
precedenza identificata, e pertanto derivanti da operazioni che non rientrano
nella gestione caratteristica, finanziaria o straordinaria. In via
esemplificativa trattasi di: - proventi derivanti dalla gestione, ma non dalla
cessione, di immobili o di altri beni di natura patrimoniale, posseduti per
investimento e, pertanto, non relativi alla gestione caratteristica; esempio:
affitti attivi; - proventi patrimoniali, rappresentati da plusvalenze relative
alla cessione di beni strumentali impiegati nella normale attività produttiva,
commerciale o di servizi che vengono alienati per effetto di deperimento
economico tecnico ed aventi scarsa significatività rispetto alla totalità dei
beni strumentali utilizzati, per la normale attività produttiva, mercantile o di
servizi, e comunque di entità tale da non stravolgere il significato tecnico del
valore intermedio indicato dal legislatore come differenza tra valore e costo
della produzione; - sopravvenienze e insussistenze relative a valori stimati,
che non derivino da errori (p e eccedenze di fondi quali fondi premi, fondi di
garanzia e fondi rischi); - contributi in conto esercizio, maturati secondo il
criterio della competenza, che devono essere indicati separatamente (questa voce
è espressamente richiesta dalla legge). Quando questa voce contiene importi
significativi se ne deve fornire la composizione e l'analisi nella nota
integrativa. B) costi della produzione l'espressione <costi della produzione> si
intende nell'accezione lata di produzione economica; pertanto, la stessa si
riferisce oltreché alle imprese industriali a quelle mercantili e di servizi.
Include tutti i costi che sono inerenti al valore della produzione; è quindi
espressione di fattori produttivi impiegati per il suo ottenimento. 6) per
materie prime, sussidiarie, di consumo e merci - devono essere iscritti in tale
voce i costi per l'acquisto di materie prime, sussidiarie di consumo, e merci
necessarie alla produzione e - o al commercio dei beni oggetto dell'attività
ordinaria d'impresa al netto di resi, sconti, abbuoni, premi e imposte
direttamente connesse con gli acquisti. 7) per servizi - devono essere indicati
i costi relativi all'acquisizione di servizi connessi all'attività ordinaria.
Per servizio si intende l'oggetto di un rapporto contrattuale con terzi
consistente nel fornire una prestazione di fare. In via esemplificativa si
ricordano costi per: energia elettrica, trasporti (tranne quelli rientranti tra
i costi di acquisto, in quanto addebitati dal fornitore in fattura), consulenze,
compensi agli amministratori e sindaci, pubblicità, assistenza tecnica,
royalties, lavorazioni esterne, manutenzioni e riparazioni, provvigioni,
assicurazioni, ecc. 8) per godimento di beni di terzi - questa categoria
comprende i corrispettivi pagati per il godimento di beni materiali e
immateriali non di proprietà sociale destinati all'esercizio dell'attività
d'impresa (p e canoni di locazione anche finanziaria, affitti, corrispettivi per
l'utilizzo di brevetti e marchi di terzi, ecc). 9) per il personale - devono
essere indicate le componenti di costo relative al personale dipendente
suddivise nella seguente classificazione: a) salari e stipendi (al lordo delle
imposte e degli oneri sociali a carico del dipendente); b) oneri sociali (a
carico del datore di lavoro); c) trattamento di fine rapporto; d) trattamento di
quiescenza e simili; e) altri costi (residuale - p e erogazioni, servizi alla
generalità dei dipendenti per specifiche finalità di educazione, stanziamento
per ferie maturate non godute, ecc). 10) ammortamenti e svalutazioni - dovranno
essere separatamente indicati: a) gli ammortamenti delle immobilizzazioni
immateriali, così come definite alla voce b i dell'attivo dello stato
patrimoniale. B) gli ammortamenti delle immobilizzazioni materiali, così come
definite alla voce b II dell'attivo dello stato patrimoniale. Si ricorda che
eventuali modifiche dei criteri devono essere indicate nella nota integrativa
(art. 2426, n. 2, cod civ). C) altre svalutazioni. Dovranno essere indicate le
svalutazioni dei beni di cui ai punti a) e b), estranee per loro natura al
normale procedimento di ammortamento purché la perdita di valore dei beni possa
considerarsi durevole (art. 2426, n. 3, cod civ). d) svalutazione dei crediti
compresi nell'attivo circolante e delle disponibilità liquide. Devono essere
indicate le quote di accantonamento per svalutazione del valore nominale dei
crediti a breve termine e delle disponibilità liquide, come ad esempio le valute
estere, a fronte di rischi di inesigibilità degli stessi (p e quota svalutazione
crediti). 11) variazioni delle rimanenze di materie prime sussidiarie di consumo
e merci - devono essere indicate le differenze tra il valore delle rimanenze
finali e iniziali di quei beni i cui costi di acquisto sono stati indicati alla
voce b 6 del conto economico. 12) accantonamento per rischi - la voce accoglie
gli accantonamenti per rischi che hanno contropartita nella voce b 3 del passivo
dello stato patrimoniale. in via esemplificativa si menzionano: - rischi penali
su forniture; - rischi per cause in corso; - rischi per garanzie prodotti (di
natura non ricorrente). 13) altri accantonamenti - la voce accoglie gli
accantonamenti per costi e spese future che hanno contropartita nella voce b 3
del passivo dello stato patrimoniale. in via esemplificativa si menzionano: -
accantonamenti per garanzia prodotti (di natura ricorrente); - accantonamenti
per manutenzione ciclica; - accantonamenti per operazioni a premio. 14) oneri
diversi di gestione - si tratta di una voce residuale comprendente i costi e gli
oneri diversi da quelli indicati ai precedenti punti da 6 a 13, purché inerenti
alla gestione ordinaria. Si tratta in particolare dei costi, oneri e
minusvalenze da cessione (risultanti da operazioni di natura non fiscale) che
siano relativi alla gestione accessoria, come identificata in precedenza, e,
pertanto, derivanti da operazioni che non rientrano nella gestione
caratteristica, in quella finanziaria e in quella straordinaria. In via
esemplificativa si tratta di: oneri derivanti dalla gestione, ma non dalla
cessione, di immobili o di altri beni di natura patrimoniale, posseduti per
investimento e, pertanto, non relativi alla gestione caratteristica; esempio:
spese di manutenzione di immobili civili, Invim, eccetera; oneri patrimoniali,
quali minusvalenze relative alla cessione di beni strumentali impiegati nella
normale attività produttiva, commerciale o di servizi che vengono alienati per
effetto di deperimento economico tecnico e aventi comunque scarsa
significatività rispetto alla totalità dei beni strumentali utilizzati per la
normale attività produttiva, commerciale o di servizi, al fine di non
stravolgere con elementi di natura straordinaria il significato tecnico del
valore intermedio indicato dal legislatore come differenza tra valore e costo
della produzione; sopravvenienze e insussistenze passive relative a valori
stimati, che non derivino da errori (per esempio carenza di fondi quali fondi
premi, fondi di garanzie e fondi rischi); imposte indirette e tasse. Quando
questa voce contiene importi significativi si deve fornire la composizione e
l'analisi nella nota integrativa. Tutti gli ammortamenti, le svalutazioni e gli
accantonamenti esaminati fino a ora devono trovare una giustificazione nelle
regole civilistiche di valutazione: sono quindi tipicamente esclusi, a titolo
esemplificativo, gli ammortamenti anticipati, gli accantonamenti a svalutazione
dei crediti, gli accantonamenti per interessi di mora, eccetera, qualora
effettuati esclusivamente sulla base della normativa tributaria, con lo scopo di
ottenere dei benefici fiscali. Queste componenti troveranno una loro
collocazione nelle voci 24 e 25. Dalla contrapposizione del valore della
produzione e dei costi della produzione deriva un primo risultato intermedio,
chiamato dal legislatore <differenza tra valore e costi della produzione>.
Questo risultato assume particolare significatività in quanto, se ottenuto
rispettando le indicazioni fornite da questo documento, rappresenta un risultato
parziale comprensivo del: risultato operativo (cioè risultato relativo alla
gestione tipica o caratteristica), e del risultato della gestione accessoria,
come in precedenza identificata. c) proventi e oneri finanziari questa classe di
componenti economiche include principalmente i proventi derivanti dalla gestione
degli investimenti finanziari, sia temporanei che duraturi nonché gli oneri
finanziari. 15) proventi da partecipazioni - in questa voce devono essere
evidenziati, con distinta indicazione del soggetto erogante: i dividendi
percepiti al lordo delle ritenute subite e dei crediti d'imposta; gli altri
proventi da partecipazioni, tra cui, in particolare, le plusvalenze derivanti da
cessione delle partecipazioni escluse quelle di natura straordinaria. Gli
eventuali proventi diversi dai dividendi devono essere indicati nella nota
integrativa (articolo 2427, punto 11, codice civile). 16) altri proventi
finanziari - in questa classe devono essere indicati gli altri proventi
finanziari (interessi e altre componenti attive) secondo la classificazione
seguente, con separata indicazione di quelli da imprese controllate, collegate e
controllanti: a) proventi da crediti iscritti nelle immobilizzazioni (per
esempio interessi da finanziamenti duraturi); B) proventi da titoli iscritti
nelle immobilizzazioni (per esempio interessi su cct, su prestiti
obbligazionari, su altri titoli rappresentativi di investimenti duraturi); C)
proventi da titoli iscritti nell'attivo circolante (per esempio interessi su
bot, su altri titoli rappresentativi di investimenti circolanti); d) proventi
diversi (interessi su conti correnti bancari, interessi di mora, utili su
cambi). 17) interessi e altri oneri finanziari - in questa voce devono essere
indicate tutte le componenti negative di natura finanziaria (comprese quelle che
sono state capitalizzate nella voce a 4), con sperata indicazione di quelle
verso imprese controllate, collegate e controllanti. In via esemplificativa:
interessi passivi su debiti verso le banche, su debiti verso altri finanziatori,
su prestiti obbligazionari; perdite su cambi e accantonamenti al fondo rischi su
cambi; minusvalenze su cessioni di partecipazioni, escluse quelle di natura
straordinaria. d) rettifiche di valore di attività finanziarie questa voce
raggruppa le rettifiche di valore delle attività finanziarie previste dal nuovo
articolo 2426 del codice civile suddividendole le tra rivalutazioni (voce 18) e
svalutazioni (voce 19). Il termine rivalutazioni si riferisce esclusivamente ai
ripristini di valore delle attività finanziarie, quando sono venuti meno i
motivi di una precedente svalutazione; non si riferisce invece alle
rivalutazioni monetarie, le quali non transitano per il conto economico, ma
incidono direttamente su una voce del patrimonio netto. Per quanto concerne le
rivalutazioni monetarie dovute alla scarsa significatività dei valori storici
per effetto dell'inflazione, la relazione ministeriale chiarisce che esse non
costituiscono <casi eccezionali> ai sensi dell'articolo 2423 del codice civile
che pertanto la loro iscrizione può avvenire solo per effetto di disposizioni
legislative. Il termine <svalutazioni> si riferisce a tutte le svalutazioni di
attività finanziarie richieste dalla nuova normativa. Le rivalutazioni e le
svalutazioni devono essere esposte sulla base della seguente classificazione,
rispettivamente alle voci 18 e 19: A) su partecipazioni costituenti
immobilizzazioni (stato patrimoniale, voce b III 1 dell'attivo); b) su altre
immobilizzazioni finanziarie (stato patrimoniale, voci b III 2, 3, 4
dell'attivo); c) su titoli iscritti nell'attivo circolante (stato patrimoniale,
voce c III dell'attivo). e) proventi e oneri straordinari in questa classe,
indicata con la lettera e, devono essere indicate tutte le componenti positive o
negative considerate straordinarie sulla base della definizione precedentemente
fornita. Si tratta dei proventi e degli oneri la cui fonte è estranea
all'attività ordinaria, dei componenti relativi a esercizi precedenti e degli
effetti di variazioni dei criteri di valutazione. In via esemplificativa si
ricordano i seguenti proventi o plusvalenze, oneri o minusvalenze, da indicare
rispettivamente nelle voci 20 e 21: - plusvalenze o minusvalenze derivanti da
operazioni o eventi che hanno un effetto rilevante sulla struttura dell'azienda
(per esempio cessioni di rami aziendali o di una parte significativa delle
partecipazioni, conferimenti, ristrutturazioni aziendali, altre operazioni che
incidono sulla struttura aziendale); - plusvalenze o minusvalenze derivanti da
cessioni di immobili civili e di altri beni non strumentali all'attività
produttiva, commerciale o di servizi e non afferenti la gestione finanziaria; -
plusvalenze o minusvalenze derivanti dalla cessione di beni strumentali alla
normale attività produttiva, commerciale o di servizi aventi una notevole
rilevanza rispetto alla totalità dei beni strumentali utilizzati per la suddetta
attività produttiva, commerciale o di servizi; - errori di rilevazione di fatti
di gestione o di valutazione delle poste di bilancio relativi a esercizi
precedenti; - effetti delle variazioni dei criteri di valutazione (per esempio
passaggio dal criterio Lifo al Fifo nella valorizzazione delle rimanenze); -
limitatamente alla voce 21, le imposte relative agli esercizi precedenti (per
esempio condoni, accertamenti definitivi), posta espressamente indicata dalla
legge. Dalla somma algebrica dei sub totali delle cinque classi precedenti
deriva un secondo risultato intermedio chiamato dal legislatore <risultato prima
delle imposte>. Questo risultato assume particolare significatività in quanto
rappresentativo del risultato civilistico, al lordo delle imposte, prima delle
appostazioni di origine esclusivamente tributaria considerate nelle successive
voci 24 e 25. 22) imposte sul reddito di esercizio - in questa voce si devono
indicare le imposte sul reddito di esercizio, cioè Irpeg e Ilor, anche se
differite. Le imposte differite dovranno essere indicate separatamente nella
nota integrativa. Il calcolo delle imposte deve essere effettuato tenuto conto
delle rettifiche di valore e degli accantonamenti di cui alle voci 24 e 25. per
la problematica riguardante le imposte, incluse quelle differite e relativa
classificazione, si rinvia a un documento successivo. 24) rettifiche di valore
operate esclusivamente in applicazione di norme tributarie - devono essere
evidenziate le svalutazioni di attività e le maggiori passività iscritte in
bilancio ai soli fini fiscali, che non trovano giustificazione quindi in alcuna
norma civilistica e relative successive quote di ammortamento. La problematica
verrà trattata in un apposito documento. 25) accantonamenti operati
esclusivamente in applicazione di norme tributarie - devono essere evidenziati
gli accantonamenti ai fondi operati ai soli fini fiscali iscritti in bilancio
per ricavare un beneficio fiscale altrimenti non ottenibile e che quindi non
trovano ragione in alcun principio civilistico. La problematica verrà trattata
in apposito documento. Sulla base dell'analisi e delle osservazioni effettuate,
lo schema di conto economico previsto dall'articolo 2425 del codice civile può
rappresentare i dati di bilancio, relativamente al risultato economico
d'esercizio, secondo corretti principi contabili, purché vengano rispettate le
condizioni per l'imputazione dei diversi componenti positivi e negativi
esplicitate in questo documento. Il rispetto delle predette condizioni relative
al conto economico legislativo consente di far conoscere la formazione del
risultato economico di esercizio e i risultati intermedi più significativi
ottenibili da tale schema; inoltre, consente di isolare le interferenze di
natura fiscale. Per il carattere di indirizzo generale di questo documento,
Indicazioni specifiche sul contenuto, ossia sui conti, e, se necessario, sulla
struttura di conto economico, verranno fornite dai documenti relativi alle
singole poste del bilancio d'esercizio; ciò vale particolarmente per aggiunte di
voci o per loro raggruppamenti ovvero per i casi eccezionali di deroga allo
schema necessari secondo corretti principi contabili. Nota integrativa al
bilancio. Come già è stato detto nella parte di questo documento relativa alla
composizione del bilancio, secondo la legge il bilancio è formato dallo stato
patrimoniale, dal conto economico e dalla nota integrativa. Come risulta dalle
informazioni richieste dalla legge, la funzione della nota integrativa dei dati
presentati nello stato patrimoniale e nel conto economico, che per loro natura
sono sintetici e quantitativi, è quella di fornire informazioni integrative,
esplicative e, ove necessario, complementari. Le fonti che definiscono il
contenuto della nota integrativa sono quattro: a) l'articolo 2427 del codice
civile; b) alcune altre norme civilistiche inserite dal D Lgs 127/91; c) altre
norme di legge attinenti la materia del bilancio; d) l'articolo 2423 del codice
civile, che fissa una prescrizione generale riguardante la necessità di
informazioni complementari. L'articolo 2427 stabilisce che la nota integrativa
deve indicare, oltre a quanto stabilito da altre disposizioni: 1) i criteri
applicati nella valutazione delle voci del bilancio, nelle rettifiche di valore
e nella conversione dei valori non espressi all'origine in moneta avente corso
legale nello stato; 2) i movimenti delle immobilizzazioni, specificando per
ciascuna voce: il costo; le precedenti rivalutazioni, ammortamenti e
svalutazioni; le acquisizioni, gli spostamenti da una ad altra voce, le
alienazioni avvenuti nell'esercizio; le rivalutazioni, gli ammortamenti e le
svalutazioni effettuati nell'esercizio; il totale delle rivalutazioni
riguardanti le immobilizzazioni esistenti alla chiusura dell'esercizio; 3) la
composizione delle voci <costi di impianto e di ampliamento> e <costi di
ricerca, di sviluppo e di pubblicità>, nonché le ragioni dell'iscrizione e i
rispettivi criteri di ammortamento; 4) le variazioni intervenute nella
consistenza delle altre voci dell'attivo e del passivo; in particolare, per i
fondi e per il trattamento di fine rapporto, le utilizzazioni e gli
accantonamenti; 5) l'elenco delle partecipazioni, possedute direttamente o per
tramite di società fiduciaria o per interposta persona, in imprese controllate e
collegate, indicando per ciascuna la denominazione, la Sede, il capitale,
l'importo del patrimonio netto, l'utile o la perdita dell'ultimo esercizio, la
quota posseduta e il valore attribuito in bilancio o il corrispondente credito;
6) distintamente per ciascuna voce, l'ammontare dei crediti e dei debiti di
durata residua superiore a cinque anni, e dei debiti assistiti da garanzie reali
su beni sociali, con specifica indicazione della natura delle garanzie; 7) la
composizione delle voci <ratei e risconti attivi> e <ratei e risconti passivi> e
della voce <altri fondi> dello stato patrimoniale, quando il loro ammontare sia
apprezzabile, nonché la composizione della voce <altre riserve>; 8) l'ammontare
degli oneri finanziari imputati nell'esercizio ai valori iscritti nell'attivo
dello stato patrimoniale, distintamente per ogni voce; 9) gli impegni non
risultanti dallo stato patrimoniale; le notizie sulla composizione e natura di
tali impegni e dei conti d'ordine, la cui conoscenza sia utile per valutare la
situazione patrimoniale e finanziaria della società, specificando quelli
relativi a imprese controllate, collegate, controllanti e a imprese sottoposte
al controllo di queste ultime; 10) se significativa, la ripartizione dei ricavi
delle vendite e delle prestazioni secondo categorie di attività e secondo aree
geografiche; 11) l'ammontare dei proventi da partecipazioni, indicati
nell'articolo 2425, n. 15), diversi dai dividendi; 12) la suddivisione degli
interessi e altri oneri finanziari, indicati nell'articolo 2425, n. 17),
relativi a prestiti obbligazionari, a debiti verso banche, e altri; 13) la
composizione delle voci <proventi straordinari> e <oneri straordinari> del conto
economico, quando il loro ammontare sia apprezzabile; 14) la composizione delle
voci nn 24 e 25 dell'articolo 2425, indicando le ragioni della scelta
effettuata; 15) il numero medio dei dipendenti, ripartito per categoria; 16)
l'ammontare dei compensi spettanti agli amministratori e ai sindaci,
cumulativamente per ciascuna categoria; 17) il numero e il valore nominale di
ciascuna categoria di azioni della società e il numero e il valore nominale
delle nuove azioni della società sottoscritte durante l'esercizio; 18) le azioni
di godimento, le obbligazioni convertibili in azioni e i titoli o valori simili
emessi dalla società, specificando il loro numero e i diritti che essi
attribuiscono. (IV direttiva articoli 15, 21, 29, 34, 35, 39 e 43).
Relativamente alla norma in esame si possono effettuare le seguenti osservazioni
di carattere generale: a) la nota integrativa espone informazioni di natura
patrimoniale, finanziaria ed economica; le informazioni sulla situazione della
società e sull'andamento della gestione vanno incluse in un altro documento, la
relazione sulla gestione (di cui all'articolo 2428 codice civile), che deve
corredare il bilancio. b) le informazioni richieste dall'articolo 2427 del
codice civile possono essere raggruppate in quattro categorie: illustrazione dei
criteri contabili adottati; indicazione delle informazioni, dei dettagli e, in
taluni casi, delle motivazioni relativi all'iscrizione di voci nello stato
patrimoniale; indicazione delle informazioni, dei dettagli e, in taluni casi,
delle motivazioni relativi all'iscrizione di voci nel conto economico; una serie
di altre informazioni. Relativamente alle principali disposizioni dell'articolo
2427 del codice civile si ritiene necessario effettuare le seguenti
precisazioni: a) il n. 1 richiede l'indicazione dei criteri applicati nella
valutazione delle voci del bilancio e delle rettifiche di valore. Si tratta di
un'informazione che non deve né limitarsi a riportare i criteri legislativi, né
essere troppo dettagliata, perché in entrambi i casi non sarebbe rispettato il
principio generale della chiarezza nella redazione del bilancio. in sostanza
deve essere fornita un'informativa esauriente, seppur sintetica. B) il n. 2
richiede un sommario dei movimenti dei conti accesi alle immobilizzazioni e ai
relativi fondi di ammortamento. Le informazioni richieste in maniera specifica
sono già indicate all'inizio di questa sezione laddove si riporta il contenuto
dell'articolo 2427 del codice civile. Le informazioni richieste sono numerose e,
pertanto, rendono necessaria la loro esposizione in forma tabellare per
tipologia di immobilizzazione ovvero di prospetto. C) il n. 3 richiede la
composizione delle voci <costi di impianto e ampliamento> e <costi di ricerca,
di sviluppo e di pubblicità>, nonché l'indicazione delle ragioni della
iscrizione e dei criteri di ammortamento. A tale riguardo va indicato che il
legislatore ha posto grande attenzione e cautela sulla possibilità del
differimento di tali oneri per evitare che la loro iscrizione contrasti con la
rappresentazione veritiera e corretta. Di conseguenza si rende necessario che
l'eventuale differimento dei predetti oneri venga effettuato utilizzando regole
che, trovando fondamento nei postulati del bilancio, stabiliscano le condizioni
e i limiti del differimento. d) il n. 4 richiede le variazioni intervenute nella
consistenza delle altre voci dell'attivo e del passivo, e, in particolare per i
fondi e per il trattamento di fine rapporto, le utilizzazioni e gli
accantonamenti. Dato che gli schemi di stato patrimoniale e di conto economico
indicano, per ogni voce, gli importi dell'esercizio precedente (e quindi il
raffronto fra i saldi dei due esercizi), si ritiene che non ci si possa limitare
a evidenziare le variazioni intervenute nella consistenza delle voci, ma si
debbano identificare, almeno per le voci che presentano variazioni
significative, i principali motivi che le hanno determinate. Infatti, la stessa
relazione ministeriale stabilisce che l'indicazione delle variazioni intervenute
nella consistenza di queste voci non può limitarsi al confronto con l'ammontare
della voce nel bilancio dell'esercizio precedente. Per quanto concerne i fondi,
invece, si rende necessario, oltre alla spiegazione, indicare le utilizzazioni e
gli accantonamenti; possono anche essere indicati i saldi iniziali e finali. e)
lo stesso n. 4 richiede anche l'indicazione dei movimenti nelle poste del
patrimonio netto. La richiesta non è esplicita perché il legislatore
all'articolo 2424 ha intestato la sezione destra dello stato patrimoniale, che
include anche le voci di patrimonio netto come <passivo>. F) il n. 5 richiede
l'elenco delle partecipazioni in imprese controllate e collegate, comprensivo di
una serie dettagliata di dati. Le informazioni richieste sono già indicate
all'inizio di questa sezione laddove si riporta il contenuto dell'articolo 2427
del codice civile. Invece le Informazioni relative ai rapporti con imprese
controllate, collegate, controllanti e sottoposte al controllo di queste ultime
devono essere fornite nella relazione sulla gestione. 2) le altre disposizioni
legislative inserite nel D'Lgs 127/91 che obbligano a fornire informazioni nella
nota integrativa sono principalmente le seguenti: a) l'articolo 2423, 4 comma,
del codice civile richiede, nei casi eccezionali di deroga a una disposizione
sul bilancio, la motivazione della deroga e l'indicazione degli effetti sulla
rappresentazione della situazione patrimoniale, finanziaria e del risultato
economico. B) l'articolo 2423 /bis, 2 comma, del codice civile richiede, in caso
di variazioni ai criteri e principi di valutazione adottati (variazioni
consentite solo in casi eccezionali), la motivazione della deroga e
l'indicazione degli effetti sulla rappresentazione della situazione
patrimoniale, finanziaria e del risultato economico. c) l'articolo 2423 /ter, 2
comma, del codice civile richiede nel caso in cui sia ammesso il raggruppamento
delle voci negli schemi di stato patrimoniale e di conto economico per favorire
la chiarezza del bilancio, l'indicazione delle singole voci raggruppate. d)
l'articolo 2423 /ter, 5 comma, del codice civile richiede la segnalazione e il
commento della non comparabilità o dell'adattamento delle voci relative
all'esercizio precedente. E) l'articolo 2424, 2 comma del codice civile
richiede, nel caso in cui un elemento dell'attivo ricada sotto più voci dello
schema, l'annotazione della sua appartenenza anche a voci diverse da quella in
cui è iscritto. F) l'articolo 2426 del codice civile contiene una serie di
disposizioni che obbligano all'indicazione di dati nella nota integrativa. I
casi previsti da questo articolo che richiedono l'indicazione della motivazione
o la semplice evidenziazione degli effetti nella nota integrativa sono i
seguenti: modifiche dei piani di ammortamento (n. 2); partecipazioni in imprese
controllate e collegate considerate immobilizzazioni per le quali la valutazione
al costo risulti superiore a quella derivante dall'applicazione del metodo del
patrimonio netto o, se non vi sia l'obbligo di redigere il bilancio consolidato,
alla frazione di patrimonio netto della partecipata (n. 3, 2 capoverso);
iscrizione di un valore di costo della partecipazione superiore a quello
derivante dall'applicazione per la prima volta del metodo del patrimonio netto
(n. 4, 2 capoverso); ammortamento dell'avviamento in un periodo superiore ai
cinque anni (n. 6). Differenza apprezzabile tra valutazione delle rimanenze
secondo uno dei criteri ammessi dal n. 10 dell'articolo 2426, ossia metodo della
media ponderata, <primo entrato, primo uscito> o <ultimo entrato, primo uscito>,
e costi correnti delle stesse alla chiusura dell'esercizio. Dato che queste
disposizioni si riferiscono a singole poste di bilancio e ad aspetti valutativi
si rinvia ai documenti applicativi relativi alle singole poste. G) l'articolo 45
del D'Lgs 127/91 consente di utilizzare il più remoto valore conosciuto di
un'immobilizzazione acquistata o prodotta prima della pubblicazione del decreto
suddetto, allorché il costo originario non possa essere agevolmente determinato.
H) l'articolo 27 del D Lgs 127/91 richiede le ragioni dell'esonero, nei casi
previsti dalla legge, dalla predisposizione del bilancio consolidato. 3) le
altre norme di legge attinenti alla materia del bilancio che richiedono o
possono richiedere informazioni da indicare nella nota integrativa sono: -
alcune norme di legge anteriori al D Lgs 127/91 che richiedono informazioni
nella relazione degli amministratori e che non sono state abrogate (per esempio
articolo 105, 7 comma, dpr 917/86 che richiede la distinzione nella nota
integrativa delle riserve e dei fondi in base all'imponibilità fiscale; articolo
10, legge 72/83 che richiede l'indicazione nella nota integrativa dei beni
rivalutati per effetto di leggi per conguaglio monetario ancora in patrimonio;)
- tutte le norme future che saranno attinenti in via diretta o indiretta al
bilancio, e che richiederanno di inserire specifiche informazioni nella nota
integrativa. 4) è necessario richiamare la norma quadro dell'articolo 2423, 3
comma, del codice civile secondo cui si devono fornire informazioni
complementari quando quelle richieste da specifiche disposizioni di legge non
sono sufficienti a dare una rappresentazione veritiera e corretta. Evidentemente
uno dei documenti destinati a raccogliere queste informazioni, anche se ciò non
è esplicitamente detto dalla norma di legge, è proprio la nota integrativa.
Informativa richiesta dai corretti principi contabili. La rappresentazione
veritiera e corretta della situazione patrimoniale, finanziaria e del risultato
economico non dipendono soltanto dalla determinazione degli ammontari (valori)
esposti nei conti di sintesi secondo le norme di legge e i corretti principi
contabili; dipende altresì da un'adeguata informativa avente funzione
esplicativa e integrativa dei suddetti valori. Le informazioni esplicative e
integrative devono essere fornite nella nota integrativa, la quale deve esporre
un'adeguata informativa di supporto a quella espressa nei documenti
prevalentemente quantitativi, essenziale per comprendere e valutare la
situazione patrimoniale e finanziaria e il risultato economico dell'esercizio.
Le informazioni e le spiegazioni, in particolare quelle relative alle variazioni
nelle consistenze nelle voci dell'attivo e del passivo, devono essere fornite
rispettando il postulato di bilancio sulla <funzione informativa e completezza
della nota integrativa e delle altre informazioni necessarie> (vedasi si
documento relativo a <bilancio d'esercizio - finalità e postulati>) tale
postulato indica che l'informativa deve consentire la comprensibilità del
bilancio ma l'informazione data non deve essere eccessivamente lunga tale da
celare ciò che invece l'informazione deve rivelare. La legge fornisce
un'indicazione dettagliata dell'informativa da esporre nella nota integrativa,
prevedendo altresì l'esposizione di informazioni complementari quando ciò si
renda necessario ai fini della chiarezza nella redazione e della
rappresentazione veritiera e corretta dei dati di bilancio. Ciononostante si
rendono necessarie precisazioni e integrazioni che possono così riassumersi: 1)
alcune informazioni che secondo i corretti principi contabili dovrebbero essere
esposte nella nota integrativa perché direttamente attinenti al bilancio, sono
da indicare secondo la legge nella relazione sulla gestione. Ciò riguarda: a) la
natura dell'attività d'impresa; b) i fatti di rilievo avvenuti dopo la chiusura
dell'esercizio; c) i rapporti con imprese controllate, collegate e altre
consociate (cioè imprese che direttamente o indirettamente controllano o sono
controllate o si trovano sotto unico controllo). Dato che la relazione di
gestione non è parte integrante del bilancio si rende necessario effettuare
nella nota integrativa un esplicito rinvio alla predetta relazione per ciò che
riguarda le informazioni di cui sopra. 2) devono essere fornite adeguate
informazioni sulle operazioni con dirigenti, amministratori, sindaci e soci
della società o di imprese collegate o consociate, se di ammontare significativo
e - o di rilevanza particolare. 3) le Variazioni nelle poste del patrimonio
netto, che rientrano tra quelle richieste dal legislatore con la denominazione
generica di variazioni intervenute nella consistenza delle voci dell'attivo e
del passivo, devono essere fornite per tutte le voci elencate nello schema di
stato patrimoniale sotto la lettera a del passivo con l'indicazione degli
incrementi, decrementi e semplici trasferimenti. Tali Informazioni per essere
facilmente intellegibili devono essere presentate nel corpo della nota
integrativa nella forma di prospetto. Tale prospetto indipendentemente dalla
forma specifica con cui è redatto, deve evidenziare: i valori dei singoli conti
di netto all'inizio dell'esercizio; il dettaglio dei movimenti, senza
compensazioni tra variazioni di segno opposto relative a singole voci; i valori
dei singoli conti alla fine dell'esercizio. 4) il Legislatore, come indicato nel
precedente punto 3, richiede l'indicazione delle variazioni delle poste
dell'attivo e del passivo. Il documento relativo a <bilancio d'esercizio -
finalità e postulati> richiede che la nota integrativa esponga le variazioni nei
componenti attivi e passivi del patrimonio aziendale avvenute nell'esercizio in
modo da riassumere le fonti di finanziamento ed i relativi impieghi. Pertanto,
in aggiunta ai commenti sulle variazioni richieste dal legislatore, la nota
integrativa dovrebbe esporre le predette variazioni sotto forma di prospetto nel
rendiconto finanziario. Tali variazioni costituiscono la base per la redazione
di detto rendiconto (vedasi sezione relativa al rendiconto finanziario in questo
documento). Sebbene la sua mancata presentazione non venga considerata, in via
generale, allo stato attuale, come violazione del principio della
rappresentazione veritiera e corretta del bilancio, tale Mancanza, tuttavia, in
considerazione della rilevanza delle informazioni di carattere finanziario
fornite e della sua diffusione sia su base nazionale che internazionale si
assume limitata soltanto alle aziende amministrativamente meno dotate, a causa
delle minori dimensioni. 5) come già specificato nella sezione relativa al conto
economico nella nota integrativa deve essere fornita la composizione delle voci
<altri ricavi e proventi> (A, 5) e <oneri diversi di gestione> (B, 14), quando
il loro ammontare complessivo sia significativo. La distinta indicazione delle
componenti di queste voci residuali consente una migliore comprensione del
risultato intermedio a - b. 6) con riguardo alle imposte vanno indicate
separatamente le imposte correnti e quelle differite. 7) in linea generale il
contenuto della nota integrativa deve ricomprendere tutte le informazioni
complementari ritenute necessarie per assolvere la funzione informativa del
bilancio d'esercizio relative alle singole poste di bilancio, che saranno
richieste dai documenti sui principi contabili. A tale riguardo, il documento
relativo a <bilancio d'esercizio - finalità e postulati> fornisce le direttive
in base alle quali tali informazioni complementari verranno identificate; in
particolare, si fa riferimento ai paragrafi di detto documento relativi a <ruolo
e funzione dei principi contabili> e <prevalenza degli aspetti sostanziali su
quelli formali>. Sulla base dell'analisi e delle osservazioni effettuate il
contenuto della nota integrativa richiesto dalla legge risulta in grado, con le
precisazioni ed integrazioni menzionate nel paragrafo precedente, di completare
l'informativa di bilancio ai fini della rappresentazione veritiera e corretta
della situazione patrimoniale e finanziaria e del risultato economico
dell'esercizio. Per il carattere di indirizzo generale di questo documento,
indicazioni specifiche sul contenuto della nota integrativa saranno fornite nei
documenti relativi alle singole poste del bilancio d'esercizio. Schema di
rendiconto finanziario. L'articolo 2427 del codice civile stabilisce che: - al
punto 4 devono essere indicate nella nota integrativa le variazioni intervenute
nella consistenza delle voci dell'attivo e del passivo; - al punto 2 devono
essere indicate nella nota integrativa, in particolare, le movimentazioni delle
immobilizzazioni. Rendiconto finanziario secondo i corretti principi contabili.
Finalità del rendiconto finanziario - il rendiconto o prospetto finanziario -
detto anche prospetto delle variazioni avvenute nell'esercizio nella situazione
patrimoniale finanziaria o prospetto delle fonti e degli impieghi delle risorse
finanziarie - ha lo scopo di riassumere: 1. L'attività di finanziamento
(autofinanziamento e finanziamento esterno) dell'impresa durante l'esercizio
espressa in termini di variazioni delle risorse finanziarie. Le variazioni delle
risorse finanziarie determinate dall'attività produttiva di reddito svolta
dall'impresa nell'esercizio. L'attività d'investimento dell'impresa durante
l'esercizio. Le variazioni nella situazione patrimoniale finanziaria
dell'impresa avvenute nell'esercizio. Le correlazioni che esistono tra le fonti
di finanziamento e gli investimenti effettuati. Tale prospetto fornisce elementi
di natura finanziaria non ottenibili dallo stato patrimoniale comparativo, anche
se corredato da conto economico, in quanto tale stato patrimoniale non mostra
chiaramente le variazioni avvenute nelle risorse finanziarie e patrimoniale e le
cause che hanno determinato tali variazioni. Le variazioni avvenute
nell'esercizio nella situazione patrimoniale finanziaria dell'impresa, cioè gli
scostamenti che derivano dal confronto dei valori dello stato patrimoniale alla
fine dell'esercizio con quelli dello stato patrimoniale all'inizio
dell'esercizio vengono, dopo opportune elaborazioni, esposte nel rendiconto
finanziario in modo da fornire un sommario organico di tali variazioni che sia
utile e significativo per il lettore. Le variazioni riassunte in tale prospetto
sono quelle richieste dall'articolo 2427 del codice civile. Il rendiconto
finanziario va incluso nella nota integrativa. Sebbene la sua mancata
presentazione non venga considerata, in via generale, allo stato attuale, come
violazione del principio della rappresentazione veritiera e corretta del
bilancio, tale mancanza, tuttavia, in considerazione della rilevanza delle
informazioni di carattere finanziario fornite e della sua diffusione sia su base
nazionale che internazionale si assume limitata soltanto alle aziende
amministrative meno dotate, a causa delle minori dimensioni. I concetti di
risorse finanziarie ai fini del rendiconto finanziario. Il Rendiconto
finanziario, in generale, al fine di raggiungere le finalità descritte nel
paragrafo precedente deve esporre tutte le variazioni significative avvenute
nell'esercizio nella situazione patrimoniale finanziaria. Per riassumere
l'attività finanziaria dell'impresa è necessario identificare il concetto di
risorse finanziarie da accogliere a fondamento del rendiconto stesso. I
significati di tale termine ritenuti attualmente validi per ragioni pratiche e
di comparabilità nell'ottica della chiarezza nella redazione e della
rappresentazione veritiera e corretta della situazione finanziaria dell'impresa
sono i seguenti: 1 disponibilità liquide in cassa e presso banche (cassa e conti
correnti bancari attivi) più altri depositi di denaro immediatamente prelevabili
senza rischio di cambiamento di valore (per esempio conti correnti postali),
successivamente per semplicità riferite con il termine di liquidità. 2 capitale
circolante netto (o attività nette a breve), ossia l'eccedenza delle attività a
breve o correnti sulle passività a breve o correnti. La preparazione del
rendiconto finanziario utilizzando tale seconda configurazione di risorse
finanziarie comporta l'evidenziazione delle attività a breve e delle passività a
breve. Se tali poste non fossero indicate nella nota integrativa si renderebbe
necessario indicarle come parte integrante del rendiconto finanziario, in quanto
esse costituiscono un presupposto per la sua formulazione. Il concetto di
risorse finanziarie da utilizzare dipende dall'attività dell'impresa
(mercantile, industriale, o di servizi) e dalla significatività delle
informazioni ottenibili nelle varie fattispecie. Si ritiene che il rendiconto
finanziario delle imprese mercantili, industriali e di servizi debba mostrare le
variazioni avvenute nell'esercizio, per effetto della gestione, nella situazione
patrimoniale finanziaria dell'impresa, esponendo separatamente nello stesso
rendiconto le variazioni di liquidità ovvero di capitale circolante netto come
già definiti convenzionalmente in questo documento. La Capacità dell'impresa
mercantile, industriale e di servizi di generare liquidità o capitale circolante
netto dalla gestione è infatti fattore di grande rilevanza nella valutazione
della sua situazione finanziaria. ragr ss 940525029 b - segue. Il flusso di
liquidità ovvero di capitale circolante netto originato dalla gestione
reddituale dell'impresa è un elemento fondamentale nell'analisi finanziaria del
bilancio. Tale Flusso, infatti, costituisce l'anello di congiunzione fra
l'aspetto economico e l'aspetto finanziario della gestione, anello essenziale
per comprendere come l'andamento economico della gestione si ripercuota sulla
dinamica finanziaria dell'impresa. La gestione reddituale è composta da
operazioni che si concretizzano in ricavi e nelle spese necessarie per produrre
tali ricavi, da cui deriva il reddito. Tali operazioni sono riflesse nel conto
economico e rappresentano anche le fonti di finanziamento dell'impresa e in
particolare quelle dell'autofinanziamento. da esse si genera liquidità o
capitale circolante netto necessario per finanziare la gestione futura. Nel caso
in cui i ricavi eccedano i costi che richiedono utilizzo di liquidità o di
capitale circolante netto si determina un aumento dello stesso. Detto aumento
netto rappresenta le risorse finanziarie generate dalla gestione reddituale,
ossia la liquidità o il capitale circolante netto prodotto dalla medesima. Al
contrario, l'eccedenza dei costi che richiedono utilizzo di liquidità o di
capitale circolante netto determina una riduzione della risorsa finanziaria.
Qualunque sia la nozione di risorsa finanziaria presa a fondamento del
rendiconto finanziario quest'ultimo viene ad accogliere nel suo seno in primo
luogo il flusso di tale risorsa originato o consumato dalla gestione reddituale.
Il flusso prodotto dalla gestione reddituale viene accostato poi ai flussi
originati da: investimenti o disinvestimenti nel settore degli immobilizzi
tecnici, finanziari e patrimoniali. Accensioni o rimborsi di debiti a medio e
lungo termine. Variazioni di capitale <estranee alla gestione> (aumenti o
rimborsi di capitale, assegnazioni di dividendi). L'insieme di tutti questi
flussi determina l'incremento o il decremento subìto dalla risorsa finanziaria
iniziale nel corso dell'esercizio. Riassumendo, il rendiconto finanziario delle
imprese mercantili, industriali e di servizi deve esporre le variazioni avvenute
nella liquidità ovvero nel capitale circolante netto e negli altri elementi
della situazione patrimoniale finanziaria per effetto della gestione. Le risorse
finanziarie generate o consumate dalla gestione costituiscono l'anello di
congiunzione tra il conto economico e lo stato patrimoniale attraverso le
variazioni subite dalla situazione patrimoniale finanziaria per effetto della
gestione. Il rendiconto finanziario diventa quindi uno strumento d'informazione
patrimoniale, finanziaria ed economica dell'impresa in funzionamento di
rilevante importanza. Infatti, il rendiconto finanziario ha un contenuto
informativo che, pur derivando in parte dal conto economico e in parte dallo
stato patrimoniale di inizio o di fine periodo, non può essere sostituito dalle
informazioni ricavabili da questi prospetti. Se è vero, però, che il rendiconto
finanziario non può essere surrogato dagli altri prospetti di bilancio, è
altresì vero che il rendiconto finanziario non sostituisce, ma integra il
potenziale informativo del conto economico e dello stato patrimoniale. In
particolare, il flusso di liquidità ovvero di capitale circolante netto prodotto
dalla gestione reddituale non può in alcun modo sostituire - nella loro funzione
di indicatore economico - le varie nozioni di reddito ottenibili da un ben
strutturato conto economico - utile netto, utile operativo, utile prima delle
imposte, ecc). Forma e contenuto del rendiconto finanziario. Parte generale - il
rendiconto finanziario può essere predisposto in due forme in relazione al
concetto di risorse finanziarie preso a base dello stesso. Le forme sono le
seguenti: rendiconto finanziario in termini di liquidità. Rendiconto finanziario
in termini di capitale circolante netto. in entrambi i casi il rendiconto
finanziario deve esporre: 1. Le risorse finanziarie generate dalla gestione
reddituale dell'esercizio, cioè il flusso di liquidità ovvero di capitale
circolante netto generato dalla medesima. Tale flusso viene ottenuto
rettificando l'utile netto o la Perdita di quelle voci che non hanno generato o
non hanno richiesto l'esborso di liquidità (o di capitale circolante netto). 2
le assunzioni e i pagamenti di mutui e prestiti obbligazionari. 3 il ricavato
della vendita di immobilizzazioni tecniche, finanziarie, immateriali, da
indicare distintamente come al punto 4. 4 gli acquisti di immobilizzazioni
tecniche, finanziarie e immateriali. Le tre categorie devono essere indicate
distintamente. per le immobilizzazioni finanziarie e le immateriali si rende
necessario specificare il tipo di attività acquisite (partecipazioni, brevetti,
ecc). 5 i dividendi pagati. 6 le variazioni avvenute nell'esercizio nei singoli
conti componenti il capitale circolante netto ed il totale di tali variazioni
(aumento o diminuzione del capitale netto). 7 tutta quella serie di eventi
finanziari di rilievo che non influisce sul livello della liquidità ovvero del
capitale circolante le cui connesse variazioni monetarie restano escluse dal
prospetto in parola (aumenti di capitale mediante conferimento di impianti,
acquisizioni di immobilizzi tecnici contro rilascio di obbligazioni, pagamento
di partecipazioni mediante obbligazioni o azioni, conversione di obbligazioni
convertibili in azioni). 8 tutte quelle altre variazioni significative subite
dallo stato patrimoniale, esclusi i trasferimenti del patrimonio netto, i quali
vengono evidenziati nell'apposito prospetto. Le Compensazioni tra flussi
finanziari di segno opposto in linea di principio devono escludersi onde non
alterare la significatività del rendiconto finanziario. Esse trovano il loro
limite nel principio contabile generale della rilevanza o significatività dei
dati. Il rendiconto finanziario assume maggiore significatività se espone
comparativamente i dati dell'esercizio precedente. Il rendiconto finanziario in
termini di variazioni di capitale circolante netto - tale rendiconto finanziario
si compone di tre parti: la prima che mostra le variazioni subite durante
l'esercizio della situazione patrimoniale finanziaria connesse a variazioni di
capitale circolante netto, ossia le fonti e gli impieghi di capitale circolante
netto tra l'inizio e la fine dell'esercizio; la seconda che mostra le variazioni
avvenute nei singoli componenti del capitale circolante netto e la terza che
mostra quelle altre variazioni che non sono connesse a modifiche del capitale
circolante netto, esclusi i trasferimenti tra conti del patrimonio netto che
sono esposti nel relativo prospetto. Le fonti e gli impieghi di capitale
circolante netto possono indicativamente così riassumersi: fonti: 1) flusso di
capitale circolante netto generato dalla gestione reddituale. 2) ricavato della
vendita di immobilizzazioni (tecniche, finanziarie, immateriali). 3) assunzioni
di nuovi debiti a lungo termine. 4) aumenti di capitale. A flusso negativo di
capitale circolante netto generato dalla gestione reddituale. B acquisizione di
immobilizzazioni (tecniche, finanziarie e immateriali). c pagamenti di debiti a
lungo termine. d riduzioni di capitale. e pagamento di dividendi. Il flusso di
capitale circolante prodotto dalla gestione reddituale si determina aggiungendo
all'utile netto (o algebricamente alla perdita) dell'esercizio le poste del
conto economico che non hanno richiesto l'esborso od originato capitale
circolante durante l'esercizio, come l'ammortamento dell'esercizio, lo
stanziamento per l'indennità di anzianità, ecc. Tali voci non costituiscono
fonti di finanziamento ma rappresentano poste in riconciliazione tra l'utile
netto ed il flusso di circolante prodotto dalla gestione reddituale. Se il
valore ottenuto costituisce una riduzione di fondi, il flusso di capitale
circolante assorbito dalla gestione reddituale deve generalmente essere indicato
tra gli impieghi con lo stesso dettaglio fornito nel caso in cui si fosse
trattato di fondi generati dalla gestione reddituale. Alcuni chiarimenti e
problemi applicativi. 1 la vendita di immobilizzazioni. Per porre in evidenza il
contributo di liquidità ovvero di capitale circolante netto derivante dalla
vendita di tali beni, per semplicità, si suggerisce di seguire uno dei due
seguenti metodi: a) esporre il valore netto contabile dei beni alienati tra le
fonti di finanziamento. Poiché il conto economico indica soltanto l'utile
derivante dall'operazione si rende necessario esporre il valore netto contabile
(costo originario al netto dell'ammortamento) dei cespiti alienati tra i fattori
che hanno generato le risorse finanziarie. Infatti, il valore netto contabile
più l'utile ammonta al ricavato; b) esporre il ricavato della vendita tra le
fonti di finanziamento stornando la plusvalenza o minusvalenza dall'utile
(perdita) netto dell'esercizio, in modo da evidenziare unitamente la fonte di
risorse finanziarie generata dall'operazione in esame. 2 riduzione dei debiti a
lungo termine. In molti casi la riduzione dei debiti a lungo termine è
rappresentata dal trasferimento della quota corrente, cioè della quota da
rimborsarsi entro un anno, tra le passività correnti o a breve. Tale
trasferimento deve essere chiaramente esposto nel rendiconto finanziario. Nel
caso di rendiconto finanziario per liquidità vengono esposte soltanto le
riduzioni per pagamento. Se vi sono assunzioni e diminuzioni di debiti a lungo
termine esse debbono essere esposte separatamente. 3 nel caso vi siano: eventi
finanziari di rilievo che non influiscono sul livello del capitale circolante (a
esempio: aumenti di capitale coperti mediante conferimento di impianti,
acquisizioni di immobilizzi tecnici contro rilascio di obbligazioni, pagamento
di partecipazioni mediante emissione di obbligazioni o azioni, conversione di
obbligazioni convertibili in azioni); altre variazioni significative subite
dallo stato patrimoniale, esclusi i trasferimenti tra conti del patrimonio
netto, i quali vengono evidenziati nell'apposito prospetto; (esempio di
variazioni da considerare: rivalutazione dei cespiti patrimoniali). Tali
variazioni debbono essere indicate in una sezione separata del rendiconto
finanziario intitolata <variazioni nella situazione patrimoniale finanziaria che
non comportano movimento di capitale circolante netto>. Il rendiconto
finanziario in termini di liquidità. Tale forma di rendiconto finanziario può
essere predisposto secondo due impostazioni. La prima, che può essere definita
tradizionale, pone l'enfasi sull'esposizione delle variazioni nella situazione
patrimoniale e finanziaria in termini di liquidità. La seconda Impostazione, che
rappresenta l'evoluzione tecnica della prima, invece, pur utilizzando le
variazioni nella situazione patrimoniale e finanziaria come strumento di
redazione, pone l'enfasi sui flussi di liquidità derivanti da tali variazioni.
Al rendiconto finanziario in termini di liquidità, e in particolare a quello in
termini di flussi di disponibilità liquide, viene oggi attribuita una crescente
capacità segnaletica della situazione finanziaria rispetto al rendiconto
finanziario in termini di capitale circolante, il quale continua comunque a
conservare la sua validità tecnica. Vengono qui di seguito analizzate le due
impostazioni con particolare attenzione alla seconda per la sua novità nel
contesto italiano. Rendiconto finanziario che espone le variazioni nella
situazione patrimoniale e finanziaria in termini di liquidità - tale rendiconto
finanziario si compone di due parti. La prima che espone le variazioni subite
durante l'esercizio dalla situazione patrimoniale finanziaria connesse con
movimenti nelle liquidità come precedentemente identificate; la seconda che
mostra tutte quelle altre variazioni che non sono connesse a movimenti
finanziari, esclusi i trasferimenti tra conti del patrimonio netto che sono
esposti nel relativo prospetto. Pertanto, il rendimento finanziario in termini
di variazioni di liquidità riassume i movimenti finanziari dell'esercizio. Le
variazioni nei crediti, nelle giacenze di magazzino e nei debiti costituiscono
fonti e impieghi di liquidità. Il flusso di liquidità generato dalla gestione
reddituale viene determinato aggiungendo algebricamente all'utile (perdita)
netto dell'esercizio o tutte le poste che nell'esercizio non hanno richiesto
esborso ovvero non hanno originato liquidità. A esempio, si aggiunge all'utile
netto l'ammortamento dell'esercizio, l'aumento dei debiti verso fornitori,
l'aumento dei ratei passivi, la diminuzione dei crediti e del magazzino ecc e si
sottrae l'aumento dei crediti, delle giacenze di magazzino, ecc. Tali aumenti e
diminuzioni rappresentano gli scostamenti rispetto ai saldi dell'esercizio
precedente. Le ragioni per cui si aggiungono o si sottraggono alcune poste
dall'utile netto sono qui di seguito riportate a titolo esemplificativo. Tali
poste hanno lo scopo di modificare i componenti positivi e negativi di reddito
in incassi e pagamenti (cioè in variazioni di liquidità). - l'aumento dei
crediti va sottratto dall'utile netto in quanto tale aumento rappresenta il
minore ammontare incassato dai clienti rispetto ai ricavi di competenza
dell'esercizio e accreditati al conto economico. - la diminuzione dei crediti va
aggiunta all'utile netto in quanto essa rappresenta il maggior ammontare dei
crediti incassati rispetto ai ricavi di competenza dell'esercizio e accreditati
al conto economico. - l'aumento dei ratei passivi va aggiunto all'utile netto in
quanto tale aumento rappresenta il maggior ammontare delle spese non ancora
pagate tramite liquidità rispetto alle spese addebitate a conto economico. -
l'incremento (decremento) delle rimanenze di materie prime, sussidiarie, di
consumo e merci va sottratto (sommato) all'utile netto poiché nel calcolo
dell'utile si sono considerati i costi della produzione, che comprendono oltre
agli acquisti anche la variazione delle rimanenze, mentre per le variazioni di
liquidità hanno rilievo solo gli acquisti. A titolo esemplificativo, nel caso di
aumento delle rimanenze di merci, detto aumento va sottratto dall'utile netto in
quanto gli acquisti effettuati durante l'esercizio sono stati superiori alle
merci vendute nell'esercizio stesso per un ammontare pari alla differenza tra
magazzino finale (superiore) e magazzino iniziale (inferiore). Sottraendo
dall'utile netto l'aumento di magazzino si riflette nel conto economico
l'ammontare dei soli acquisti effettuati nell'esercizio. Se tali acquisti non
sono stati interamente pagati, l'ammontare degli acquisti effettuati
nell'esercizio deve essere ulteriormente rettificato per determinare solo
l'ammontare dei medesimi pagati nell'esercizio stesso. Tale rettifica avviene
aumentando o diminuendo l'utile netto rispettivamente dell'aumento o della
diminuzione dei debiti verso fornitori, di cui si dirà successivamente.
L'aumento o la diminuzione del magazzino e dei debiti verso fornitori hanno un
effetto complementare sulla liquidità. Parimenti, nel caso di diminuzione delle
rimanenze di merci detta diminuzione va aggiunta all'utile netto in quanto gli
acquisti effettuati durante l'esercizio sono stati inferiori alla merce venduta
nell'esercizio per un ammontare pari alla differenza tra magazzino iniziale
(superiore) e magazzino finale (inferiore). Aggiungendo all'utile netto la
diminuzione di magazzino si riflette nel conto economico l'ammontare dei soli
acquisti effettuati nell'esercizio. Se tali acquisti non sono stati interamente
pagati si rende necessario rettificare l'ammontare ottenuto per determinare
l'ammontare già pagato nell'esercizio stesso. Valgono a tale riguardo i commenti
già indicati per l'aumento delle rimanenze. - l'incremento (decremento) dei
debiti verso fornitori va sommato (sottratto) all'utile netto in quanto
rappresenta una parte di costi della produzione non ancora pagata (una parte di
costi della produzione pagata in più rispetto ai costi di competenza). In altri
termini, per esempio, nel caso di aumento dei debiti verso fornitori aggiungendo
all'utile netto tale aumento si rettificano gli acquisti per riflettere solo
quelli pagati nell'esercizio. Le variazioni nei debiti e nei crediti per
l'acquisizione o la vendita di attivo immobilizzato (a esempio immobilizzazioni
tecniche e partecipazioni) devono essere esposte nel rendiconto finanziario
separatamente dalle variazioni connesse con la gestione reddituale. Nel caso in
cui debiti a breve vengano assunti per l'acquisizione di attivo immobilizzato,
per ragioni di intellegibilità si rende necessario esporre separatamente nel
rendiconto finanziario i debiti pagabili entro l'anno da quelli pagabili oltre
l'anno. Rendiconto finanziario che espone flussi di liquidità - tale rendiconto
ha lo scopo di riassumere i flussi di liquidità avvenuti durante l'esercizio.
L'obiettivo è, dunque, quello di rappresentare in modo organico e analitico tali
flussi al fine di consentire la comprensione e la valutazione della situazione
finanziaria dell'impresa (p e capacità di affrontare gli impegni finanziari a
breve, capacità di autofinanziamento, effetti sulla posizione finanziaria degli
investimenti effettuati eccetera). Per raggiungere tali finalità il rendiconto
che espone flussi di liquidità classifica tali flussi in relazione alla
tipologia o alla natura dell'operazione che li ha generati. Il documento è, in
pratica, suddiviso in tre sezioni relative alle operazioni d'investimento, alle
operazioni di finanziamento e a quelle di gestione reddituale. Le operazioni
d'investimento comprendono gli acquisti o le vendite di immobilizzazioni
tecniche, finanziarie e immateriali. In via esemplificativa i Flussi relativi
alle predette operazioni che vanno esposti separatamente, sono i flussi negativi
o positivi derivanti da: - acquisti o vendite di fabbricati, impianti,
attrezzature o altre immobilizzazioni tecniche; - acquisti o vendite di beni
immateriali, quali brevetti; - acquisizioni o cessioni di partecipazioni in
imprese controllate e collegate; - acquisizioni o cessioni di altre
partecipazioni; - acquisizioni o cessioni di altri titoli, inclusi titoli di
stato e obbligazioni; - erogazione di prestiti o rimborso degli stessi. Le
operazioni di finanziamento comprendono l'ottenimento o la restituzione di
risorse finanziarie sotto forma di capitale di rischio o di debito. In via
esemplificativa i flussi relativi alle operazioni di finanziamento sono i flussi
positivi o negativi derivanti da: - emissione di azioni o di quote
rappresentative del capitale di rischio, pagamento dei dividendi o rimborso del
capitale (anche sotto forma di acquisto di azioni proprie); - emissione o
rimborso di prestiti obbligazionari, accensione o restituzione di mutui; -
incremento o decremento di altri debiti, anche a breve o medio termine, aventi
natura finanziaria. Le operazioni di gestione reddituale sono quelle non
ricomprese nelle due categorie precedenti pur essendo presentate nella prima
sezione del corpo del documento. Esse riguardano la principale attività
gestionale e pertanto sono costituite generalmente dalla operazioni relative
alla produzione e distribuzione di beni e alla fornitura di servizi. In via
esemplificativa i flussi generati o assorbiti dalle operazioni di gestione
reddituale sono: incassi derivanti dalla vendita di prodotti o dalla prestazione
di servizi; incassi di royalties, provvigioni, rimborsi assicurativi; pagamenti
per l'acquisto di materia prima, semilavorati, merci e altri fattori prodotti;
pagamenti ai dipendenti; pagamenti e rimborsi di imposte; altri flussi positivi
o negativi derivanti da operazioni diverse da quelle di investimento o
finanziamento. Interessi e dividendi - data la natura delle operazioni da cui
scaturiscono, gli interessi e i dividendi pagati possono essere considerati
flussi derivanti da operazioni di finanziamento e gli interessi e i dividendi
ricevuti possono essere considerati flussi derivanti da operazioni di
investimento. Alternativamente, tutti questi flussi possono essere considerati
flussi derivanti dalla gestione reddituale, in quanto rientrano nella
determinazione del reddito di esercizio. In ogni caso ciascuno di tali flussi
deve essere esposto separatamente nell'ambito della categoria scelta e tale
classificazione deve essere mantenuta costante nel tempo. in altri termini non
può essere esposto un unico ammontare per dividendi e interessi. Determinazione
dei flussi di liquidità derivanti dalla gestione reddituale - i flussi di
liquidità derivanti dalla gestione reddituale si determinano con il metodo
indiretto, cioè rettificando l'utile (perdita) netto di esercizio per tenere
conto di: quelle operazioni che hanno determinato differimenti nelle variazioni
di liquidità (p e aumenti di crediti, debiti, del magazzino eccetera). Per
effettuare tale processo di rettifica si usa la stessa tecnica indicata per il
rendiconto finanziario che espone le variazioni nella situazione patrimoniale e
finanziaria in termini di liquidità; quelle operazioni i cui effetti devono
essere ricompresi tra i flussi connessi ad operazioni d'investimento o
finanziamento (p e plusvalenze o minusvalenze su cespiti ceduti). Le operazioni
di investimento o di finanziamento che non danno luogo a movimenti finanziari
devono essere riportate in forma tabellare in calce al rendiconto finanziario.
Le variazioni nella consistenza delle poste dell'attivo e del passivo che devono
essere indicate nella nota integrativa costituiscono la base per la redazione
del rendiconto finanziario. Tali Variazioni, ottenute dall'analisi di uno stato
patrimoniale comparativo, non sono sufficienti a fornire un'informativa completa
e approfondita sulla situazione finanziaria e patrimoniale, cioè sulle
variazioni avvenute nelle risorse finanziarie e sui fattori che le hanno
determinate. È necessario pertanto che, sempre nella nota integrativa, tali
variazioni <grezze> siano presentate nel rendiconto finanziario, che è un modo
organico e strutturato di esposizione di tali informazioni. Nel rendiconto
finanziario i dati derivanti da due stati patrimoniali consecutivi e dal conto
economico sono elaborati e presentati, secondo corretti principi contabili, in
modo tale da comprendere la reale dinamica finanziaria dell'esercizio. (2 -
fine). Chicago, ripiegano soia e cereali. Al Chicago Board Of Trade i prezzi
della soia e dei cereali hanno perso terreno, dopo i forti guadagni della seduta
precedente, in quanto un mutamento del clima nel Midwest ha fatto tornare
condizioni favorevoli ai raccolti. Al London Metal tutti i non ferrosi
industriali hanno registrato settlement in rialzo, guidati dal rame che continua
a attirare l'interesse della speculazione. Forti rincari anche per nickel,
piombo e alluminio secondario, anche se nel dopo seduta è apparsa la tendenza a
un assestamento al ribasso. Tra i coloniali, giornata folle sui mercati del
caffè, con forti impennate per buona parte delle contrattazioni e un finale in
declino: a Londra la qualità robusta è terminata comunque in rialzo, ma a New
York l'arabica ha chiuso in netto ribasso. Orientamento ascendente per i prezzi
del cacao a Londra, dove hanno toccato il massimo da oltre sei anni; ma al Csce
il trend è stato analogo a quello del caffè. Rincara anche lo zucchero raffinato
a Londra, mentre risultano in ribasso i contratti sulla qualità grezza al Csce.
Deboli anche le quotazioni del greggio Brent in Europa. In leggera ripresa
l'indicatore del mercato alle aste laniere in Australia. I mercati in Italia: il
commento. Andamento sostanzialmente calmo e con prezzi generalmente confermati
per il listino di risi, risoni e relativi sottoprodotti alla borsa merci di
Vercelli. In rialzo i risoni delle varietà Baldo e Arborio. Stabile il frumento
tenero fine. In crescita i prezzi dell'orzo nazionale pesante. Stazionari i
valori del granoturco e dell'avena. in flessione le farine per panificazione di
tipo 0 e 00; invariata la farina di granoturco. Cedenti i sottoprodotti del
grano. A Reggio Emilia il frumento tenero varietà grani di forza è risultato in
calo; stabili le quotazioni del tenero varietà speciali e fino. Calmo il listino
del granoturco. in flessione l'orzo vestito nazionale; stabile il prodotto
estero. Prezzi confermati per risi e risoni. Stabili le farine di frumento.
Sostanzialmente deboli cascami e sottoprodotti del frumento e del riso. Calmo il
burro di affioramento. In rialzo i prezzi del parmigiano reggiano. Diffuse
rivalutazioni per i capi suini, sia da allevamento che da macello. Debole il
listino avicunicolo; in controtendenza i polli. Andamento stazionario a Bari per
mandorle e oli di semi. Flessioni per frumento duro e cruscami. Arrivi regolari
e contrattazioni moderate all'ortomercato di Milano. in calo, tra gli ortaggi, i
prezzi di cavolfiori, pomodori, peperoni, melanzane e zucchine. Nel comparto
della frutta in diminuzione le quotazioni di kiwi, albicocche, banane, ciliege,
pesche e susine spagnole. L'accordo commerciale risolleva il dollaro. L'accordo
tra americani e giapponesi sul fronte commerciale ha ridato una boccata
d'ossigeno al dollaro, che negli ultimi giorni aveva denotato un'intonazione
debole tanto da far temere nuovi interventi di sostegno da parte della Fed. Il
biglietto verde è stato indicato a Francoforte a 1,6495 marchi da 1,6435 lunedì,
balzando poi con convinzione nel pomeriggio al di sopra di quota 1,65 in seguito
all'annuncio dell'intesa che permette la riapertura del dialogo bilaterale. Il
dollaro è risalito a ridosso di 105 yen rispetto a un minimo in mattinata di
103,9. Il marco non ha intanto avuto particolari reazioni alla conferma della
continua crescita senza freni della massa monetaria tedesca, salita anche in
aprile del 15,8% rispetto al 15,4 di marzo, rimanendo sempre ben al di fuori
della fascia obiettivo 1994 del 4,6 per cento. Ora si attende oggi il segnale
che la Bundesbank darà con l'operazione settimanale di pronti contro termine. In
uno scenario europeo relativamente tranquillo, la lira ha denotato una certa
stabilità nonostante i nervosismi e le incognite sul nuovo governo e sul
risanamento dei conti dello stato. Il marco è stato quotato alle rilevazioni di
Banca D'Italia a 965,18 lire e il dollaro a 1.590,61 lire, pressoché invariato
da 965,94 e 1.590,13 di lunedì. Borse estere: il commento. New York (+0,07%). La
borsa di Wall Street è riuscita ieri a scrollarsi di dosso le preoccupazioni
sull'andamento dell'inflazione che lunedì avevano penalizzato il listino. La
reazione positiva ha preso avvio dal mercato obbligazionario, trasferendosi
successivamente a quello azionario. L'interesse degli investitori si è
soffermato sui titoli delle società in odore di acquisizione, risentendo della
recente offerta lanciata dalla Sandoz nei confronti della Gerber. Un certo
fermento si è altresì notato nel gruppo dei farmaceutici e in quello dei
tecnologici, tra i quali hanno fatto parlare di sé soprattutto i valori primari
come Ibm. Come comunica la Cornér Banca, l'indice Dow Jones dei valori
industriali ha tuttavia ridotto in chiusura il rialzo a soli 2,76 punti a quota
3745,17. Il volume ha mostrato un certo rafforzamento, raggiungendo 282 milioni
di azioni scambiate. Londra (min0,62%). Prevalgono sempre le vendite nella city,
questa volta penalizzata dalle forti perdite segnate nella vigilia a Wall Street
e dalle persistenti difficoltà dei mercati nazionali dell'obbligazionario e a
termine. L'aumento superiore al previsto della massa monetaria tedesca ha
contribuito al ribasso poiché allontana le possibilità di un ulteriore taglio
dei tassi inglesi. Francoforte (-2,26%). Diversi fattori hanno contribuito allo
scivolone del mercato tedesco: i commenti del presidente della Bundesbank, Hans
Tietmeyer, che in un'intervista ha affermato che gli spazi per altri tagli dei
tassi d'interesse si sono esauriti almeno per un pò, il cedimento del mercato
obbligazionario Usa, e in fine il dato sull'offerta di moneta. A vendere sono
stati soprattutto gli investitori tedeschi, e ora gli analisti temono un'ondata
di vendite anche dall'estero nei prossimi giorni. Zurigo (-1,25%). La borsa
svizzera chiude in calo di oltre l'1% anche se sopra i minimi della seduta
grazie a qualche acquisto finale. I Dealer dicono che ci sono stati pochi
compratori e Wall Street dovrebbe puntare al rialzo per far nascere qualche
interesse in più nella borsa svizzera. Parigi (-1,3%). per la quarta seduta
consecutiva la borsa di Parigi ha perso terreno. con le perdite di ieri il ciclo
borsistico di maggio si conclude con una situazione di stallo rispetto al mese
precedente. Una volta ancora gli operatori si sono preoccupati per l'evoluzione
dei tassi, a cominciare da quelli Usa a lungo termine, che restano orientati al
rialzo. Amsterdam (-1,9%). Seduta fiacca e senza orientamento per il listino
olandese che scivola sulla scia delle maggiori piazze europee. Tra i principali
titoli Fokker ha chiuso invariata dopo l'annuncio, fatto alla vigilia, che un
nuovo piano finanziario di rilancio preso in accordo con il governo, verrà
varato entro le prossime sei settimane. Tokio (+0,26%). La quota non è riuscita
a mantenere l'intero progresso segnato a metà giornata, ma ha comunque fatto un
passo avanti per la quinta seduta consecutiva. Sempre al traino degli
investitori stranieri, la cui fiducia nella borsa non sembra scemare, gli
operatori locali sono a loro volta intervenuti sul mercato portandolo al massimo
per il 1994 (anche se poi non lo ha mantenuto) di 20.728.15 punti. Mercato
ristretto Milano - il commento. Listino ancora riflessivo al mercato ristretto.
Anche ieri, infatti, gli ordini sono stati impostati decisamente verso la
vendita e il leggero aumento dei volumi ha reso più difficile l'assorbimento. La
difficoltà nel trovare riscontro ha infatti costretto gli operatori ad agire in
alcuni casi con insistenza per collocare i titoli e qualche prezzo ha subito
flessioni significative. Anche l'indice Cariplo è apparso pesante e ha chiuso la
riunione con un arretramento dell'1,2%, appena oltre i 442 punti. Il mercato,
che aveva anticipato con abbondanti crescite la soluzione della crisi politica,
sta ora scontando i recuperi con prese di beneficio diffuse. Tra gli esponenti a
maggior capitalizzazione le Credito Agrario Bresciano, che nelle ultime
settimane avevano evidenziato i margini più consistenti, sono state ieri
insistentemente servite, sacrificando oltre il 5 per cento. Offerte anche le
Popolare di Novara e le Popolare Commercio Industria (rispettivamente min0,8 e
min0,5%), mentre le Popolare dell'Emilia Romagna hanno recuperato quanto ceduto
lunedì. Tra i bancari minori si è ripetuto il copione del giorno prima, anche se
le vendite sono state più generalizzate. Ancora tra le più servite le Popolare
di Cremona e le Popolare di Intra, arretrate entrambe del 2,2 per cento. Nel
settore diversi appesantimenti vistosi hanno interessato le terme di Bognanco,
le condotte d'acqua e le Ferrovie Nord Milano, le cui flessioni sono state
comprese tra l'8,5 e il 5,8 per cento. in controtendenza le Cibiemme (+3,3%) e
le napoletana gas (+2,4%). Panorama - cronaca e politica. Enimont: a giudizio
(con Bossi) i leader dell'ex pentapartito gli ex segretari del pentapartito e il
leader della Lega Nord, Umberto Bossi, sono stati rinviati a giudizio al termine
dell'inchiesta su Enimont. In tutto sono 32 gli imputati che dal prossimo 5
luglio dovranno rispondere della maxitangente e dei finanziamenti illeciti
versati ai partiti dal gruppo Ferruzzi. (servizio a pag 2) inchiesta edilizia
Milano: l'ex sindaco di Pioltello, Rossetti, ha ammesso di aver portato all'ex
cassiere del Psi, Balzamo, una tangente di 200 milioni ricevuta da Paolo
Berlusconi e, per avvalorare il suo racconto, ha precisato di aver compiuto il
viaggio di ritorno da Roma sullo stesso aereo di Silvio Berlusconi. Gli Stati
Uniti hanno grande fiducia nel governo Berlusconi ed esprimono un <forte
apprezzamento> per la politica di risanamento economico impostata dal nuovo
esecutivo. Lo hanno dichiarato a Washington il segretario di stato, Warren
Christopher, e al Tesoro, Lloyd Bentsen, nei colloqui col ministro degli esteri
Antonio Martino. (servizio a pag 3) l'inviato dell'Onu in Ruanda è riuscito a
raggiungere la capitale Kigali per avviare i colloqui con le due fazioni in
lotta. In tutto il paese proseguono gli scontri, mentre è in corso l'esodo dal
paese. (servizio a pag 3) la Russia aderirà senza porre condizioni agli accordi
di "partnership per la pace" offerti dalla Nato ai paesi dell'ex patto di
Varsavia. Lo ha annunciato ieri a Bruxelles il ministro della difesa russo Pavel
Graciov. (servizio a pag 3) strage di pellegrini alla mecca: il bilancio è
ancora incerto, ma i morti sarebbero almeno 250, tutti travolti dalla folla
durante un rito religioso. secondo le autorità saudite i morti sono turchi e
libanesi, mentre secondo Ankara si tratta di indonesiani. Il rapporto Eurostat
dimostra che in Italia ci sono pochi bambini, molti anziani e un esercito di
disoccupati. Solo il 15,7% della popolazione ha meno di 15 anni, la percentuale
più bassa tra i dodici paesi dell'Unione Europea. Panorama - economia e finanza.
Usa e Giappone riaprono le trattative sugli scambi dopo quattro giorni di
colloqui a Washington Stati Uniti e Giappone hanno deciso di riaprire la
trattativa commerciale bilaterale bruscamente interrotta a febbraio. (servizio a
pag 5) caffè: oscillazioni violente dei prezzi hanno portato ieri la qualità
robusta a Londra ai massimi da sette anni, mentre a New York la qualità arabica
ha iniziato la seduta in forte rialzo, ma poi ha perso quasi il 5% in chiusura,
a causa di ingenti vendite di realizzo. Gli operatori del mercato fisico sperano
che la chiusura americana segni la fine dell'esplosivo rialzo delle quotazioni.
Intanto le aziende italiane del settore si preparano ad attuare nuovi rincari
dei listini. (servizio a pag 28) Morgan Stanley è stata incaricata dall'Olp di
gestire gli aiuti internazionali per l'amministrazione autonoma palestinese di
Gaza e Gerico. (servizi a pag 4) il ministro del lavoro francese Michel Giraud
ha dichiarato ieri che il suo obiettivo prioritario è la riduzione degli oneri
sociali, specialmente quelli versati sulle retribuzioni più basse. Pubblico
impiego: il ministro della funzione pubblica, Urbani, ha assicurato una
soluzione per i circa 5 mila esuberi dei comuni in dissesto finanziario e tempi
rapidi per il pagamento dell'indennità di vacanza contrattuale. (commento a pag
6 e servizio a pag 14) caffè (arabica a New York). In breve. Legge 44: fatta
l'intesa col Wwf. Per creare un posto di lavoro nell'industria sono necessari
almeno 300 milioni, mentre nel settore delle aree naturali protette bastano
investimenti compresi tra i 50 e gli 80 milioni di lire. Lo sostiene il dossier
<economia e parchi> elaborato dal Wwf Italia che ha presentato ieri una
convenzione con il comitato per lo sviluppo dell'imprenditorialità giovanile
(legge 44). Numero verde Agippetroli. L'Agippetroli ha messo a disposizione un
numero verde per chi viaggi in autostrada. in 200 stazioni di servizio sono
stati installati cartelli in cui si invitano gli utenti a chiamare il numero,
completamente gratuito, 167/828007: è possibile fornire osservazioni e consigli
per migliorare il servizio. Aica aderisce a Confindustria. L'associazione
italiana catene alberghiere (Aica) ha aderito alla Confindustria entrando a far
parte di Federturismo. All'Aica aderiscono le principali catene alberghiere
operanti in Italia con 24 mila camere. Lucca, convegno sul calzaturiero. <i
vantaggi e i limiti dell'internazionalizzazione produttiva nel settore
calzaturiero>: questo il tema di un convegno internazionale organizzato dal
centro di servizi Ceseca che si terrà sabato a Segromigno In Monte (Lucca).
Intesa Usa - registro navale. Nuovo accordo di collaborazione tra il registro
navale italiano (Rina) e lo United States Coast Guard (Uscg) americano. L'intesa
- che fa seguito a un precedente accordo di un anno e mezzo fa per le navi di
nuova costruzione - mira a facilitare l'accettazione da parte dell'ente
governativo americano delle navi passeggeri esistenti, classificate dal Rina,
che operano tra i porti italiani e quelli americani. Telefoni italiani a Praga.
Il Ministro dell'economia ceco, Karel Dyba, ha inaugurato ieri a Praga la mostra
Comnet novantaquattro dedicata alle telecomunicazioni, soffermandosi nel
padiglione della Stet International dove sono state illustrate le potenzialità
del nuovo gestore unico Telecom Italia, che sta mettendo a fuoco nuove
opportunità di collaborazione con i paesi dell'Est. Ambiente, Matteoli all'Onu.
Il Titolare dell'ambiente, Altero Matteoli, parteciperà nei prossimi giorni,
primo tra i ministri del governo Berlusconi, a una sessione delle Nazioni Unite
che inizia oggi a New York. In breve. Bancari, oggi nuovo round di trattative.
Riprende oggi il confronto per il rinnovo del contratto dei bancari che
interessa 330 mila lavoratori. L'Incontro di oggi, in sede tecnica, servirà a
stabilire il modello di un'azienda tipo su cui calcolare gli effetti economici
della piattaforma. Nei precedenti incontri Assicredito, Acri e sindacati hanno
fatto una ricognizione sulla piattaforma per verificare le coerenze rispetto
all'accordo sul costo del lavoro del luglio novantatre. La trattativa dovrebbe
essere aggiornata all'inizio di giugno, mentre per il 31 maggio è in calendario
un incontro con i vertici dell'Abi. Operai Sulcis scrivono a Scalfaro. I
minatori sardi della Carbosulcis hanno scritto al presidente della repubblica,
Oscar Luigi Scalfaro, e al presidente del consiglio, Silvio Berlusconi, per
sollecitare la firma dell'accordo di programma, come previsto da un decreto del
28 gennaio novantaquattro, per avviare le procedure amministrative e finanziarie
sul programma di rilancio del bacino carbonifero. Straordinari falsi, rinvii a
giudizio. Chiedevano il pagamento dello straordinario per il lavoro svolto negli
orari d'ufficio. Per 29 dipendenti del comune di Roma il sostituto procuratore
della Repubblica, Giorgio Castellucci, ha chiesto il rinvio a giudizio per il
reato di tentata truffa. Bari: sospesa la mobilità alle Ccr. È iniziato ieri al
Ministero del Lavoro il confronto tra sindacati, enti locali e azienda sugli
esuberi presso le case di cura riunite (Ccr) di Bari. Al ministero è stato
concordato di sospendere la mobilità per 1.870 dei 4 mila addetti del gruppo
impegnato nella sanità privata e oggi al centro di inchieste giudiziarie.
Giornalisti, disoccupazione record. sono circa 800 i giornalisti senza lavoro;
di questi 275 sono iscritti nelle liste di disoccupazione della Lombardia.
Sull'emergenza occupazione del settore l'associazione lombarda dei giornalisti
ha organizzato un convegno per domani a Milano. In breve. Fisco: via al
regolamento sui tempi delle pratiche. Dopo essere arrivato al consiglio di stato
il regolamento con cui il Ministero delle Finanze ha stabilito tempi precisi di
effettuazione per ogni procedimento e l'identificazione di un dirigente
responsabile della procedura (si veda <il sole 24 ore> del 22 aprile) si avvia
verso il varo definitivo. Secondo anticipazioni l'esame del consiglio di stato
avrebbe avuto un esito positivo e il regolamento dovrebbe ricevere il semaforo
verde ai primi di giugno. Dopo questa autorizzazione obbligatoria il
provvedimento potrà essere pubblicato sulla <gazzetta ufficiale> e diventerà
esecutivo. Sanità: nel Lazio 1.300 miliardi di deficit. Il sistema sanitario del
Lazio presenta un deficit di 1.300 miliardi. Lo ha reso noto l'assessore
regionale alla sanità, D'Amata, nel corso di una tavola rotonda. La soluzione,
secondo l'assessore, potrebbe essere trovata decongestionando le strutture
ospedaliere della capitale e potenziando la rete sanitaria delle singole
province. Nuovo ingresso all'autorità informatica. Con DPR dell'8 aprile 1994,
sulla <gazzetta ufficiale> del 23 maggio, Maurizio Marcovaldi è stato nominato
membro dell'autorità per l'informatica nella pubblica amministrazione.
Marcovaldi finora ricopriva la carica di direttore generale presso la medesima
autorità, carica che ha abbandonato a causa dell'incarico attuale. Bergamo:
seminario sugli appalti pubblici. L'accademia della guardia di finanza organizza
una giornata di studi su <la nuova disciplina degli appalti pubblici: aspetti
privatistici, amministrativi, penali tributari e comunitari>. Il seminario avrà
luogo nell'aula magna dell'accademia venerdì 27 maggio e inizierà alle ore nove.
La borsa premia Fiat e vende Mediobanca. Fiat in gran recupero e Mediobanca
ancora al centro dei realizzi. in piazza affari sono stati questi i principali
temi operativi di ieri, una giornata aperta in deciso ribasso ma poi conclusa
con il segno "più". Protagonisti assoluti della seduta sono stati i titoli di
Corso Marconi, nella scia delle voci sugli incentivi che il governo starebbe
mettendo a punto per rilanciare il mercato dell'auto. Penalizzata nelle prime
battute come tutto il resto del listino (alle 11 e 30 il Mibtel cedeva oltre
l'1,5%), dopo un'apertura a 6.600 lire e un minimo a 6.510 la Fiat è stata
sospinta verso l'alto da forti correnti d'acquisto di matrice prevalentemente
estera. A fine giornata il prezzo di riferimento è stato così fissato a 6.836
lire, con un balzo del 5% dai minimi della riunione e un recupero del 2,22
rispetto a lunedì. Anche la lancetta degli scambi ha puntato verso l'alto, con
circa 25 milioni di pezzi passati di mano. Un bilancio positivo, dunque, in
stridente contrasto con quello di Mediobanca. L'entrata in scena della
magistratura continua a preoccupare gli investitori, per la verità ieri più
propensi a non comprare piuttosto che a vendere. Gli scambi sul titolo della
banca d'affari non sono infatti stati elevati, ma gli ordini di vendita
provenienti da diversi fronti sono stati sufficienti a provocare un nuovo,
sensibile ribasso. Dopo un primo prezzo a 16.250 lire, Mediobanca non è riuscita
a inserirsi nella scia del resto del listino. Mentre l'indice Mibtel ha chiuso
la giornata con un progresso dello 0,55%, le azioni dell'istituto hanno fatto
segnare un prezzo di riferimento di 16.211, cioè al di sotto della quotazione di
apertura e in ribasso di un altro 3% dopo il tracollo di lunedì. Dissequestrati
i beni dei Ferruzzi. Il Sostituto procuratore di Ravenna, Francesco Mauro
Iacoviello, ha disposto il dissequestro delle azioni della Serafino Ferruzzi Srl
e della Ferruzzi Serafino Italia Srl e di altre società di proprietà delle
sorelle Alessandra e Franca Ferruzzi. Iacoviello, qualche mese fa, aveva
sequestrato cautelativamente i beni delle due sorelle poiché riteneva che
costituissero il frutto dei reati di falsa comunicazione sociale e truffa. Le
ipotesi di reato erano in relazione ai falsi Swap operati nel novantadue da
alcune società della famiglia ravennate con i quali erano stati drenati
illecitamente circa 110 miliardi dalle casse del gruppo Ferfin. Arvedi lascia il
consiglio Gemina. Giovanni Arvedi, dopo essere uscito dal patto di sindacato
della Gemina, lascerà anche il suo posto di consigliere di amministrazione della
finanziaria. Le dimissioni sono all'ordine del giorno dell'assemblea della
società prevista per il 3 giugno. Intanto la Gefactor, una controllata di
Gemina, si appresta ad aumentare il capitale da 5 a 25 miliardi. Nessun recesso
per Telecom Italia. Telecom Italia nasce senza abbandoni. Nessuno dei soci
presenti alle assemblee della Sip e di Italcable del 19 maggio scorso ha infatti
esercitato il diritto di recesso, che scadeva lunedì. Il diritto continua però a
valere per gli assenti in assemblea ed è esercitabile entro 15 giorni dal
deposito in tribunale delle rispettive delibere assembleari. Cappugi conferma
Spa per Montepaschi. Entro l'anno il Monte dei Paschi di Siena potrebbe dare il
via alla trasformazione in Spa. Lo ha confermato Luigi Cappugi, membro della
deputazione della banca senese. Pierluigi Piccini, sindaco di Siena, ha però
rilasciato ieri dichiarazioni dalle quali emerge un certo contrasto con la
posizione di Cappugi. Il consiglio comunale di Siena ha diritto alla nomina di
quattro degli otto membri della deputazione dell'Mps. in rosso il bilancio beni
stabili. Si è chiuso in perdita per 18.5 miliardi l'esercizio novantatre della
Beni Stabili, un rosso comunque inferiore a quello di 113 miliardi registrato
l'anno precedente. La Riduzione delle perdite, spiega una nota, è legata al
piano di ristrutturazione posto in essere dalla Akros, al consolidamento del
debito verso le banche, ad alcune operazioni societarie e ad alcune plusvalenze.
Piu vicini i fondi per Banco Sicilia. Nuovo passo avanti verso la
ricapitalizzazione del Banco di Sicilia e di Sicilcassa. Il presidente della
Regione Sicilia, Franco Martino, ha firmato ieri il decreto che approva il
regolamento di esecuzione della legge che stanzia 1.100 miliardi, 600 per il
Banco e 500 per Sicilcassa. Il provvedimento entrerà in vigore dopo la
pubblicazione sulla <gazzetta ufficiale> della regione siciliana. Nel governo
dubbi su Bisignani in Tirrenia. Alleanza Nazionale, una delle tre formazioni
politiche che sostengono il governo in carica, si oppone alla nomina di Giovanni
Bisignani ai vertici della Tirrenia. In un'interrogazione parlamentare
presentata al presidente del consiglio e al ministro dei trasporti, quattro
deputati di Alleanza Nazionale chiedono <se non si reputi opportuno sospendere
la nomina di Giovanni Bisignani, già amministratore delegato dell'Alitalia, a
presidente della Tirrenia>. Ultimatum dell'Abb a Predieri. Ultimatum del gruppo
multinazionale Abb per l'acquisto della termomeccanica italiana, società dell'ex
gruppo Efim. Ieri pomeriggio l'Abb ha comunicato al commissario liquidatore
dell'Efim, Alberto Predieri, che se la questione non sarà definita entro 15
giorni, il gruppo rinuncerà definitivamente alla proposta d'acquisto che ha
avanzato. Mediobanca quotaz azioni ord maggio 1994. In breve. Valeo, entro il
2000 balzo del fatturato. Dopo aver chiuso il novantatre con un fatturato di
poco superiore ai 20 miliardi di franchi, la Valeo punta <a superare la soglia
dei 30 miliardi prima della fine del secolo> con un incremento del 50 per cento.
Lo ha detto Noel Goutard, presidente del gruppo di componentistica per auto
controllato da Cerus, holding francese del Gruppo De Benedetti. Gli obiettivi
più immediati sono quelli di portare le vendite a 22 miliardi di franchi nel
novantaquattro e a 25 miliardi l'anno dopo. Nei primi quattro mesi di
quest'anno, intanto, il fatturato è salito del 6% a 7,5 miliardi. Fusione tra
Columbia Health e Medical Care. Nuova fusione negli Stati Uniti nel settore
sanitario, in vista della riforma proposta dalla Casa Bianca e ancora bloccata
al congresso. La Columbia Health Care, secondo gruppo ospedaliero privato del
paese, e la Medical Care America, prima società Usa di chirurgia ambulatoriale,
hanno annunciato la loro fusione con un'operazione da 860 milioni di dollari. La
Columbia ha conseguito nei primi tre mesi del novantaquattro un fatturato di
2,78 miliardi, la Medical Care un giro d'affari di 105,2 milioni di dollari.
Baviera privatizza la Camera assicurativa. Il Land tedesco della Baviera intende
vendere la Camera delle assicurazioni alle Casse di risparmio della regione e
all'associazione delle casse di compensazione. Si tratta di un gruppo di cinque
compagnie assicurative; dalla cessione il governo della Baviera intende ricavare
almeno 1,5 miliardi di marchi. La francese Giat in rosso anche nel novantatre.
L'Azienda pubblica Giat industrie, uno dei maggiori produttori d'armi in Europa,
ha chiuso il novantatre con una perdita netta di 1,2 miliardi di franchi
francesi, dopo un deficit di 490 milioni del novantadue. Il fatturato è stato
pari a 5,4 miliardi. Soci Matav bloccano il collocamento. Deutsche Telekom e
Ameritech, che l'anno scorso hanno rilevato una quota del 30% nell'ungherese
Matav, hanno bloccato il collocamento di un ulteriore 30% sul mercato azionario
di Budapest. I due azionisti esteri hanno motivato la decisione con il timore
che la situazione finanziaria della Matav, l'azienda telefonica di stato, sia
ancora troppo precaria per garantire il successo dell'operazione. Marks &
Spencer, un novantatre da record. Il gruppo inglese Marks & Spencer
(supermercati) ha chiuso un novantatre da record. Gli utili lordi sono cresciuti
del 16% a 851 milioni di sterline a fronte di un fatturato di 6,54 miliardi.
Eurodisney, 8 giugno l'assemblea. Si terrà il prossimo 8 giugno l'assemblea
straordinaria degli azionisti di Eurodisney, che dovrà pronunciarsi sul piano di
risanamento messo a punto dalle banche creditrici e dal principale azionista, la
Walt Disney. Boeing studia piccolo aereo. Il colosso aerospaziale statunitense
Boeing deciderà entro il terzo trimestre se proseguire lo studio per la
costruzione di un velivolo da 100 posti avviato con alcune società giapponesi.
Il progetto, lanciato nell'89, è ancora fermo per il momento al piano di
fattibilità. Sale l'utile della Thorn Emi. Il gruppo discografico inglese Thorn
Emi ha chiuso l'esercizio novantatre con utili in aumento del 19% a 326 milioni
di sterline su un fatturato in lieve calo a 4,29 miliardi di sterline. La
redditività è stata comunque inferiore alle previsioni degli analisti e il
titolo ha perso alla city 8 pence a quota 1.088. I sette messaggeri di Dino
Buzzati. Partito ad esplorare il regno di mio padre, di giorno in giorno vado
allontanandomi dalla città e le notizie che mi giungono si fanno sempre più
rare. Ho cominciato il viaggio poco più che trentenne e più di otto anni sono
passati, esattamente otto anni, sei mesi e quindici giorni di ininterrotto
cammino. Credevo, alla partenza, che in poche settimane avrei facilmente
raggiunto i confini del regno, invece ho continuato ad incontrare sempre nuove
genti e paesi; e dovunque uomini che parlavano la mia stessa lingua, che
dicevano di essere sudditi miei. Penso talora che la bussola del mio geografo
sia impazzita e che, credendo di procedere sempre verso il meridione, noi in
realtà siamo forse andati girando su noi stessi, senza mai aumentare la distanza
che ci separa dalla capitale; questo potrebbe spiegare il motivo per cui ancora
non siamo giunti all'estrema frontiera. Ma più sovente mi tormenta il dubbio che
questo confine non esista, che il regno si estenda senza limite alcuno e che,
per quanto io avanzi, mai potrò arrivare alla fine. Mi misi in viaggio che avevo
già più di trent'anni, troppo tardi forse. Gli amici, i familiari stessi,
deridevano il mio progetto come inutile dispendio degli anni migliori della
vita. Pochi in realtà dei miei fedeli acconsentirono a partire. Sebbene
spensierato - ben più di quanto sia ora! - mi preoccupai di poter comunicare,
durante il viaggio, con i miei cari, e fra i cavalieri della scorta scelsi i
sette migliori, che mi servissero da messaggeri. Credevo, inconsapevole, che
averne ne sette fosse addirittura un'esagerazione. Con l'andar del tempo mi
accorsi al contrario che erano ridicolmente pochi; e sì che nessuno di essi è
mai caduto malato, né è incappato nei briganti, né ha sfiancato le cavalcature.
Tutti e sette mi hanno servito con una tenacia e una devozione che difficilmente
riuscirò mai a ricompensare. per distinguerli facilmente imposi loro nomi con le
iniziali alfabeticamente progressive: Alessandro, Bartolomeo, Caio, Domenico,
Ettore, Federico, Gregorio. Non uso alla lontananza dalla mia casa, vi spedii il
primo, Alessandro, fin dalla sera del mio secondo giorno di viaggio, quando
avevamo percorso già un'ottantina di leghe. La sera dopo, per assicurarmi la
continuità delle comunicazioni, inviai il secondo, poi il terzo, poi il quarto,
consecutivamente, fino all'ottava sera di viaggio, in cui partì Gregorio. Il
primo non era ancora tornato. Ci raggiunse la decima sera, mentre stavamo
disponendo il campo per la notte, in una valle disabitata. Seppi da Alessandro
che la sua rapidità era stata inferiore al previsto; avevo pensato che,
procedendo isolato, in sella a un ottimo destriero, egli potesse percorrere, nel
medesimo tempo, una distanza due volte la nostra; Invece aveva potuto solamente
una volta e mezza; in una giornata, mentre noi avanzavamo di quaranta leghe, lui
ne divorava sessanta, ma non di più. Così fu degli altri. Bartolomeo, partito
per la città alla terza sera di viaggio, ci raggiunse alla quindicesima; Caio,
partito alla quarta, alla ventesima solo fu di ritorno. Ben presto constatai che
bastava moltiplicare per cinque i giorni fin lì impiegati per sapere quando il
messaggero ci avrebbe ripresi. Allontanandoci sempre più dalla capitale,
l'itinerario dei messi si faceva ogni volta più lungo. Dopo cinquanta giorni di
cammino, l'intervallo fra un arrivo e l'altro dei messaggeri cominciò a
spaziarsi sensibilmente; mentre prima me ne vedevo arrivare al campo uno ogni
cinque giorni, questo intervallo divenne di venticinque; la voce della mia città
diveniva in tal modo sempre più fioca; intere settimane passavano senza che io
ne avessi alcuna notizia. Trascorsi che furono sei mesi - già avevamo varcato i
Monti Fasani - l'intervallo fra un arrivo e l'altro dei messaggeri aumentò a ben
quattro mesi. Essi mi recavano oramai notizie lontane; le buste mi giungevano
gualcite, talora con macchie di umido per le notti trascorse all'addiaccio da
chi me le portava. Procedemmo ancora. Invano cercavo di persuadermi che le
nuvole trascorrenti sopra di me fossero uguali a quelle della mia fanciullezza,
che il cielo della città lontana non fosse diverso dalla cupola azzurra che mi
sovrastava, che l'aria fosse la stessa, uguale il soffio del vento, identiche le
voci degli uccelli. Le nuvole, il cielo, l'aria, i venti, gli uccelli, mi
apparivano in verità cose nuove e diverse; e io mi sentivo straniero. Avanti,
avanti! Vagabondi incontrati per le pianure mi dicevano che i confini non erano
lontani. Io incitavo i miei uomini a non posare, spegnevo gli accenti
scoraggiati che si facevano sulle loro labbra. Erano già passati quattro anni
dalla mia partenza; che lunga fatica. La capitale, la mia casa, mio padre, si
erano fatti stranamente remoti, quasi non ci credevo. Ben venti mesi di silenzio
e di solitudine intercorrevano ora fra le successive comparse dei messaggeri. Mi
portavano curiose lettere ingiallite dal tempo, e in esse trovavo nomi
dimenticati, modi di dire a me insoliti, sentimenti che non riuscivo a capire.
Il mattino successivo, dopo una sola notte di riposo, mentre noi ci rimettevamo
in cammino il messo ripartiva nella direzione opposta, recando alla città le
lettere che da parecchio tempo io avevo apprestate. Ma otto anni e mezzo sono
trascorsi. Stasera cenavo da solo nella mia tenda quando è entrato Domenico, che
riusciva ancora a sorridere benché stravolto dalla fatica. da quasi sette anni
non lo rivedevo. per tutto questo periodo lunghissimo egli non aveva fatto che
correre, attraverso praterie, boschi e deserti, cambiando chissà quante volte
cavalcatura, per portarmi quel pacco di buste che finora non ho avuto voglia di
aprire. Egli è già andato a dormire e ripartirà domani stesso all'alba.
Ripartirà per l'ultima volta. Sul taccuino ho calcolato che, se tutto andrà
bene, io continuando il cammino come ho fatto finora e lui il suo, non potrò
rivedere Domenico che fra trentaquattro anni. Io allora ne avrò settantadue. Ma
comincio a sentirmi stanco ed è probabile che la morte mi coglierà prima. Così
non lo potrò mai più rivedere. Fra trentaquattro anni (prima anzi, molto prima)
Domenico scorgerà inaspettatamente i fuochi del mio accampamento e si domanderà
perché mai nel frattempo, io abbia fatto così poco cammino. Come stasera. Il
buon messaggero entrerà nella mia tenda con le lettere ingiallite dagli anni,
cariche di assurde notizie di un tempo già sepolto; ma si fermerà sulla soglia,
vedendomi immobile disteso sul giaciglio, due soldati ai fianchi con le torce,
morto. Eppure, va, Domenico, e non dirmi che sono crudele! Porta, il mio ultimo
saluto alla città dove io sono nato. Tu sei il superstite legame con il mondo
che un tempo fu anche mio. I più recenti messaggi mi hanno fatto sapere che
molte cose sono cambiate, che mio padre è morto che la corona è passata a mio
fratello maggiore, che mi considerano perduto, che hanno costruito alti palazzi
di pietra là dove prima erano le querce sotto cui andavo solitamente a giocare.
Ma è pur sempre la mia vecchia patria. Tu sei l'ultimo legame con loro,
Domenico. Il quinto Messaggero, Ettore, che mi raggiungerà, Dio volendo, fra un
anno e otto mesi, non potrà ripartire perché non farebbe più in tempo a tornare.
Dopo di te il silenzio, o Domenico, a meno che finalmente io non trovi i
sospirati confini. Ma quanto più procedo, più vado convincendomi che non esiste
frontiera. non esiste, io sospetto, frontiera, almeno non nel senso che noi
siamo abituati a pensare. non ci sono muraglie di separazione, né valli
divisorie, né montagne che chiudano il passo. Probabilmente varcherò il limite
senza accorgermene neppure, e continuerò ad andare avanti, ignaro. Per questo io
intendo che Ettore e gli altri messi dopo di lui, quando mi avranno nuovamente
raggiunto, non riprendano più la via della capitale ma partano innanzi a
precedermi, affinché io possa sapere in antecedenza ciò che mi attende. un'ansia
inconsueta da qualche tempo si accende in me alla sera, e non è più rimpianto
delle gioie lasciate, come accadeva nei primi tempi del viaggio; piuttosto è
l'impazienza di conoscere le terre ignote a cui mi dirigo. Vado notando - e non
l'ho confidato finora a nessuno - vado notando come di giorno in giorno, man
mano che avanzo verso l'improbabile mèta, nel cielo irraggi una luce insolita
quale mai mi è apparsa, neppure nei sogni; e come le piante, i monti, i fiumi
che attraversiamo, sembrino fatti di una essenza diversa da quella nostrana e
l'aria rechi presagi che non so dire. Una speranza nuova mi trarrà domattina
ancora più avanti, verso quelle montagne inesplorate che le ombre della notte
stanno occultando. Ancora una volta io leverò il campo, mentre Domenico
scomparirà all'orizzonte dalla parte opposta, per recare alla città lontanissima
l'inutile mio messaggio. Il colombre di Dino Buzzati. Quando Stefano Roì compì i
dodici anni, chiese in regalo a suo padre, capitano di mare e padrone di un bel
veliero, che lo portasse con sé a bordo. "quando sarò grande" disse "voglio
andar per mare come te. E comanderò delle navi ancora più belle e grandi della
tua". "che Dio ti benedica, figliolo" rispose il padre. E siccome proprio quel
giorno il suo bastimento doveva partire, portò il ragazzo con sé. Era una
giornata splendida di sole; e il mare tranquillo. Stefano, che non era mai stato
sulla nave, girava felice in coperta, ammirando le complicate manovre delle
vele. E chiedeva di questo e di quello ai marinai che, sorridendo, gli davano
tutte le spiegazioni. Come fu giunto a poppa, il ragazzo si fermò, incuriosito,
a osservare una cosa che spuntava a intermittenza in superficie, a distanza di
due trecento metri, in corrispondenza della scia della nave. Benché il
bastimento già volasse, portato da un magnifico vento al giardinetto, quella
cosa manteneva sempre la distanza. E, sebbene egli non ne comprendesse la
natura, aveva qualcosa di indefinibile, che lo attraeva intensamente. Il Padre,
non vedendo Stefano più in giro, dopo averlo chiamato a gran voce invano, scese
dalla plancia e andò a cercarlo. "Stefano, che cosa fai lì impalato"? Gli chiese
scorgendolo infine a poppa, in piedi, che fissava le onde. "papà, vieni qui a
vedere". Il padre venne e guardò anche lui, nella direzione indicata dal
ragazzo, ma non riuscì a vedere niente. "c'è una cosa scura che spunta ogni
tanto dalla scia" disse "e che ci viene dietro". "nonostante i miei
quarant'anni" disse il padre "credo di avere ancora una vista buona. Ma non vedo
assolutamente niente". Poiché il figlio insisteva, andò a prendere il
cannocchiale e scrutò la superficie del mare, in corrispondenza della scia.
Stefano lo vide impallidire. "cos'è? Perché fai quella faccia"? "oh, non ti
avessi ascoltato" esclamò il capitano. "io adesso temo per te. Quella cosa che
tu vedi spuntare dalle acque e che ci segue, non è una cosa. Quello è un
colombre. È il pesce che i marinai sopra tutti temono, in ogni mare del mondo. È
uno squalo tremendo e misterioso, più astuto dell'uomo. per motivi che forse
nessuno saprà mai, sceglie la sua vittima, e quando l'ha scelta la insegue per
anni e anni, per una intera vita, finché è riuscito a divorarla. E lo strano è
questo: che nessuno riesce a scorgerlo se non la vittima stessa e le persone del
suo stesso sangue". "non è una favola"? "no. Io non l'avevo mai visto. Ma dalle
descrizioni che ho sentito fare tante volte, l'ho subito riconosciuto. Quel muso
da bisonte, quella bocca che continuamente si apre e chiude, quei denti
terribili. Stefano, non c'è dubbio, purtroppo, il colombre ha scelto te e finché
tu andrai per mare non ti darà pace. Ascoltami: ora noi torniamo subito a terra,
tu sbarcherai e non ti staccherai mai più dalla riva, per nessuna ragione al
mondo. Me lo devi promettere. Il mestiere del mare non è per te, figliolo. Devi
rassegnarti. Del resto, anche a terra potrai fare fortuna". Ciò detto, fece
immediatamente invertire la rotta, rientrò in porto e, col pretesto di un
improvviso malessere, sbarcò il figliolo. Quindi ripartì senza di lui.
Profondamente turbato, il ragazzo restò sulla riva finché l'ultimo picco
dell'alberatura sprofondò dietro l'orizzonte. Di là dal molo che chiudeva il
porto, il mare restò completamente deserto. Ma, aguzzando gli sguardi, Stefano
riuscì a scorgere un puntino nero che affiorava a intermittenza dalle acque: il
"suo" colombre, che incrociava lentamente su e giù, ostinato ad aspettarlo. Da
allora il Ragazzo con ogni espediente fu distolto dal desiderio del mare. Il
padre lo mandò a studiare in una città dell'interno, lontana centinaia di
chilometri. E per qualche tempo, distratto dal nuovo ambiente, Stefano non pensò
più al mostro marino. Tuttavia, per le vacanze estive, tornò a casa e per prima
cosa, appena ebbe un minuto libero, si affrettò a raggiungere l'estremità del
molo, per una specie di controllo, benché in fondo lo ritenesse superfluo. Dopo
tanto tempo, il Colombre, ammesso anche che tutta la storia narratagli dal padre
fosse vera, aveva certo rinunciato all'assedio. Ma Stefano rimase là, attonito,
col cuore che gli batteva. A distanza di due trecento metri dal molo,
nell'aperto mare, il sinistro pesce andava su e giù, lentamente, ogni tanto
sollevando il muso dall'acqua e volgendolo a terra, quasi con ansia guardasse se
Stefano Roi finalmente veniva. Così, l'idea di quella creatura nemica che lo
aspettava giorno e notte divenne per Stefano una segreta ossessione. E anche
nella lontana città gli capitava di svegliarsi in piena notte con inquietudine.
Egli era al sicuro, sì, centinaia di chilometri lo separavano dal colombre.
Eppure egli sapeva che, di là dalle montagne, di là dai boschi, di là dalle
pianure, lo squalo era ad aspettarlo. E, si fosse egli trasferito pure nel più
remoto continente, ancora il colombre si sarebbe appostato nello specchio di
mare più vicino, con l'inesorabile ostinazione che hanno gli strumenti del fato.
Stefano, ch era un ragazzo serio e volonteroso, continuò con profitto gli studi
e, appena fu uomo, trovò un impiego dignitoso e rimunerativo in un emporio di
quella città. Intanto il padre venne a morire per malattia, il suo magnifico
veliero fu dalla vedova venduto e il figlio si trovò ad essere erede di una
discreta fortuna. Il lavoro, le amicizie, gli svaghi, i primi amori: Stefano si
era ormai fatto la sua vita, ciononostante il pensiero del colombre lo assillava
come un funesto e insieme affascinante miraggio; e, passando i giorni, anziché
svanire, sembrava farsi più insistente. Aveva appena ventidue anni Stefano,
quando, salutati gli amici della città e licenziatosi dall'impiego, tornò alla
città natale e comunicò alla mamma la ferma intenzione di seguire il mestiere
paterno. La Donna, a cui Stefano non aveva mai fatto parola del misterioso
squalo, accolse con gioia la sua decisione. L'avere il figlio abbandonato il
mare per la città le era sempre sembrato, in cuor suo, un tradimento alle
tradizioni di famiglia. E Stefano cominciò a navigare, dando prova di qualità
marinare, di resistenza alle fatiche, di animo intrepido. Navigava, navigava, e
sulla scia del suo bastimento, di giorno e di notte, con la bonaccia e con la
tempesta, arrancava il colombre. Egli sapeva che quella era la sua maledizione e
la sua condanna, ma proprio per questo, forse, non trovava la forza di
staccarsene. E nessuno a bordo scorgeva il mostro, tranne lui. "non vedete
niente da quella parte"? Chiedeva di quando in quando ai compagni, indicando la
scia. "no, noi non vediamo proprio niente. Perché"? "ma non so. Mi pareva". "eh,
non avrai mica visto per caso un colombre" facevano quelli, ridendo e toccando
ferro. "perché ridete? Perché toccate ferro"? "perché il colombre è una bestia
che non perdona. E se si mettesse a seguire questa nave, vorrebbe dire che uno
di noi è perduto". Ma Stefano non mollava. La ininterrotta minaccia che lo
incalzava pareva anzi moltiplicare la sua volontà, la sua passione per il mare,
il suo ardimento nelle ore di lotta e di pericolo. Con la piccola sostanza
lasciatagli dal padre, come egli si sentì padrone del mestiere, acquistò con un
socio un piccolo piroscafo da carico, quindi ne divenne il solo proprietario e,
grazie a una serie di fortunate spedizioni, potè in seguito acquistare un
mercantile sul serio, avviandosi a traguardi sempre più ambiziosi. Ma i
Successi, e i milioni, non servivano a togliergli dall'animo quel continuo
assillo; né mai, d'altra parte, egli fu tentato di vendere la nave e di
ritirarsi a terra per intraprendere diverse imprese. Navigare, navigare, era il
suo unico pensiero. non appena, dopo lunghi tragitti, metteva piede a terra in
qualche porto, subito lo pungeva l'impazienza di ripartire. Sapeva che fuori
c'era il colombre ad aspettarlo, e che il colombre era sinonimo di rovina. Un
indomabile impulso lo traeva senza requie, da un oceano all'altro. Finché,
all'improvviso, Stefano un giorno si accorse di essere diventato vecchio,
vecchissimo; e nessuno intorno a lui sapeva spiegarsi perché, ricco com'era, non
lasciasse finalmente la dannata vita del mare. Vecchio, e amaramente infelice,
perché l'intera esistenza sua era stata spesa in quella specie di pazzesca fuga
attraverso i mari, per sfuggire al nemico. Grandi sono le soddisfazioni di una
vita laboriosa, agiata e tranquilla, ma ancora più grande è l'attrazione
dell'abisso. Ma più grande che le gioie di una vita agiata e tranquilla era
stata per lui sempre la tentazione dell'abisso. E una sera, mentre la sua
magnifica nave era ancorata al largo del porto dove era nato, si sentì prossimo
a morire. Allora chiamò il secondo ufficiale, di cui aveva grande fiducia, e gli
ingiunse di non opporsi a ciò che egli stava per fare. L'altro, sull'onore,
promise. Avuta questa assicurazione, Stefano, al secondo ufficiale che lo
ascoltava sgomento, rivelò la storia del colombre, che aveva continuato a
inseguirlo per quasi cinquant anni, inutilmente. "mi ha scortato da un capo
all'altro del mondo" disse "con una fedeltà che neppure il più nobile amico
avrebbe potuto dimostrare. Adesso io sto per morire. Anche lui, ormai, sarà
terribilmente vecchio e stanco. non posso tradirlo". Ciò detto, prese commiato,
fece calare in mare un barchino e vi salì, dopo essersi fatto dare un arpione.
"ora gli vado incontro" annunciò. "è giusto che non lo deluda. Ma lotterò, con
le mie ultime forze". A stanchi colpi di remi, si allontanò da bordo. Ufficiali
e marinai lo videro scomparire laggiù, sul placido mare, avvolto dalle ombre
della notte. C'era in cielo una falce di luna. non dovette faticare molto.
All'improvviso il muso orribile del colombre emerse di fianco alla barca.
"eccomi mi a te, finalmente" disse Stefano. "adesso, a noi due"! E, raccogliendo
le superstiti energie, alzò l'arpione per colpire. "uh" mugolò con voce
supplichevole il colombre "che lunga strada per trovarti. Anch'io sono distrutto
dalla fatica. Quanto mi hai fatto nuotare. E tu fuggivi, fuggivi. E non hai mai
capito niente". "perché"? Fece Stefano, punto sul vivo. "perché non ti ho
inseguito attraverso il mondo per divorarti, come pensavi. Dal re del mare avevo
avuto soltanto l'incarico di consegnarti questo". E lo squalo trasse fuori la
lingua, porgendo al vecchio capitano una piccola sfera fosforescente. Stefano la
prese fra le dita e guardò. Era una perla di grandezza spropositata. E lui
riconobbe la famosa perla del mare che dà, a chi la possiede, fortuna, potenza,
amore, e pace dell'animo. Ma era ormai troppo tardi. "ahimè"! Disse scuotendo
tristemente il capo. "come è tutto sbagliato. Io sono riuscito a dannare la mia
esistenza: e ho rovinato la tua". "addio, pover uomo" rispose il colombre. E
sprofondò nelle acque nere per sempre. Due mesi dopo, spinto dalla risacca, un
barchino approdò a una dirupata scogliera. Fu avvistato da alcuni pescatori che,
incuriositi, si avvicinarono. Sul barchino, ancora seduto, stava un bianco
scheletro: e fra le ossicine delle dita stringeva un piccolo sasso rotondo. Il
colombre è un pesce di grandi dimensioni, spaventoso a vedersi, estremamente
raro. A seconda dei mari, e delle genti che ne abitano le rive, viene anche
chiamato Kolomber, Kahloubrha, Kalonga, Kalu Balu, Chalung Gra. I Naturalisti
stranamente lo ignorano. Qualcuno perfino sostiene che non esiste. La giacca
stregata di Dino Buzzati. Benché io apprezzi l'eleganza nel vestire, non bado,
di solito, alla perfezione o meno con cui sono tagliati gli abiti dei miei
simili. Una sera tuttavia, durante un ricevimento in una casa di Milano conobbi
un uomo, dall'apparente età di quarant'anni, il quale letteralmente risplendeva
per la bellezza, definitiva e pura, del vestito. Non so chi fosse, lo incontravo
per la prima volta, e alla presentazione, come succede sempre, capire il suo
nome fu impossibile. Ma a un certo punto della sera mi trovai vicino a lui, e si
cominciò a discorrere. Sembrava un uomo garbato e civile, tuttavia con un alone
di tristezza. Forse con esagerata confidenza - Dio me ne avesse distolto - gli
feci i complimenti per la sua eleganza; e osai perfino chiedergli chi fosse il
suo sarto. L'uomo ebbe un sorrisetto curioso, quasi che si fosse aspettato la
domanda. "quasi nessuno lo conosce" disse "però è un gran maestro. E lavora solo
quando gli gira. per pochi iniziati". "dimodoché io" ...? "oh, provi, provi. Si
chiama Corticella, Alfonso Corticella, Via Ferrara 17". "sarà caro, immagino".
"lo presumo, ma giuro che non lo so. Quest'abito me l'ha fatto da tre anni e il
conto non me l'ha ancora mandato". "Corticella? Via Ferrara 17, ha detto"?
"esattamente" rispose lo sconosciuto. E mi lasciò per unirsi ad un altro gruppo.
in Via Ferrara 17 trovai una casa come tante altre e come quella di tanti altri
sarti era l'abitazione di Alfonso Corticella. Fu lui che venne ad aprirmi. Era
un vecchietto, coi capelli neri, però sicuramente tinti. con mia sorpresa, non
fece il difficile. Anzi, pareva ansioso che diventassi suo cliente. Gli spiegai
come avevo avuto l'indirizzo, lodai il suo taglio, gli chiesi di farmi un
vestito. Scegliemmo un pettinato grigio quindi egli prese le misure, e si
offerse di venire, per la prova, a casa mia. Gli chiesi il prezzo. non c'era
fretta, lui rispose, ci saremmo sempre messi d'accordo. Che uomo simpatico,
pensai sulle prime. Eppure più tardi, mentre rincasavo, mi accorsi che il
vecchietto aveva lasciato un malessere dentro di me (forse per i troppi
insistenti e melliflui sorrisi). Insomma non avevo nessun desiderio di
rivederlo. Ma ormai il vestito era ordinato. E dopo una ventina di giorni era
pronto. Quando me lo portarono, lo provai, per qualche secondo, dinanzi allo
specchio. Era un capolavoro. Ma, non so bene perché, forse per il ricordo dello
sgradevole vecchietto, non avevo nessuna voglia di indossarlo. E passarono
settimane prima che mi decidessi. Quel giorno me lo ricorderò per sempre. Era un
martedì di aprile e pioveva. Quando ebbi infilato l'abito - giacca, calzoni e
panciotto - constatai piacevolmente che non mi tirava o stringeva da nessuna
parte, come accade quasi sempre con i vestiti nuovi. Eppure mi fasciava alla
perfezione. Di regola nella tasca destra della giacca io non metto niente, le
carte le tengo nella tasca sinistra. Questo spiega perché solo dopo un paio
d'ore, in ufficio, infilando casualmente la mano nella tasca destra, mi accorsi
che c'era dentro una carta. Forse il conto del sarto? Era un biglietto da
diecimila lire. Restai interdetto. Io, certo, non ce l'avevo messo. D'altra
parte era assurdo pensare a un regalo della mia donna di servizio, la sola
persona che, dopo il sarto, aveva avuto occasione di avvicinarsi al vestito. O
che fosse un biglietto falso? Lo guardai controluce, lo confrontai con altri.
Più buono di così non poteva essere. Unica spiegazione possibile, una
distrazione del Corticella. Magari era venuto un cliente a versargli un acconto,
il sarto in quel momento non aveva con sé il portafogli e, tanto per non
lasciare il biglietto in giro, l'aveva infilato nella mia giacca, appesa ad un
manichino. Casi simili possono capitare. Schiacciai il campanello per chiamare
la segretaria. Avrei scritto una lettera al Corticella restituendogli i soldi
non miei. Senonché, e non ne saprei dire il motivo, infilai di nuovo la mano
nella tasca. "che cos'ha dottore? Si sente male"? Mi chiese la segretaria
entrata in quel momento. Dovevo essere diventato pallido come la morte. Nella
tasca, le dita avevano incontrato i lembi di un altro cartiglio; il quale pochi
istanti prima non c'era. "no, no, niente" dissi. "un lieve capogiro. Da qualche
tempo mi capita. Forse sono un pò stanco. Vada pure, signorina, c'era da dettare
una lettera, ma lo faremo più tardi". Solo dopo che la segretaria fu andata,
osai estrarre il foglio dalla tasca. Era un altro biglietto da diecimila lire.
Allora provai una terza volta. E una terza banconota uscì. Il cuore mi prese a
galoppare. Ebbi la sensazione di trovarmi coinvolto, per ragioni misteriose, nel
giro di una favola come quelle che si raccontano ai bambini e che nessuno crede
vere. Col pretesto di non sentirmi bene, lasciai l'ufficio e rincasai. Avevo
bisogno di restare solo. per fortuna, la donna che faceva i servizi se n'era già
andata. Chiusi le porte, abbassai le persiane. Cominciai a estrarre le banconote
una dopo l'altra con la massima celerità, dalla tasca che pareva inesauribile.
Lavorai in una spasmodica tensione di nervi, con la paura che il miracolo
cessasse da un momento all'altro. Avrei voluto continuare per tutta la sera e la
notte, fino ad accumulare miliardi. Ma a un certo punto le forze mi vennero
meno. Dinanzi a me stava un mucchio impressionante di banconote. L'importante
adesso era di nasconderle, che nessuno ne avesse sentore. Vuotai un vecchio
baule pieno di tappeti e sul fondo, ordinati in tanti mucchietti, deposi i
soldi, che via via andavo contando. Erano cinquantotto milioni abbondanti. Mi
risvegliò al mattino dopo la donna, stupita di trovarmi sul letto ancora tutto
vestito. Cercai di ridere, spiegando che la sera prima avevo bevuto un pò troppo
e che il sonno mi aveva colto all'improvviso. Una nuova ansia: la donna mi
invitava a togliermi il vestito per dargli almeno una spazzolata. Risposi che
dovevo uscire subito e che non avevo tempo di cambiarmi. Poi mi affrettai in un
magazzino di abiti fatti per comprare un altro vestito, di stoffa simile; avrei
lasciato questo alle cure della cameriera; il "mio", quello che avrebbe fatto di
me, nel giro di pochi giorni, uno degli uomini più potenti del mondo, l'avrei
nascosto in un posto sicuro. non capivo se vivevo in un sogno, se ero felice o
se invece stavo soffocando sotto il peso di una fatalità troppo grande. Per la
strada, attraverso l'impermeabile, palpavo continuamente in corrispondenza della
magica tasca. Ogni volta respiravo di sollievo. Sotto la stoffa rispondeva il
confortante scricchiolio della carta moneta. Ma una singolare coincidenza
raffreddò il mio gioioso delirio. Sui giornali del mattino campeggiava la
notizia di una rapina avvenuta il giorno prima. Il Camioncino blindato di una
banca che, dopo aver fatto il giro delle succursali, stava portando alla sede
centrale i versamenti della giornata, era stato assalito e svaligiato in Viale
Palmanova da quattro banditi. All'accorrere della gente, uno dei gangster, per
farsi largo, si era messo a sparare. E un passante era rimasto ucciso. Ma
soprattutto mi colpì l'ammontare del bottino: esattamente cinquantotto milioni
(come i miei). Poteva esistere un rapporto fra la mia improvvisa ricchezza e il
colpo brigantesco avvenuto quasi contemporaneamente? Sembrava insensato
pensarlo. E io non sono superstizioso. Tuttavia il fatto mi lasciò molto
perplesso. Più si ottiene e più si desidera. Ero già ricco, tenuto conto delle
mie modeste abitudini. Ma urgeva il miraggio di una vita di lussi sfrenati. E la
sera stessa mi rimisi al lavoro. Ora procedevo con più calma e con minore
strazio dei nervi. Altri centotrentacinque milioni si aggiunsero al tesoro
precedente. Quella notte non riuscii a chiudere occhio. Era il presentimento di
un pericolo? O la tormentata coscienza di chi ottiene senza meriti una favolosa
fortuna? O una specie di confuso rimorso? Alle prime luci balzai dal letto, mi
vestii e corsi fuori in cerca di un giornale. Come lessi, mi mancò il respiro.
Un incendio terribile, scaturito da un deposito di nafta, aveva semi distrutto
uno stabile nella centralissima Via San Cloro. Fra l'altro erano state divorate
dalle fiamme le casseforti di un grande istituto immobiliare, che contenevano
oltre centotrenta milioni in contanti. Nel rogo, due vigili del fuoco avevano
trovato la morte. Devo ora forse elencare uno per uno i miei delitti? Sì, perché
ormai sapevo che i soldi che la giacca mi procurava, venivano dal crimine, dal
sangue, dalla disperazione, dalla morte, venivano dall'inferno. Ma c'era pure
dentro di me l'insidia della ragione la quale, irridendo, rifiutava di ammettere
una mia qualsiasi responsabilità. E allora la tentazione riprendeva, e allora la
mano - era così facile! - si infilava nella tasca e le dita, con rapidissima
voluttà, stringevano i lembi del sempre nuovo biglietto. I soldi, i divini
soldi! Senza lasciare il vecchio appartamento (per non dare nell'occhio), mi ero
in poco tempo comprato una grande villa, possedevo una preziosa collezione di
quadri, giravo in automobili di lusso, e, lasciata la mia ditta per "motivi di
salute", viaggiavo su e giù per il mondo in compagnia di donne meravigliose.
Sapevo che, ogniqualvolta riscuotevo denari dalla giacca, avveniva nel mondo
qualcosa di turpe e doloroso. Ma era pur sempre una consapevolezza vaga, non
sostenuta da logiche prove. Intanto, a ogni mia nuova riscossione, la coscienza
mia si degradava, diventando sempre più vile. E il sarto? Gli telefonai per
chiedere il conto, ma nessuno rispondeva. In Via Ferrara, dove andai a cercarlo,
mi dissero che era emigrato all'estero, non sapevano dove. Tutto dunque
congiurava a dimostrarmi che, senza saperlo, io avevo stretto un patto col
demonio. Finché nello stabile dove da molti anni abitavo, una mattina trovarono
una pensionata sessantenne asfissiata col gas; si era uccisa per aver smarrito
le trentamila lire riscosse il giorno prima (e finite in mano mia). Basta,
basta! Per non sprofondare fino al fondo dell'abisso, dovevo sbarazzarmi mi
della giacca. non già cedendola ad altri, perché l'obbrobrio sarebbe continuato
(chi mai avrebbe potuto resistere a tanta lusinga?). Era indispensabile
distruggerla. In macchina raggiunsi una recondita valle delle Alpi. Lasciai
l'auto su uno spiazzo erboso e mi incamminai su per un bosco. non c'era anima
viva. Oltrepassato il bosco, raggiunsi le pietraie della morena. Qui, fra due
giganteschi macigni, dal sacco da montagna trassi la giacca infame, la cosparsi
di petrolio e diedi fuoco. in pochi minuti non rimase che la cenere. Ma
all'ultimo guizzo delle fiamme, dietro di me - pareva a due o tre metri di
distanza - risuonò una voce umana: "troppo tardi, troppo tardi"! Terrorizzato,
mi volsi con un guizzo da serpente. Ma non si vedeva nessuno. Esplorai intorno,
saltando da un pietrone all'altro, per scovare il maledetto. non c'erano che
pietre. Nonostante lo spavento provato, ridiscesi al fondo valle con un senso di
sollievo. Libero, finalmente. E ricco, per fortuna. Ma sullo spiazzo erboso, la
mia macchina non c'era più. E, ritornato che fui in città, la mia sontuosa villa
era sparita; al suo posto, un prato incolto con dei pali che reggevano l'avviso
"terreno comunale da vendere". E i depositi in banca, non mi spiegai come,
completamente esauriti. E scomparsi, nelle mie numerose cassette di sicurezza, i
grossi pacchi di azioni. E polvere, nient'altro che polvere, nel vecchio baule.
Adesso ho ripreso stentatamente a lavorare, me la cavo a malapena, e, quello che
è più strano, nessuno sembra meravigliarsi della mia improvvisa rovina. E so che
non è ancora finita. So che un giorno suonerà il campanello della porta, io
andrò ad aprire e mi troverò di fronte, col suo abbietto sorriso, a chiedere
l'ultima resa dei conti, il sarto della malora. Chi era? Chi fuma? Chi parte?
Chi verrebbe? Chi si ferma? Chi parte domani? Chi avvisa Francesco? Chi mangia
patate? Chi rientra tardi? Chi va al cinema? Chi preferisce la pizza? Chi ha
avvisato Francesco? Chi avvisa Francesco e Paolo? Chi ha ordinato una birra? Chi
mangia patate e spezzatino? Chi ha deciso di partire domenica? Chi rientra prima
di domani sera? Chi fuma più di venti sigarette al giorno? Chi ha mangiato tutti
i biscotti della nonna? Chi ha visto l'ultimo film di Gabriele Salvadores? Chi
ha visto l'ultimo film di Gabriele Salvadores sulla guerra in Bosnia? Chi si è
dimenticato di timbrare il biglietto prima di salire sul treno? Chi ha
intenzione di rimanere fino alle 5 per aiutare a pulire? Chi di voi va al cinema
più di due volte al mese? Chi di voi passa a prendere Francesco per andare al
cinema stasera? Chi ha aperto il finestrino senza chiedere il permesso? Chi vi
ha dato l'autorizzazione ad entrare in istituto dopo mezzanotte? Chi ha voglia
di andarmi a comprare un gelato fragola, limone e mirtilli? Chi sarebbe così
gentile da portarmi in ufficio una pizza al prosciutto e una birra media alla
spina? Che cosa? Cosa dici? Che mangi? che cosa fai? che cosa pensi? Cosa hai
deciso? Che fai stasera? Che stai facendo? Cosa mi hai detto? Che hai mangiato
per cena? Cosa hai deciso di fare? che cosa hai deciso di fare alla fine? Che
farai questa sera dopo la palestra? Che sta mangiando Francesco per cena? che
cosa ti sei comprato a Roma? Cosa mangia di solito Francesco a colazione? che
cosa intendi fare per risolvere questo problema? Cosa fanno loro durante il fine
settimana? Cosa ti ha detto tuo fratello prima di partire? Che hai deciso di
fare per aiutare tuo fratello? Che cosa ti sei comperato nel negozio del tuo
amico? Che farai questa sera dopo essere andato al cinema con i tuoi amici? Cosa
sta piantando in giardino il tuo vicino di casa? Che cosa credevi di risolvere
aprendo la finestra nella camera da letto di Francesco? Che hai comperato per la
festa di compleanno del tuo amico di Roma? Cosa ti hanno regalato i tuoi
compagni di scuola per il tuo compleanno? che cosa hai in mente di fare durante
questo fine settimana mentre Francesco è a Roma? Cosa pensano di organizzare i
tuoi compagni di scuola la settimana dopo ferragosto? Qual è? Quali sono? Quale
macchina? Quali piatti? Che maglione prendo? Che musica ascolti? Quale
bicicletta uso? Quali di questi? Qual'è la tua macchina? Quale maglione devo
prendere? Che musica stai ascoltando? Quale bicicletta potrei usare? Qual è il
tuo libro preferito? Che soluzione hai in mente? Che piatti devo mettere sul
tavolo? Che bicicletta potrei usare per andare al cinema? Quali sorprese ti ha
riservato la domenica? Che intenzione hai nei confronti di tuo fratello? Che
strategia pensavi di adottare in vista degli esami? Quale dei tuoi amici
verrebbe con me al cinema? Quale bicicletta o motorino potrei usare per andare
in centro? Che piani hai per il fine settimana? Quale film vorresti andare a
vedere con Francesco questa sera? Qual è il nome del protagonista principale del
film "guerre stellari"? Qual è il pianeta del nostro sistema solare più distante
dalla terra? Qual è lo sport più popolare e più praticato in Italia? Che libro
potrei comprare da regalare al mio miglior amico per il suo compleanno? Quali
piatti e quali bicchieri mi consigli di comperare per tua sorella come regalo di
nozze? Perché piangi? Perché piove? Perché quello? Perché no? Perché non mangi?
Perché a loro? Perché questo maglione? Perché non quello? Perché noi no? Perché
non mangi tutto? Perché oggi mangi meno? Perché mangi meno oggi? Perché non
metti quello? Perché non smetti di fumare? Perché hai comperato quella casa?
Perché questo maglione non ti piace? Perché hai deciso di andartene? Perché non
hai mantenuto la promessa fatta? Perché hai evitato di incontrare il tuo
collega? Perché hai deciso di andartene a metà del film? Perché hai mangiato
tutte le caramelle della nonna Lucia? Perché non compri quel settimanale con le
ricette di cucina vegetariana? Perché non vorresti invitare l'amico di tuo
fratello alla tua festa di compleanno? Perché hai acceso il televisore in cucina
durante il pranzo? Perché hai aperto il finestrino senza il permesso del
controllore? Perché sei andato in centro con la bicicletta di tuo fratello
Giovanni? Perché non la smetti di disturbare tua sorella mentre sta studiando?
Perché non vuoi andare a vedere l'ultimo film di fantascienza al Cinema Modena?
Perché non metti il maglione rosso, regalo della sorella di Francesco in
occasione dello scorso natale? Quando parti? Quando finisce? Quando ceni? Quando
prenotiamo? Quando dobbiamo prenotare? Quando hai finito? Quando hai cenato?
Quando sei rientrato? Quando volete partire? Quando pensavi di partire? Quando
finisci il corso? Quando telefono a tuo fratello? Quando andresti al cinema?
Quando si libera un posto? Quando vogliono partire i tuoi amici? Quando ti
comprerai una macchina? Quando la sua innocenza è diventata evidente? Quando ti
deciderai a comprare una macchina? Quando vi siete convinti della sua innocenza?
Quando hai visto il fratello di Francesco l'ultima volta? Quando hai deciso di
andare a vivere per conto tuo? Quando organizziamo una cena con tutti i
colleghi? Quando scade l'assicurazione dell'auto di tua moglie? Quando possiamo
vederci per definire le prossime vacanze? Quando la sua innocenza è diventata
evidente ai familiari? Quando ti deciderai a comprare una macchina nuova? Quando
hai intenzione di andare in vacanza quest'anno? Quando ha intenzione di andare a
fare una visita ai tuoi genitori in America? Quando la polizia ha scoperto il
delitto commesso nella gioielleria di Via Rosmini? Dove vai? Dove sei? Dove
dormiamo? Dove alloggiavano? Dove ci mettiamo? Dove vorresti cenare? Dove siete
diretti? Dove hanno dormito? Dove vai zoppicante? Dove li hai messi? Dove hai
pranzato oggi? Dove andate in ferie? Dove hanno trovato parcheggio? Dove hai
comprato questo? Dove sei stato tutto questo tempo? Dove pensi di andare in
ferie? Dove hai intenzione di andare in ferie? Dove hanno trovato questo reperto
archeologico? Dove potrebbero aver trovato questo reperto archeologico? Dove vi
siete dati appuntamento per la cena di stasera? Dove andate in ferie ogni anno
con i vostri amici? Dove si può comperare del buon vino a buon prezzo? Dove ha
comperato il quadro appeso vicino alla scarpiera? Dove è finita la custodia dei
miei occhiali da sole? Dove avrebbero dovuto fermarsi per chiedere informazioni?
Dove hai messo il maglione rosso che ti ha regalato la zia Lucia a natale? Dove
hai parcheggiato la macchina presa in prestito dal tuo amico Francesco? Dove
andresti a parcheggiare in centro escludendo i parcheggi a pagamento? Dove
andresti a parcheggiare se andassi al cinema in centro con i tuoi amici stasera?
Chi era quel ragazzo con cui stavi parlando? E chi sarebbe costui? Ma chi lo
conosce? Chi era il protagonista di quel film che abbiamo visto l'altra sera?
Questo libro chi l'ha letto? E questo autore chi lo conosce? Chi di voi conosce
Francesco, il marito di Giovanna? Francesco, chi lo conosce? Chi conosce il
ragazzo con un maglione rosso, seduto vicino alla finestra? Chi conosce il
ragazzo che indossa un maglione rosso, seduto vicino alla finestra? che cosa hai
deciso di comprare a Giovanni, il fidanzato di tua sorella? Ma cosa pensi di
fare? E che risolvi in questo modo? Francesco, che cosa ti ha regalato? di
questo autore che cosa ne pensi? Francesco, il marito di Giovanna, cosa ti aveva
regalato? Francesco, il ragazzo che hai conosciuto in piscina, che cosa
indossava? E Francesco cosa ne dice? di che cosa stai parlando? Il libro che ti
ha regalato tua sorella a natale, di cosa parla? E quale stai leggendo? Ma quale
vorresti comprare? E Francesco quali vorrebbe? Francesco quali libri ha letto?
Il ragazzo che hai conosciuto in montagna, Francesco, che libro ti suggerì? Il
libro che ti ha regalato tua sorella a natale, di quali argomenti tratta? La
vicina di casa di tuo fratello, che hai conosciuto domenica scorsa, quale corso
vorrebbe seguire? Maria, la vicina di casa di tuo fratello, conosciuta la
settimana scorsa, a quale corso si è iscritta? E perché non vieni? Ma perché
fumi? Francesco perché non viene con noi? Francesco, perché non vai al cinema?
Francesco, il vicino di casa di tuo fratello, perché vive solo? Perché hai
invitato Francesco, il ragazzo che hai conosciuto in piscina la scorsa domenica?
Perché non mangi la torta che tua sorella ha preparato per il tuo compleanno?
Perché non mangi la torta che tua sorella ha preparato per il tuo compleanno,
decorandola con tanta cura? Francesco, perché non mangi la torta che tua sorella
ha preparato per il tuo compleanno, decorandola con tanta cura? Francesco, il
vicino di casa di tuo fratello, perché non mangia la torta che tua sorella ha
preparato per il suo compleanno? E quando arriva? Ma quando parti? E tu quando
parti? Ma lui quando parte? Francesco quando parte? Francesco, quando parte
Luigi? Francesco, il vicino di casa di tuo fratello, quando parte? Quando arriva
Francesco, il ragazzo che hai conosciuto in piscina la scorsa domenica? Maria,
la vicina di casa di tuo fratello, conosciuta la settimana scorsa, quando
arriva? "i sette Messaggeri", il libro di Buzzati che tua sorella ti ha regalato
per il tuo compleanno, quando è stato scritto? E dove? Ma dove? Sai dove? E tu
dove vai? Ma tu dove stai andando? La macedonia, dove l'hai messa? Francesco
dove sta andando? Francesco, dove sta andando Luigi? Maria, la ragazza che vive
in appartamento con tuo fratello a Milano, dove ha frequentato l'università? "I
sette messaggeri", il libro di Buzzati che hai regalato a tua sorella per il suo
compleanno, dove l'hai comprato? Ti andrebbe un'aranciata? un'aranciata, ti
andrebbe? Vai al cinema con Francesco? Con Francesco vai al cinema? Al cinema,
ci vai con Francesco? Vieni al cinema con me? Oppure preferisci andare con
Francesco? Vieni al cinema con me oppure preferisci andare con Francesco? Vieni
a casa in macchina con me o prendi l'autobus? E se piove? Ti è piaciuta la
macedonia che ha preparato Maria? La macedonia che ha preparato Maria, ti è
piaciuta? E quella di Simona? La macedonia o il gelato? Preferisci la macedonia
o il gelato? Macedonia, gelato o tiramisù? La macedonia, il gelato o il
tiramisù? Preferisci macedonia, gelato o tiramisù? Preferisci la macedonia, il
gelato o il tiramisù? Preferisci spaghetti e gelato o pizza e crostata di mele?
Macedonia e spremuta? Macedonia e spremuta per merenda? Macedonia e spremuta
vanno bene? Macedonia e spremuta ti va bene? Ti va bene macedonia e spremuta?
Hamburger, patatine, macedonia e spremuta? Hamburger, patatine, macedonia e
spremuta, ti vanno bene? Hamburger di maiale, patatine con maionese, crostata di
mele e spremuta d'arancia? La macedonia che ha preparato zia Lucia e il succo
d'arancia, ti vanno bene? La macedonia? È la macedonia che volevi mangiare? Era
la crostata che avevi ordinato? È questo libro che volevi leggere? È la mia
bicicletta che volevi usare? È in Sicilia che vai in ferie? L'hai assaggiata la
crostata? L'hai stirata la camicia? Non l'hai stirata la camicia? L'hai letto il
romanzo? Non l'hai ancora aperto il regalo? La crostata vuoi mangiare? non la
macedonia? Francesco, l'ha vinto il concorso? Francesco, l'ha vinto il concorso
o no? L'ha vinto Francesco il concorso? Francesco, il concorso, l'ha vinto?
Francesco, il concorso, l'ha vinto o no? Francesco, il concorso, l'ha vinto o
non l'ha vinto? Il concorso, l'ha vinto Francesco? Il concorso, Francesco, l'ha
vinto? Il concorso, Francesco, l'ha vinto o no? Il concorso, Francesco, l'ha
vinto o non l'ha vinto? È il concorso da ricercatore che Francesco ha vinto? È
il concorso da ricercatore che Francesco ha vinto oppure no? È il concorso da
ricercatore che Francesco ha vinto o quello da assistente? Francesco ha vinto il
concorso? Il concorso l'ha vinto Francesco o Giovanni? L'ha vinto Francesco o
Giovanni il concorso? Hai comprato il maglione rosso o quello verde? Hai
ordinato la pizza con mozzarella di bufala o quella ai quattro formaggi? Il
libro sul tavolo in cucina è tuo? È tuo il libro sul tavolo in cucina? Il libro
sul tavolo, con la copertina rossa, è tuo? Il libro con la copertina rossa, sul
tavolo in cucina, è tuo? Il libro sul tavolo, quello con la copertina rossa, è
tuo? Il libro che sta sul tavolo in cucina è tuo? Il libro che sta sul tavolo in
cucina, con la copertina rossa, è tuo? Il libro che sta sul tavolo in cucina,
quello con la copertina rossa, è tuo? Il libro sul tavolo in cucina è quello che
ti ha regalato Francesco? Il libro sul tavolo in cucina te l'ha regalato
Francesco? Te l'ha regalato Francesco il libro che sta sul tavolo in cucina? Di
chi è il libro sul tavolo in cucina? Il Libro sul tavolo in cucina di chi è? Il
Libro sul tavolo in cucina, con la copertina rossa, di chi è? Di chi è il libro
sul tavolo in cucina, con la copertina rossa? Quello è il libro che ti ha
regalato Francesco? È quello il libro che ti ha regalato Francesco? Questo
libro, te l'ha regalato Francesco? Te l'ha regalato Francesco questo libro?
Francesco, ti ha regalato questo libro? Quale di questi libri ti ha regalato
Francesco? Quel libro con la copertina rossa, sullo scaffale, in alto, a destra,
è quello che ti ha regalato Francesco? Quel libro con la copertina rossa, che
sta sullo scaffale, in alto, a destra, è quello che ti ha regalato Francesco? Me
ne daresti uno? Non me ne daresti uno? Glielo potresti passare? Chi di voi
glielo può passare? Chi di voi glielo può passare? Guerra in Bosnia. Servizi di
posta elettronica. Sia di tipo indiretto: Un semplice servizio di piccoli
annunci elettronici, in cui il collegamento tra chi fa l'annuncio e chi risponde
non è immediato; Sia in tempo reale: in questo modo, tramite il loro minitel,
due o più utenti possono davvero condurre una "conversazione telematica". Tra i
mille servizi telematici proposti in Francia ai minitelisti, molti sono
deludenti. Gli editori telematici tendono spesso a riprodurre i prodotti su
carta. un'assurdità: Con 20 righe di 40 caratteri, lo schermo del minitel
consente di trasmettere soltanto informazioni molto brevi. Questi servizi
telematici senza immaginazione, che "odorano di carta", spiegano forse lo scarso
successo delle semplici banche dati. Soltanto l'elenco telefonico elettronico
sembra aver convinto l'utenza dei vantaggi di un repertorio informatizzato.
Invece i servizi in cui l'utente non è soltanto un lettore passivo hanno avuto
molto più successo. Per esempio, i Servizi di telebanca che consentono al
cliente di fare tutti i tipi di operazione sul proprio conto corrente senza
muoversi di casa rappresentano circa il 40 per cento delle chiamate telematiche
di Monsieur Dupont. Questo segna l'inizio di un mutamento importante nella vita
quotidiana della gente. I numerosi spostamenti necessari ogni giorno per andare
a fare una prenotazione, pagare una bolletta, compilare un modulo, potranno
essere sostituiti da qualche minuto passato davanti al minitel. La controparte
di questa economia di tempo sarà ovviamente una bolletta telefonica più salata.
sono i servizi di posta elettronica quelli che hanno davvero sedotto il
pubblico. Joseph Gicquel, responsabile del servizio telematico del quotidiano
parigino Liberation, racconta: "abbiamo iniziato a offrire un servizio
telematico alla fine dell'83, proponendo due servizi di informazione. Uno che
sintetizzava le notizie del giorno, l'altro che proponeva quotidianamente una
scelta di spettacoli fatta dai critici del giornale. Questi servizi producevano
complessivamente 2500 ore di collegamento al mese. All'inizio di quest'anno
abbiamo aperto un servizio di piccoli annunci elettronici: Il traffico si è
moltiplicato, passando a circa 1330 ore al giorno. in giugno abbiamo aperto un
sistema di posta elettronica diretta. E il traffico è salito a 2500 ore al
giorno. Questi servizi producono un fatturato di 1,8 milioni di franchi (quasi
400 milioni di lire) al mese, con un utile netto mensile di 900.000 franchi (sui
200 milioni di lire). Tutto con una struttura permanente di sole tre persone. Il
paradosso è che i servizi di posta elettronica che rappresentano l'80 per cento
del fatturato non ci costano praticamente niente poiché in essi l'informazione
viene creata dagli utenti stessi. "però", aggiunge Joseph Gicquel, "rimane un
grosso punto interrogativo: Non possediamo alcun dato sulla fedeltà degli
utenti. Si scoraggiano appena ricevono la prima bolletta telefonica, il cui
importo astronomico riflette un primo momento di entusiasmo per il minitel. non
si sa: Il ritmo di distribuzione dei minitel è così rapido che nuovi utenti
sempre più numerosi prendono forse il posto degli utenti delusi. L'unico dato
rassicurante è che il traffico telematico cresce più rapidamente (17 per cento
al mese) del numero dei minitel (8 per cento al mese). Comunque, a lungo
termine, per continuare a soddisfare l'utenza, bisognerà offrire dei servizi che
non siano unicamente basati sul fenomeno della posta elettronica. Cercheremo di
creare dei servizi di informazioni pratiche, anche se sono indubbiamente più
cari da produrre". Se l'interesse del grande pubblico per la telematica potrebbe
registrare, per i motivi che spiega il responsabile di Liberation, una lieve
flessione, ciò non spaventa i dirigenti della Dgt. Essi sottolineano che la
telematica per il grande pubblico è soltanto un aspetto del fenomeno "minitel".
Il più visibile ma non il più redditizio: Il 55 per cento del traffico proviene
dalle imprese, non dall'utente privato. per esse, in particolare per le piccole
e medie imprese, il minitel è stato un vero miracolo: Un terminale informatico
quasi gratuito (a differenza degli utenti privati le imprese pagano 15 mila lire
al mese per l'uso del minitel), così piccolo da poter essere sistemato su una
scrivania, e che qualsiasi impiegato può utilizzare immediatamente senza
difficoltà. I Rapporti dell'impresa con i suoi partner (banche, fornitori,
clienti, filiali), che poco tempo fa richiedevano tonnellate di moduli di ogni
tipo, vengono sempre più smaterializzati dalla comunicazione telematica. E forse
questo è il fatto meno apparente, ma il più importante dell'esperimento
francese. L'ufficio del commissario Basettoni: Creato da Walt Disney, è fatto di
cose rotonde e di colori pastello come una torta di canditi. L'ufficio di un
amministratore delegato: Una scrivania oceanica di palissandro scintillante.
L'ufficio di un impiegato delle poste italiane: Un tavolino, un terminale, un
esile balconcino protetto da vetro antiproiettile, un orrendo vasetto
mucillaginoso contenente colla e spatolina. Tre uffici: Come sogno infantile,
come segno di potere, come frustrazione quotidiana. Nel film Brazil di Terry
Gilliam, che ha allietato i cinespettatori europei per tutto l'85, le tipologie
d'ufficio dominanti sono due: Il primo, l'ufficio operativo, è una batteria di
enormi macchinari sferraglianti ad altezza d'uomo con schermi di computer
assurdi (macchine da scrivere Underwood inizio secolo con lente d'ingrandimento
parabolica), dinanzi ai quali siedono impiegati schiavi dagli occhi cerchiati.
Il secondo, l'ufficio semi direzionale, è una cella di un metro e mezzo per tre
per quattro d'altezza, con luci al neon lividissime e altarino computer
nell'angolo, al servizio di funzionari piranha. Un luogo che Silvio Pellico non
avrebbe scambiato con il carcere dello Spielberg. Brazil è un film di
fantascienza, ancorché "critica". Ma quanto è "fanta", e quanto è "scienza"? La
verità è che l'ufficio dell'uomo di oggi è un'entità poco chiara. È tutto e il
contrario di tutto. È, insieme, il passato e il futuro, un luogo eternamente
provvisorio, un "rito di passaggio". Il Presente, in questa equazione, trova
poco spazio, è mal definito, ha contorni vaghi e contradditori. Eppure tutti,
l'industria che lo mette in piedi, l'architetto che lo disegna, l'operatore che
ci lavora, sanno che il punto di partenza è l'uomo presente, il lavoro di oggi.
Ma come definire il lavoro di oggi? Con i rapidissimi mutamenti della sua
organizzazione e dei suoi mezzi informativi, intuire la sua evoluzione a breve e
medio termine appare un esercizio rischioso. Questa contraddizione spiega forse
perché nel 1986 i tre paradigmi citati all'inizio (commissario Basettoni,
amministratore delegato, impiegata delle poste) sono rispettabili e realistici.
Anche se non giustifica affatto quella terrificante e sublime asincronia
italiana per cui l'ufficio del futuro deve passare per la colla di pesce. Per
affrontare l'argomento ufficio abbiamo scelto un interlocutore speciale, un
personaggio che se ne occupa da 25 anni, progettando le macchine e i mobili che
circondano i colletti bianchi della società contemporanea: Ma progettandoli da
artista, da filosofo, da uomo che disegna per l'uomo. Questo signore è Ettore
Sottsass, uno dei più importanti designer del mondo. suo malgrado, perché è
solito schermirsi. "non riesco a immaginarmi storicizzato". Disegnatore,
pittore, ceramista, architetto, libero pensatore, sognatore, ha scritto diari
sui templi indiani e ha progettato il primo computer italiano per Olivetti; Ha
disegnato gioielli che sembrano fatti da un indiano navajo e ha creato
sofisticati sistemi integrati di mobili per uffici. Nato a Innsbruck in Austria
nel 1917 da padre trentino (architetto), Ettore Sottsass ha fatto l'alpino in
Montenegro, lo studente squattrinato a Milano, lo sperimentatore a Torino e New
York, il viaggiatore a Calcutta, girando il mondo alla ricerca di cose belle.
Sottsass collabora con la Olivetti da un quarto di secolo. Sembra una stranezza,
come se Picasso avesse lavorato per la Peugeot. È un caposcuola, un guru, sempre
suo malgrado, perché non si sente divo ma maestro, e forse neanche quello. Dice
"ho fatto delle cose", ma in realtà ha anticipato di 30 anni le problematiche
del design di oggi. Quando pochi anni fa, dopo allori e mostre in mezzo mondo,
ha fondato a Milano il movimento internazionale Memphis, Sottsass si è trovato
al centro di uno strano mondo colorato fatto di oggetti e di tessuti che ha
incantato molte persone e molte altre ne ha fatte inorridire. da allora nessuno
lo ha più lasciato in pace. neanche Genius. abbiamo incontrato Ettore Sottsass
seduto a un tavolino chiaro e modestissimo, nel suo studio Sottsass Associati,
nel cuore vecchio di Milano: Luogo di lavoro con i suoi collaboratori, con Aldo
Cibic, Marco Zanini o Michele De Lucchi, e luogo iniziatico per una schiera di
giovani designers che vi convergono da tutti gli angoli del globo. Ettore
Sottsass, lei ha scritto anni fa che il problema del design comincia con l'arco
e la freccia dell'uomo primitivo. La freccia come strumento e insieme ornamento
di un atto rituale, la caccia. È una riflessione applicabile anche agli oggetti
dell'uomo tecnologico? "mah, penso di sì", risponde Sottsass con la sua voce
pacata e amichevole, il suo amore per le parole "imprecise", un'ombra di perenne
malinconia nello sguardo. "la macchina in sé ha poco senso, comincia ad averne
quando viene usata. E nel momento in cui viene usata tra l'uomo e la macchina si
crea un rapporto sofisticato: Non è solo la necessità di ottenere risultati, ma
è un rapporto basato sul fatto di possederla, di essere capaci di usarla. O di
esserne posseduti. La macchina, come la freccia, istituisce un rapporto
sofisticato con l'uomo. E il design è il diagramma, o la metafora, di questo
rapporto". Così come le sue ceramiche, anche i computer che ha progettato per la
Olivetti sembrano dei totem, degli oggetti sacrali. Anni fa lei sosteneva che
c'era un rapporto tra il design e la magia, malgrado la razionalità della
tecnica. "l'oggetto deve avere una carica simbolica. Il rapporto sofisticato che
abbiamo con esso, e che una volta chiamavo magico, l'ho affinato dopo essere
stato in India, dove si disegnano figure geometriche per aiutare la meditazione,
chiamate yantra. secondo me l'oggetto può diventare una specie di luogo di
concentrazione, un luogo più intenso per l'esistenza: un'esistenza che noi
consumiamo ad alta velocità e quasi non osserviamo in sé stessa. per questo ho
sempre caricato gli oggetti di grande intensità cromatica o compattezza
formale". Lei ha avuto grandi passioni geografiche: Le Alpi, l'India, gli Stati
Uniti, il Giappone. Di questa ricchissima cultura visiva, quanto è potuto
entrare nel progetto di oggetti così "occidentali" come le scrivanie o i
terminali dell'ufficio automatizzato? "il Trentino è mio padre, la mia infanzia.
È la montagna, come gli anni in Montenegro. La montagna è un luogo solido, un
luogo che ferma la nostra attenzione, un luogo adatto per meditare. Molto più
del mare, che è il luogo del movimento. L'America l'ho scoperta nel 1956: È
stata la presenza del mondo contemporaneo, della cultura industriale, del
consumismo. Era inevitabile, e penso anche necessario. Come anche il Giappone,
con in più i connotati del Giappone antico, abbastanza simili a quelli che
troviamo in India. Paesi non monoteisti, con strutture morali completamente
diverse dai nostri valori della civiltà cristiana. In tutti e due è presente la
ricerca di un'intensità esistenziale. In India attraverso una cultura
dell'integrazione tra corpo e mente, in Giappone in una forma più fisica. Il
fatto di essere montanaro e di essere stato da ragazzino non molto ricco, perché
mio padre era di una borghesia austroungarica colta ma abbastanza modesta, mi ha
sempre tenuto dalla parte della periferia della società. E ho sempre vissuto di
cultura popolare, prima con le canzoni alpine, poi nelle periferie di New York o
Calcutta. Scegliendo forme materiali, intellettualizzate finché si vuole, ma
abbastanza semplici, povere. Non sono mai andato alla ricerca di cose raffinate
e non mi sento un uomo raffinato. La cultura indiana è contadina, popolare. Come
in fondo la maggioranza della cultura americana, quella dell'autobus, del motel,
del movimento pop. Credo di aver comunicato queste esperienze nelle cose che ho
fatto. L'Elea 9003 progettato per l'Olivetti (il primo calcolatore elettronico
italiano, compasso d'oro 1959, ndr) era di una semplicità tremenda. La
Valentine, la macchina per scrivere di plastica rossa del 1968, era una macchina
pop, nell'idea, nei materiali e nel colore". La Valentine oggi è nella
collezione permanente di design del Museum of Modern Art di New York. Ma lei
l'aveva concepita come una macchina primitiva. Non gliela lasciarono fare come
l'aveva immaginata. "Sì, doveva avere solo i tasti delle maiuscole. E doveva
essere prodotta in una materia plastica povera. Ma il marketing della Olivetti
si preoccupò. Sembrava troppo elementare". Lei era un giovane artista. Come
avvenne l'incontro con Adriano Olivetti? Lei aveva già fatto ... Io non avevo
fatto niente. Avevo fatto lo studente, la guerra, cercavo di sopravvivere come
potevo, con pochi soldi disegnavo. Un giorno Adriano Olivetti chiese a Giorgio
Soavi di raccogliere disegni di giovani per un libro. C'ero anch'io. E scelse me
per fare il designer della nuova divisione elettronica fondata sotto la
direzione di Roberto Olivetti e del mio amico Mario Tchou (brillantissimo
ingegnere elettronico italo cinese, Mario Tchou morì nel 1961, a 37 anni, in un
incidente automobilistico, ndr). Come si trovò ad affrontare l'elettronica? "in
Italia di elettronica si parlava molto poco. I calcolatori avevano le valvole,
quindi dei volumi immensi. Disegnare un calcolatore voleva dire disegnare un
arredamento, un luogo. E siccome non capivo niente di elettronica, questo luogo
mi è sembrato strano, magico, forse anche un pò repellente. Così ho fatto degli
armadi con lastre di alluminio, fantascientifici. Però per la prima volta,
credo, con l'Elea si riuscì a creare un calcolatore basso, che non soverchiasse
i suoi operatori. Naturalmente, il sistema si allungava in orizzontale. Poi, con
i transistor, i volumi si sono notevolmente ridotti". In 25 anni si è arrivati
all'elettronica di massa. Come ha progettato l'ambiente per l'automazione
dell'ufficio di oggi? "i due sistemi Icarus e Delphos che ho fatto con Michele
De Lucchi per Olivetti Synthesis si ispirano ai problemi che esistono a livello
internazionale: Eliminare i cavi, flessibilità e rapidità di composizione,
finezza delle rifiniture, grande comfort visivo e ambientale. La novità di
Icarus era la "vertical work station", l'uso della parete per archiviare
informazione, come si fa negli Stati Uniti. Ora stiamo lavorando a un sistema
così sofisticato che non più un sistema sembri. Una delle cose più desolanti del
paesaggio dell'ufficio, per esempio, è che tutti i mobili hanno le stesse gambe
o che tutti i piani hanno le stesse forme. Già Delphos contiene tre gambe
diverse, piani componibili. Clino Castelli con Michele De Lucchi sta lavorando a
sistemi di colori che preparino il carattere linguistico dell'ambiente in base a
caratterizzazioni. Le faccio un esempio, così, semiserio: Un ufficio per
parrucchieri con colori saponetta ... Io credo che si andrà molto più avanti". A
cosa sta pensando? "A cose drammatiche come l'avvento della telefonia senza
fili, ai terminali senza tastiera. Sarà una grande rivoluzione: Potrò stare
seduto in poltrona e chiaccherare col mio strumento. Cambieranno le linee dei
percorsi fisici nell'ufficio". Una prospettiva che la irrita o che la
entusiasma? "Non mi irrita per niente". Una prospettiva molto interessante:
Maggiore comunicazione reciproca. Cosa che era già stata tentata con l'open
space". Ma lo spazio aperto è stato anche molto criticato in Italia. "in America
è ancora attualissimo. Solo i manager hanno uffici separati, gli impiegati
lavorano nei box, che purtroppo però sono piccolissimi. L'open space originale
era un pò meglio: Prevedeva un più sofisticato raggruppamento delle persone che
lavorano attorno a un problema. Mancava soltanto la possibilità di isolarsi per
particolari necessità di concentrazione o di privacy. L'ufficio viene sempre
disegnato come un diagramma dell'organizzazione del lavoro. Oggi il diagramma
non è più di tipo gerarchico. Ecco la differenza". Come può il progettista
affrontare la paura delle macchine? "credo che il designer la possa combattere,
come infatti avviene, progettando una crescita di comfort. La paura del mondo
elettronico ce l'hanno in tanti. Io no. Anzi, io ho una specie di frenesia per
il mondo contemporaneo. Mi interessa la velocità di movimento, di comunicazione,
di risoluzione dei problemi. E mi piace inserirmi sempre più in questo torrente
di possibilità. A Milano, per esempio, c'è la paura delle automobili che si
riflette sulla politica automobilistica del comune. Ci sono varie buone ragioni.
Ma io ho ancora paura delle strade vuote, di un medioevo con le cacche dei cani,
della città come ospizio deserto per anziani". Ettore Sottsass è stato un
utopista. Nel 1972 un suo progetto fantastico, intitolato "il pianeta come
festival", ipotizzava una società ideale del tempo libero, con un'architettura
di gioco e poesia, un luna-park permanente per l'uomo autonomo e creativo. E
tutta la sua vita è stato sul filo di una tensione curiosa, orientata verso il
nuovo. non si è mai incrinato, questo suo ottimismo? "sta crescendo", risponde.
E ride. Poi si fa serio, e torna quella sommessa malinconia: "mio padre, che era
un architetto, un uomo colto e intelligente, non ha mai potuto comprarsi una
macchina fotografica. Oggi più della metà degli abitanti del mondo sta
relativamente bene: L'obiettivo indicato era ambizioso: Arrivare a meccanismi di
finanziamento della ricerca che rompessero con il tradizionale clientelismo e
che permettessero, quindi, di eliminare gran parte degli sprechi. Ma era davvero
possibile arrivare a valutare in modo "oggettivo" il lavoro degli scienziati il
quale, essendo per definizione lavoro intellettuale, mal si presta a essere
racchiuso all'interno di schemi rigidi e valutazioni notarili? La risposta di
Rossi Bernardi era semplice e, a molti, era subito apparsa assai convincente. Si
trattava di calcolare il numero delle pubblicazioni sulle riviste
internazionali, dei brevetti, delle citazioni ottenute dagli scienziati italiani
per capire chi davvero lavorava e chi, invece, batteva la fiacca. L'obiettivo
era certamente nobile: Individuare gli istituti e gli uomini da finanziare,
identificare i "centri d'eccellenza" e scovare, per eliminarle, le sacche di
parassitismo: Non era forse vero, dopo tutto, che esistevano istituti di ricerca
che da anni venivano finanziati senza che producessero neppure uno straccio di
pubblicazione per giustificare l'impegno finanziario sostenuto dal Cnr e,
quindi, dalla collettività? Il discorso, che sulla stampa fu salutato come il
segnale di un'imminente inversione di tendenza suscitò immediata apprensione nei
diretti interessati. Anche perché sembrava proprio che il nuovo presidente, con
il suo stile spiccio e diretto, intendesse fare sul serio. E lo dimostrò subito
con un immediato taglio ai finanziamenti, che atterrì la comunità scientifica
italiana. Per il 1985 non ci sarebbe stata una lira in più, rispetto all'anno
precedente, per quel che riguardava i fondi "ordinari" destinati agli organi di
ricerca. non solo: Della somma da stanziare, solo la metà sarebbe stata
distribuita subito, all'inizio dell'anno. L'altro 50 per cento sarebbe stato
suddiviso in seguito, nel giugno ottantacinque, quando fossero state pronte le
schede di valutazione dei singoli istituti e centri. E sarebbe stato assegnato
in base al "merito". Nessuno, insomma, poteva più dormire sonni tranquilli.
Soprattutto i fannulloni. Ma Rossi Bernardi andava oltre: Tutti i fondi
disponibili in più, rispetto all'anno precedente, sarebbero stati assegnati a
"programmi strategici" che si riprometteva di mettere a punto nei mesi
successivi. La parola "strategico" ebbe un grande successo. E non solo perché è
una parola chiave, assai di moda, che ipnotizza le platee facendo presagire
innovazioni e progresso. Ma perché i programmi strategici sembravano davvero uno
strumento nuovo, e assai utile, per concentrare le risorse nei settori decisivi,
uscendo definitivamente dalla polverizzazione della ricerca. Tutto bene dunque?
Sarebbe stato il tempo a dirlo. Certo, le prime voci si levarono subito
dall'interno del Cnr e dell'università italiana, ad accusare di "schematismo
culturale" il neopresidente. Ma si trattava di flebili bisbigli, essendo
prevalente, nella maggioranza, il desiderio, la curiosità, di vedere come
sarebbe andata a finire. L'unico a uscire allo scoperto era stato Claudio
Nicolini, un fisico padovano che, dopo avere lavorato 15 anni negli Stati Uniti,
si era stabilito a Genova, dove aveva ottenuto la cattedra di biofisica.
Nicolini, per intervenire nel dibattito, aveva scelto le pagine del settimanale
il Mondo. Qui aveva presentato i risultati di un'indagine svolta assieme a un
collega, Maurizio Balla. Nicolini e Balla avevano consultato una banca dati di
Filadelfia (la Scisearch), che da 15 anni scheda pubblicazioni e citazioni di
molte tra le più importanti riviste scientifiche internazionali. E i due,
analizzando i "numeri", bocciavano duramente l'attività di enti come il Cnr e
Enea, ma anche quella di aziende come Olivetti e Fiat (mentre salvavano
Montedison e Sgs Ates), sostenendo in conclusione la necessità di usare gli
indici bibliometrici come "oggettivi" per valutare i gruppi di ricerca. Ma
Nicolini ora va oltre: "è necessario costruire una banca dati sui 90 mila
ricercatori italiani, per sapere quale è la produttività di ogni singolo
scienziato", ha detto a Genius. Il ragionamento è semplice: In questa fase di
grande battaglia per il predominio tecnologico, più della "quantità" della
ricerca è importante la "qualità". I migliori vanno selezionati e favoriti. E
come si può ottenere un risultato simile, in un paese come l'Italia, fitto di
ragnatele burocratiche e clientele, se non inaugurando un nuovo stile? Per
impedire che i retaggi del passato blocchino il rinnovamento, sostiene Nicolini,
è necessario che il potere discrezionale delle baronie sia limitato. Una banca
dati di tutti i ricercatori garantirebbe, secondo lui, oggettività nelle scelte.
La formula potrebbe così essere sintetizzata: Visto che gli uomini di scienza
combinano pasticci, diamo tutto il potere al calcolatore. Una proposta che non
ha incontrato il favore della comunità scientifica. Ma torniamo al 6 giugno.
dopo mesi di dibattito e di attesa, i fondi stanno per essere assegnati. Accanto
al neopresidente giace, sovrana, la montagna di tabulati, statistiche, schede.
Saranno loro a decidere. Rossi Bernardi dà parola ai presidenti dei vari
comitati. Chiede come ritengono di assegnare i finanziamenti dei rispettivi
organi di ricerca. E che vengano giustificate le scelte. C'è un giro di
opinioni. Ogni presidente spiega, illustra, chiarisce. Le pile di tabulati non
vengono neppure sfiorate. Restano sul carrello, dimenticate. E i fondi vengono
così ripartiti. "come gli altri anni", è il commento finale. Qualcuno tira un
sospiro di sollievo. Altri ironizzano sull'uso che, presto, sarà fatto di quella
montagna di carta. Ma c'è anche chi sostiene che verranno altre occasioni, per
il presidente, per mettere in atto il suo programma sulla valutazione. E intanto
il dibattito, all'interno della comunità scientifica, cresce. E le perplessità,
che fino a qualche mese fa restavano chiuse nel privato, cominciano a diventare
pubbliche. È davvero possibile giudicare il lavoro dei ricercatori basandosi
esclusivamente su "dati"? "lo contesto", dice Lucio Bianco, direttore del
progetto finalizzato "trasporti". "quello proposto da Rossi Bernardi è
certamente un modo semplice e rapido di fare i conti. Ma è davvero un'analisi
della produttività scientifica? Io credo di no. Le pubblicazioni, le citazioni e
i brevetti sono solo alcuni tra i numerosissimi indicatori di cui tenere conto
per valutare il lavoro degli scienziati. per arrivare a una valutazione seria è
necessario usare una molteplicità di elementi che variano, tra l'altro, da
settore a settore". Lucio Bianco propone degli esempi. Supponiamo che l'Icite
(istituto centrale per l'industrializzazione e la tecnologia edilizia) metta a
punto una "normativa per l'uso del calcestruzzo nell'edilizia": Questa potrebbe
avere un impatto decisivo per lo sviluppo del settore. Ma come è possibile
valutare l'importanza di questa attività con una schematica banca dati? Come si
fa a giudicare il ruolo svolto dal Cnuce di Pisa (che non produce tante
"pubblicazioni", e cioè "servizi" sofisticati) per mezzo di aride tabelle?
"quando si parla di ricerca scientifica non si deve schematizzare", osserva
Lucio Bianco. "quando il pubblico legge sui giornali che al Cnr si vogliono
finalmente assegnare i soldi in base alla produttività, plaude, naturalmente,
perché apprezza le buone intenzioni. Ma gli strumenti per ottenere quei
risultati non sono così semplici come è stato indicato". non si tratta di un
dibattito marginale, come si può facilmente capire. All'interno della comunità
scientifica italiana, negli ultimi mesi, si è diffusa la sensazione che qualcosa
finirà per cambiare nel mondo della ricerca, essendo ormai chiara, a livello
politico, l'importanza (strategica, appunto) che il settore riveste per il
paese. E questo dibattito sulla "valutazione" è, in qualche modo, considerato
centrale. Perché proprio stabilendo i criteri per la distribuzione dei fondi (e
quindi del potere) si orientano le grandi scelte future. fino a oggi è stato il
delicato e complesso equilibrio tra poteri e sottopoteri, tra mafia e cultura,
tra sottobosco clientelare e prestigio accademico a garantire la continuità. E
adesso? E adesso è la domanda ricorrente che cosa vogliono questi nuovi manager
della ricerca, che qualcuno definisce "rampanti", con le loro prediche sulla
produttività e con la manifesta intenzione di misurare i tempi ai ricercatori
quasi fossero operai alla catena di montaggio? Ci sono, in queste reazioni di
fastidio, nei confronti di Bernardi che chiunque può avvertire parlando con i
ricercatori italiani, sentimenti ed elementi contrastanti. C'è, da un lato, la
reazione impaurita della "palude", dei finti ricercatori che da anni usano
l'ente pubblico solo come etichetta per secondi o terzi lavori, o semplicemente
come magro stipendio garantito. Ma c'è, insieme, la preoccupazione di chi vede
in questo rigurgito di tecnocrazia un pericolo "culturale" per le sorti della
ricerca italiana. Si dice, nei corridoi del Cnr, che uno dei personaggi più
scettici, nei confronti della strategia di Rossi Bernardi sulla "valutazione",
sia il professor Paolo Bisogno, direttore dell'istituto di studi per la ricerca
e la documentazione scientifica. Le ragioni del presunto scetticismo sono
evidenti, se si spiega che Bisogno, da anni, si occupa proprio del problema
della valutazione della ricerca, che su questo problema ha pubblicato libri e
organizzato convegni. E che ora ha visto assegnare l'analisi della
"produttività" della ricerca italiana alla "segreteria tecnica" del
neopresidente. Contattato da Genius, il professor Bisogno sfugge alla polemica,
evita con eleganza di farne una questione personale. Ma non nasconde le sue
perplessità sulla strada seguita da Rossi Bernardi. "quello che vorrei chiarire
è che il problema della valutazione del lavoro dei ricercatori non è nuovo. Se
ne discute da almeno trent'anni, in tutto il mondo le regole sono
sostanzialmente omogenee, e noi ce ne stiamo occupando esattamente dal 1968,
quando questo istituto fu fondato". La ricetta di Paolo Bisogno è complessa. La
Valutazione del lavoro e delle proposte degli scienziati, nel suo pensiero,
ricorda un complicato missile a più stadi che, per arrivare in orbita, deve
superare una molteplicità di prove. "è necessario analizzare tutte le fasi in
cui la ricerca si sviluppa. Proviamo a semplificare. Punto primo: Il giudizio
degli esperti. Solo chi si occupa specificamente di un problema è in grado di
dare una valutazione nel merito. Punto secondo: Analisi tecnica programmatica. È
necessario capire se una ricerca proposta è in sintonia con le tendenze vincenti
della ricerca in quel settore, analizzando, per esempio, le banche dati
internazionali. Punto terzo: Analisi della gestione. Bisogna stabilire se i
ricercatori sapranno spendere le risorse che hanno a disposizione. Punto quarto:
Si devono valutare le capacità scientifiche degli scienziati. Qui il numero
delle pubblicazioni internazionali può avere un ruolo importante. Ma assieme al
loro numero conta anche la valutazione della loro originalità, della
potenzialità applicativa, del settore di appartenenza. Il giudizio cambia,
infatti, se il ricercatore si dedica a discipline teoriche o sperimentali se è
un fisico o un medico, un ingegnere o un giurista. Il problema è complesso,
insiste Bisogno. "ma se la sua semplificazione serve a sollevare il problema,
allora ben venga", dice diplomaticamente. Ma non succederà poi che, come
sostiene Nicolini, l'eccesso di complicazione servirà a smussare le volontà di
cambiamento? Non prevarrà, esaltando l'"articolazione dei problemi", ancora una
volta la ragnatela della complicità, e, quindi, il vecchio mondo della ricerca
italiana? L'interrogativo non è di quelli facili da sciogliere. Ma certo è
stimolante. Giuseppe Biorci, vicepresidente del Cnr (e docente di elettrotecnica
all'università romana "la Sapienza"), ha provato a rispondere all'interrogativo
in modo arguto (usando una parabola appresa da un suo maestro, il professor
Giovanni Battista Bonino, genovese) durante una recente manifestazione pubblica
del Cnr a Terni, alla presenza del ministro per la ricerca scientifica Luigi
Granelli. Ha detto Biorci: "il sistema industriale e produttivo ha il suo
equivalente, nel corpo umano, nel sistema muscolare. L'uno e l'altro, infatti,
sono rigorosamente efficienti. Ottimizzano il rendimento, tendono alla riduzione
degli sprechi e al consumo della minima energia. Così funziona il sistema
muscolare e così deve essere l'industria. Al contrario", ha continuato Biorci,
"la cultura e la ricerca scientifica hanno il loro equivalente nel sistema
riproduttivo il quale si basa non sul rendimento ma, bensì, sullo spreco e sul
piacere". Qual è la morale finale di questo affascinante ragionamento? "che
l'eccesso di coordinamento e di pianificazione può anche andare a detrimento
della creatività del ricercatore", ha commentato il vicepresidente del Cnr,
condannando perciò gli eccessivi schematismi. A Biorci, sorridendo, ha risposto
il ministro Granelli: "sono d'accordo: di troppo coordinamento si può anche
morire. Ma Biorci può stare tranquillo: Il sistema italiano ha tali smagliature
e tali ritardi che un eccesso di programmazione non farà poi così male". A molti
dei presenti è sembrata una tirata d'orecchi (pur bonaria, delicata e
affettuosa) nei confronti del neopresidente Rossi Bernardi. Una piccola
concessione, insomma, a quanti, sempre più numerosi, lo accusano di schematismo
organizzativo. Ma si è trattato solo di un minuscolo episodio all'interno di un
dibattito destinato a durare ancora parecchio e a coinvolgere sempre più la
comunità scientifica italiana. Aix En Provence, Pidò sul podio e l'orchestra
difendono il rigore del "Conte Ory", mentre la regia ... E poi, se è così
difficile valutare i ricercatori semplici, figurarsi quando si tratta del
presidente del CNR ... La triste vicenda del vino al metanolo, troppo presto
derubricata a storia di ordinaria follia, deve essere vista anche come risultato
di un cattivo approccio ai problemi di politica industriale. Per lunghi anni,
infatti, in questo paese si è insistito in una visione ristretta della politica
delle attività produttive, unicamente incentrata su incentivi e premi alla
produzione di beni, spesso destinati alla distruzione. Questo Approccio,
presente con toni non diversi sia in agricoltura sia nelle attività
manifatturiere, ha portato a una totale disattenzione per i temi della qualità e
dell'affidabilità dei nostri prodotti che si è tradotta in disarmata incapacità
di reazione allorché le autorità di governo di altri paesi a difesa dei propri
consumatori chiudono le frontiere alle nostre merci. Ciò che drammaticamente è
avvenuto nei giorni passati per il vino made in Italy, cioè il blocco delle
frontiere di ogni partita in attesa della certificazione, è paradigmatico di ciò
che succede ogni giorno per un numero sempre più vasto di beni, inviati
all'estero senza adeguate garanzie di qualità e di standardizzazione alle regole
vigenti nei paesi di destinazione. In altre parole, stiamo iniziando a pagare la
mancanza di percezione che le normative tecniche sono uno strumento di politica
industriale e che la scarsa sensibilità che la nostra stessa autorità di governo
ha posto ai problemi della standardizzazione, della certificazione, della
omologazione si sta traducendo in un danno che colpisce soprattutto i produttori
più efficienti, che sempre più spesso, per garantire le proprie merci, si
rivolgono agli istituti di normazione stranieri, adeguandosi alle norme
stabilite nell'interesse dei consumatori e dei produttori di quei paesi. Con il
termine "normative tecniche" si fa riferimento al risultato di due distinte
attività: Alla attività di organi pubblici, diretta alla emanazione di regole
tecniche di carattere cogente, e alla conseguente attività di organismi privati,
diretta alla formulazione di norme di carattere consensuale. Queste ultime sono
norme emanate dagli istituti privati di normalizzazione, come requisiti per
ottenere un marchio di certificazione, comprovante appunto la rispondenza del
prodotto a standard tecnici in qualità, sicurezza, affidabilità. Nei paesi più
avanzati esiste da tempo la tendenza a stabilire un nesso operativo organico tra
obiettivi di sicurezza del cittadino e di operatività delle imprese, nella
convinzione che la competitività di queste ultime è sempre più determinata da
fattori non esclusivamente legati al prezzo. Nel caso più evidente, quello
tedesco, a una fissazione di obiettivi, in termini di performance del prodotto,
da parte delle autorità di governo corrisponde una delega per la determinazione
delle specifiche tecniche al famoso Din, organismo di grande dimensione e
prestigio a cui tutte le imprese fanno riferimento. La delega a questo organismo
permette non solo di definire caratteristiche minime di sicurezza, ma permette
di individuare anche possibili innalzamenti di questi standard. Questo nesso
organico non esiste in Italia, dove non vi sono forme di rinvio dal pubblico al
privato, per la specificazione degli standard, con la conseguenza che gli
organismi di normazione privati italiani sono più piccoli e quindi meno
rappresentativi degli organismi paralleli presenti in altri paesi e quindi nelle
sedi internazionali di concertazione e armonizzazione la voce italiana risulta
flebile e spesso inascoltata. Il risultato è allora che in Italia vengono
stabilite regole tecniche fissate a un livello minimo di garanzia della
sicurezza, laddove la corrispondente regola tedesca fissa un livello più elevato
e complesso, incorporante requisiti di qualità e sicurezza, a cui in un gioco
continuo di concertazione tra pubblico e privato tutti i produttori sono stati
portati proprio innalzando progressivamente le normative tecniche. Questo
significa che in questa situazione i produttori tedeschi possono vendere in
Italia i loro beni, scaricandovi inoltre la loro produzione sottostandard,
mentre i produttori italiani non possono vendere i loro prodotti in quel paese,
a meno di porsi sempre nella situazione di inseguitori, oppure di riconoscere
unicamente le regole di quella autorità di governo, trascurando definitivamente
le indicazioni di un governo incapace di cogliere il significato delle proprie
strumentazioni. Verrà ultimata la centrale di Montalto di Castro, nell'alto
Lazio. Sarà anche costruita quella di Trino Vercellese, in Piemonte, già
appaltata (1.400 miliardi) per l'isola nucleare, cioè il cuore dell'impianto
contenente il reattore. E poi, anche se nessuno lo dice ufficialmente, basta. Se
non sarà lo scopo definitivo, si tratterà comunque di una lunga pausa. Che farà
slittare a tempo indeterminato tutte le altre centrali previste dal piano
energetico nazionale: Quella lombarda, per la quale entro pochi mesi si dovrà
comunque decidere il sito, a Viadana o a San Benedetto Po, rispettivamente 120 e
150 chilometri da Milano. Quella prevista in Puglia, a Carovigno o Avetrana (70
e 110 chilometri da Bari), ma che per le proteste della popolazione si stava già
pensando di trasferire altrove in Basilicata. E gli impianti futuribili già
prima del disastro Chernobil: Il raddoppio di Montalto e Caorso, una centrale da
ubicare a Verona, un'altra immaginata in Sicilia, lungo la costa sudorientale.
L'incidente sovietico, la nube radioattiva che ormai da settimane girovaga
sull'Europa, e perché no, anche i pasticci esibiti da ministri e tecnici
italiani in tema di informazione e sicurezza (vedere l'articolo che segue),
impongono, dunque, la battuta d'arresto. Così, d'altra parte, sta accadendo in
tutto il mondo (vedere riquadrato a pagina 54). Three Mile Island, senza morti e
senza nube, aveva bloccato il piano nucleare americano. Chernobil, con le sue
vittime e le conseguenze ancora tutte da scoprire, rallenterà quello europeo. Il
calo del prezzo del petrolio, il notevole surplus d'energia accumulato
dall'Europa (ma non dall'Italia), e soprattutto i maggiori costi per la
sicurezza delle future centrali, sanzioneranno questa scelta. E naturalmente non
potrà essere ignorato ciò che pensa l'opinione pubblica. I primi segnali sono
inequivocabili: I sondaggi rivelano una schiacciante maggioranza (60,70%) di
italiani contrari alle centrali nucleari. C'è un'indubbia ondata emotiva
destinata a raffreddarsi. A riscaldare gli animi, però, penseranno radicali,
ecologisti e movimenti della sinistra che stanno già raccogliendo le firme per
il referendum antinucleare. Quindi le decisioni dovranno essere prese. I partiti
non potranno prendersi il lusso di un lungo bagnomaria tipo anni 70. Ma le forze
politiche appaiono ancora frastornate. Indecisa la Dc, già in passato
nuclearista con scarsa convinzione. Divisi i comunisti, che nel loro ultimo
congresso avevano faticosamente bocciato un emendamento antinucleare, e che ora
si trovano alle prese con una periferia (da Torino a Mestre, e Bari) in rivolta
contro le centrali. Tuttora convinti che il piano atomico non si debba toccare i
repubblicani. Dialettici i socialisti: Un documento discusso senza troppi
clamori fra il 7 e l'8 maggio parla di una pausa, ma non di un arresto, nel
programma atomico. A dare un'accelerata sarà Bettino Craxi. Già nuclearista, il
Presidente del Consiglio, di ritorno dal vertice di Tokyo, ha detto: "voglio
riflettere bene. E poi occorrerà prendere decisioni ragionate, per il breve e
per il lungo periodo". Chi lo conosce bene giura che Craxi non si lascerà
sfuggire l'occasione: Una pausa nella costruzione di centrali dovrà servire per
immaginare un futuro energetico tutto nuovo, che tenga conto delle molte novità
apparse sulla scena economica negli ultimi mesi. Non bisognerà indugiare in
pedissequi aggiornamenti delle stime con l'ottica dei ragionieri, ma trasformare
il problema dell'energia, con annessi e connessi (salute, consumi), in una
questione politica nazionale. Questa, sulla base delle prime indiscrezioni, sarà
la linea di Craxi. Belle parole, lodevoli intenzioni. Ma in concreto? Se si
ferma, o rallenta, il piano atomico, che cosa succede? Avremo il black out negli
anni 90, come afferma il presidente dell'Enel, Francesco Corbellini, e ripete in
coro la forte lobby nucleare dell'Enea e delle industrie, ma anche scienziati al
di sopra di ogni sospetto? Oppure ci guadagneremo in sicurezza, salute e anche
in soldi, come ribatte la rivitalizzata lobby concorrente degli antinuclearisti,
che mai come in questo momento ha goduto di popolarità e influenza? La
conseguenza più diretta, anche se meno importante (prima viene la sicurezza) si
avrà sulla produzione di energia. Il piano energetico nazionale immagina che nel
1995 cittadini, industrie e servizi bruceranno dai 163 ai 177 milioni di tep,
un'unità di misura convenzionale che indica le tonnellate equivalenti di
petrolio. La cifra è stata 145 milioni nel 1985, e dovrebbe oscillare fra i 153
e i 164 milioni di tep nel 1990. Per far fronte a questo fabbisogno, e
contemporaneamente ridurre la dipendenza dell'Italia dai mercati petroliferi
esteri, il piano prevede che nel novantacinque almeno il 5% dell'energia sia di
origine nucleare (attualmente è poco più dell'1%). Molti, però sostengono che le
previsioni sono gonfiate. Come prova, adducono la considerazione che negli
ultimi anni l'Enel ha sempre sbagliato, per eccesso, le sue stime. La
sottovalutazione del calo della richiesta da parte delle industrie, e anche una
precisa scelta politica dell'ente. Se così è, l'Enel si trova in buona
compagnia. L'ente elettrico tedesco ha largamente gonfiato tutte le ultime
previsioni e così pure l'Edf, l'ente francese, il quale ha impostato un
programma di approvvigionamento talmente grandioso (basato sopratutto sul
nucleare) da avere accumulato costi per 50 mila miliardi di lire, un quarto
dell'intero debito estero della Francia. E, per rimediare i francesi sono
costretti a vendere elettricità a prezzi stracciati a mezza Europa, Italia
compresa. Stime diverse rispetto a quelle dell'Enel, che circolano nei corridoi
del Ministero dell'Industria e della presidenza del consiglio, affermano che nel
novantacinque le centrali atomiche potranno fornire solo il 2,6% del fabbisogno
di energia, la metà di quanto previsto dal piano energetico. di più: Mentre
l'Enel immagina che l'incidenza del petrolio non supererà il 43% le stime
ritoccate pensano che il greggio resterà al di sopra del 47% e mentre l'Enel
ipotizza che il gas naturale concorrerà solo per il 20%, questi conti
alternativi prevedono un buon 2% in più. Piccole differenze, ma decisive se
rapportate alla modesta incidenza che l'energia nucleare ha e avrà, comunque,
sul fabbisogno complessivo. In realtà, dietro questo balletto di numeri si
nasconde la guerra fra i due enti energetici nazionali, Enel ed Eni. Il
contenzioso riguarda sopratutto il gas naturale: Mentre l'Eni vorrebbe che il
suo metano contribuisse a tutti gli effetti alla torta elettrica del paese,
sopratutto per i fabbisogni industriali, l'Enel considera il gas naturale uno
strumento di compensazione da usare in presenza di punte di consumo. Il problema
non è solo di prezzo: L'Enel non desidera che sia l'Eni a dettare le regole in
termini di approvvigionamenti e contratti, e a godere dei relativi privilegi. È
evidente che un arresto nel piano nucleare dimezzando di fatto l'apporto
previsto delle centrali atomiche, renderebbe scottante la questione del metano.
Altri Protagonisti, tra i fornitori di elettricità, non se ne intravedono: Le
Fonti rinnovabili, come il vento e il sole, sembrano comunque destinate a
svolgere un ruolo assai marginale. "bisognerebbe coprire l'Italia di specchi e
mulini a vento per avere qualche risultato", affermano all'Enel. "in compenso,
avremmo un fracasso insopportabile e un costo del kilowattora cento volte
superiore a quello normale", aggiunge Luciano Radaelli, amministratore delegato
della Franco Tosi. Ma la Franco Tosi costruisce vento. Questa scelta, unita a
quella del gas naturale, potrebbe liberarci sia dall'incubo del nucleare sia
dall'alternativa, anch'essa inquinante, del carbone. Ma a una condizione: Che si
blocchi subito l'euforia del crollo del prezzo del petrolio, evitando altri
sconti nella fattura elettrica. Proposte che difficilmente industrie e cittadini
potranno accettare a cuor leggero. A meno che, forse, sull'altro piatto non ci
sia la sicurezza di non avere più a che fare con minacciose nubi radioattive. Ed
ecco la seconda conseguenza dell'alt al piano atomico; Le nuove centrali
nucleari saranno assai più care di quelle costruite finora. "i costi per la
sicurezza potranno aumentare fino al valore di una centrale", ammette Marcello
Inghilesi, vicepresidente dell'Enel. È quanto del resto è accaduto negli Usa,
dove i nuovi costi hanno messo fuori mercato l'energia nucleare. di più:
"Moltalto, al 31 dicembre ottantacinque, dopo 15 milioni di ore lavorate su un
totale previsto di 40, è costato 5.600 miliardi", afferma Mattioli. "quando sarà
ultimata, quella centrale costerà più del doppio del previsto. Come si può
considerare economico un simile investimento? Ma su Montalto, come su Caorso,
pesa un'altra incognita: Entrambe utilizzano la tecnologia ad acqua bollente
prodotta dalla General Electric, ormai fuori mercato, e considerata negli Usa
meno affidabile di quella ad acqua pressurizzata della Westinghouse, prevista
per la futura centrale di Trino Vercellese. Si dice che un preciso avvertimento
in proposito sia arrivato d'oltre Atlantico all'Enel e all'Enea; Ma
sull'argomento è difficile reperire dettagli. Le Industrie italiane che
costruiscono centrali, di fronte a simili obiezioni rispondono sdegnate. "il
problema vero non sta in questa o quella tecnologia, che si equivalgono, ma
nella possibilità di produrre nuovi impianti per organizzare programmi di
manutenzione su scale accettabili" dicono all'Ansaldo. "un mercato asfittico e
senza prospettive è inevitabilmente sussidiario, e questo non fa bene neppure
alla sicurezza". È l'unico dato sul quale concordano sia gli anti sia i
filonucleari. I Costruttori di centrali, ovviamente, pensano anche al
portafoglio e all'incerto futuro di ingegneri e operai ormai specializzati in
una tecnologia con la quale, bene o male, è indispensabile convivere. È la terza
grande incognita dell'arresto del piano atomico. L'Ansaldo, gruppo Iri
Finmeccanica, ha 13.500 dipendenti, 2.380 miliardi di fatturato, 20 miliardi di
utile, e dipende per una buona metà dal nucleare: La sola industria in Italia da
cui l'Enel acquista il nucleo degli impianti, che comprende il reattore. Al
secondo posto c'è la Franco Tosi, 4.350 dipendenti, 262 miliardi di fatturato,
specializzata in componenti e apparati esterni al reattore. Terza è la Fiat Tgt,
1.357 dipendenti, 180 miliardi di fatturato, bilancio in pareggio. E dietro a
loro, decine di altre aziende grandi (come la Belleli) e piccole. E migliaia di
operai. Un patrimonio che può essere smantellato insieme alle centrali? Il pollo
di Trilussa ha colpito ancora. Quel famoso bipede pennuto, proverbialmente
incaricato a demistificare le medie statistiche (se Tizio mangia un pollo intero
e Caio niente, secondo la media sarebbe toccato mezzo pollo a ciascuno), ha
provocato un'azione giudiziaria. Nel mirino del pretore di Roma, Elio Cappelli,
e dei suoi collaboratori (Luigi Fiasconario, Vittorio Lombardi e Gianfranco
Amendola) ci sono per il momento gli enti preposti alla raccolta dei dati
sull'inquinamento radioattivo in Italia dopo il disastro di Chernobil. "che
senso ha parlare di media di radioattività sul territorio nazionale? ", si era
chiesto Gianluigi Melega, deputato radicale, durante il dibattito alla Camera.
"il governo dovrebbe dire se i cittadini di alcune zone del nostro paese devono
essere più preoccupati di altri e non fare mistificazione". Proprio in quei
giorni, Chicco Testa, presidente della Lega Ambiente dell'Arci ha dichiarato al
Mondo: "prestigiosi enti scientifici hanno imposto ai dipendenti un segreto
professionale strettissimo sui dati raccolti, molto diversi da quelli resi noti.
non posso fare nomi, ma sono disposto a sostenerlo". A poche ore di distanza da
questa dichiarazione, sulla base delle rilevazioni di 17 stazioni dell'Ifa
(istituto di fisica dell'atmosfera), il Cnr ha accusato il governo di avere
diffuso solo i numeri bassi. E così, come tante altre, anche la storia della
reazione italiana al primo serio incidente nucleare che ha interessato la
comunità nazionale, è finita in tribunale. Proprio là, cioè, dove voleva evitare
di finire il ministro della sanità Costante Degan, quando all'insaputa degli
altri ministri interessati, aveva deciso di trasformare le raccomandazioni della
protezione civile in un'ordinanza imperativa. Degan, infatti, era stato
allertato dai suoi esperti legali: "guardi, ministro, che se non prende dei
provvedimenti decisi, qualcuno potrebbe trascinarla davanti ai giudici per
omissione di atti d'ufficio". Degan, già vulnerato dalla vicenda del vino al
metanolo aveva agito. Le polemiche sul comportamento del governo erano partite
fin da venerdì 2 maggio quando, dopo quattro giorni di lavoro del comitato
tecnico scientifico istituito presso la protezione civile, e dopo quotidiane
rassicurazioni del ministro) "nessun pericolo", 28 aprile. "non c'è ragione di
preoccuparsi", 30 aprile. "nessun pericolo per le persone", 2 maggio), Degan ha
improvvisamente vietato lo smercio di verdure a foglia larga e la
somministrazione di latte fresco ai bambini inferiori ai 10 anni e alle
gestanti. "perché misure così drammatiche se non c'è da preoccuparsi? ", ha
subito protestato il vicesegretario del Pri, Giorgio la Malfa. Clima
arroventato, durante la giornata del 3 maggio, alla Confagricoltura: Il
Presidente, Stefano Wallner, era subissato dalle proteste dei coltivatori,
allevatori e produttori di latte fresco. La perdita quotidiana era stata
calcolata pari a 15 miliardi per il latte e 5 miliardi per gli ortaggi. Wallner
non trovava di meglio che rivolgere ai consumatori il famoso messaggio di Anita
Ekberg nel felliniano Boccaccio settanta. "bevete più latte, il latte fa bene".
Nel frattempo, i carabinieri avevano deciso di presidiare parecchi dei 180
depositi delle concessionarie Parmalat, in seguito a ripetute minacce di assalti
di popolo agli stock di latte a lunga conservazione. E mentre Craxi, a Tokyo,
irritato per le misure prese giudicate eccessive, si lasciava andare, con il suo
seguito, a una battuta sarcastica ("questi soldi perduti dai contadini, la Dc
finirà per ripagarli tutti in voti"), proprio la vicenda del latte aveva fornito
un'altra pista agli inquirenti. Un produttore romano di latte (prevalentemente
fresco), Luigi Albertini, presidente della Torre In Pietra, ha denunciato la
probabile importazione di latte fresco contaminato dalla Germania da parte di
grossi produttori di latte a lunga conservazione che stavano fra l'altro,
facendo affari d'oro. Albertini ha fatto un'altra denuncia. "se non viene resa
obbligatoria la stampa della data di confezionamento del latte a lunga
conservazione, basta accorciare il periodo di scadenza ed è possibile riciclare
latte contaminato". La denuncia di Albertini si è subito collegata alle proposte
di altri produttori di latte, che avevano notato sul mercato confezioni di latte
mai visto, dai nomi esotici. Altri si erano domandati come mai Roma fosse stata
inondata di latte Ala, di solito assente, e i più maliziosi avevano messo in
relazione la coincidenza geografica tra lo stabilimento della Zignago che
produce latte Ala e il collegio elettorale di Degan. E se Domenico Barili,
direttore commerciale della Parmalat, ha espresso al Mondo il suo compiacimento
"per uno stato che esiste e interviene", Albertini risponde: "sì, uno stato che
interviene per la Parmalat". Si sono verificate due complesse coincidenze: Il
giorno della denuncia di Albertini il Pretore di Roma, Cappelli, ha deciso anche
di indagare su possibili retroscena economici dei provvedimenti; Poi, lo stesso
giorno, mercoledì 7 maggio, Degan ha emesso una nuova ordinanza, con la quale ha
reso obbligatoria la stampigliatura della data di confezionamento. Ma l'aspetto
più importante della vicenda attiene alla sicurezza generale dei cittadini. Come
ha fronteggiato il governo italiano la prima emergenza nucleare? Umberto
Colombo, presidente dell'Enea mette in evidenza un aspetto fondamentale:
"occorre un coordinatore unico incarnato da un'autorità al di sopra delle
esigenze di settore. Forse la nuova legge sulla presidenza del consiglio
risolverà il problema". E aggiunge: "se Degan non avesse tratto autonomamente le
conclusioni dal lavoro del comitato, forse i provvedimenti avrebbero potuto
essere articolati. Si sarebbe potuto distinguere, per esempio, tra verdure di
serra e verdure coltivate a cielo aperto. Con indicazioni precise attraverso i
media, si sarebbero guidati meglio i comportamenti della gente". Ma il
Vicepresidente dell'Enel, Marcello Inghilesi, propone un'altra valutazione:
"tutto poteva e potrà funzionare molto meglio. Ma, vedendo come sono andate le
cose negli altri paesi europei, mi viene da pensare che, forse, in Italia siamo
più confusionari, ma più liberi". Il Governo austriaco, infatti, ha deciso di
rendere pubblici i dati sulla radioattività. Secondo Gloria Campos Venuti,
dell'istituto superiore della sanità, "gli svedesi, a quanto ci risulta, non
sono stati informati dal loro governo molto meglio dei russi". E Luciano Majani,
un fisico italiano attualmente impegnato al Cern di Ginevra, afferma: "qui ci
siamo buttati sui giornali italiani. I giornali svizzeri hanno da giorni smesso
di pubblicare notizie sulla nube e la televisione francese ha trasmesso soltanto
un'intervista a un'esperta che aveva davanti un bicchierone di latte". Un
dilemma angoscioso e strano sembra occupare il campo: Meglio pasticcioni, ma
liberi, oppure ordinati e all'oscuro? L'ingresso è stato trionfale. Anzi, come
sostiene il Financial Times di mercoledì 7 maggio, è stato condito con una dose
forse eccessiva di "magniloquente retorica". Comunque sia Italia e Canada sono
entrati finalmente nel gotha politico ed economico dei paesi più
industrializzati. Ma come sempre per l'ingresso è necessario il biglietto.
Quanto costerà all'economia italiana far parte insieme a Germania, Usa,
Giappone, Francia, Inghilterra e Canada, del club dei sette? "entrare nel gruppo
dei 7 comporta un confronto più serrato con gli altri paesi sulla condotta
dell'economia e le loro sollecitazioni per accelerare il risanamento, ma non
credo si tratti di un costo specifico da pagare dato che questo obiettivo
coincide con quelli delle autorità italiane" ha detto al Mondo Lamberto Dini,
direttore generale della Banca D'Italia, "dato che era già all'ordine del giorno
a prescindere dall'adesione al club". È evidente però che sedere al tavolo dei
sette rappresenta uno stimolo non indifferente a risolvere i nodi dell'economia
italiana. Anche perché tra un anno (il prossimo vertice è stato convocato per il
maggio ottantasette a Torino) i partner chiederanno all'Italia la verifica degli
impegni assunti a Tokyo. Le questioni più calde sono sostanzialmente due: La
finanza pubblica e il regime protezionistico in materia di movimenti di
capitale. Il trilione (1 milione di miliardi) di lire di debito pubblico del
1988 è sicuramente un pessimo biglietto da visita. E i partner del club hanno
fatto di tutto per rimarcarlo. Il Cancelliere federale Helmut Kohl, poi, ha
messo i piedi nel piatto: Un paese con un debito pubblico pari al reddito
prodotto non è un paese affidabile. Dello stesso tono le opposizioni francesi:
Perché credere all'impegno del governo italiano che non riesce nemmeno a
contenere il tasso di crescita della spesa pubblica? per l'anno prossimo dunque,
Bettino Craxi e Giovanni Goria (o chi li avrà eventualmente sostituiti),
dovranno presentare qualche successo. Nessuno a Tokyo ha ovviamente indicato
particolari misure tecniche. Ma nella piena autonomia nazionale il governo dovrà
dar prova di efficacia nei tagli alla spesa pubblica. Certo in 12 mesi non si
può far molto ma, o diminuendo la spesa per il servizio del debito pubblico (in
una parola abbassando i tassi sui titoli di stato) o tagliando nella spesa
corrente (contenendo i salari pubblici diminuendo la spesa sanitaria e
previdenziale), il deficit deve essere ridimensionato. Sul versante valutario le
richieste sono ancora più pressanti. I Francesi, che in questo vertice si sono
scoperti ferventi europeisti, contestano alla lira la banda di oscillazione
nello Sme più alta di quelle degli altri paesi europei (6% invece che 4,50%).
Tutti giudicano non più a lungo tollerabile il protezionismo in materia di
capitale. Così Craxi ha dovuto impegnarsi. "la liberalizzazione valutaria
arriverà prima di quanto molti pensano". Ma una politica di bilancio più
restrittiva, una presumibile maggiore difficoltà, almeno nel breve termine, nel
finanziare il deficit pubblico (conseguenza probabile della liberalizzazione dei
capitali) non sono gli unici costi per il sistema Italia. Ce ne sono altri,
infatti, non computabili alla soluzione di qualche specifico problema. sono
costi che nascono dalla evoluzione che il sistema economico internazionale avrà
nei prossimi mesi. Proprio per effetto del summit di Tokyo. Nell'incontro
infatti si è dato il via a un impegnativo e ambizioso progetto: Sperimentare
nella politica economica di tutti i giorni le linee portanti della futura
riforma del sistema monetario internazionale. Insomma si tratta di verificare le
regole della nuova Bretton Woods. La parola d'ordine della svolta strategica è
"concertazione". Spiega ancora Dini: "il fatto nuovo di questo vertice è
l'accettazione formale da parte di tutti della necessità di coordinare più
strettamente le politiche economiche dei vari paesi. È stata riconosciuta essere
questa la strada percorribile per evitare l'instabilità dei mercati finanziari e
l'erraticità del cambio". E per dar luogo a questo aggiustamento l'Italia si
potrebbe trovare a pagare più di un prezzo. Terreno delle possibili difficoltà:
Ancora il finanziamento del debito pubblico. Il controshock petrolifero e il
calo del dollaro hanno infatti risanato i conti con l'estero automaticamente,
mentre per il finanziamento del debito interno gli alti tassi di interesse
giocano ancora un ruolo dominante. Che succederà allora all'Italia se la
politica degli alti tassi di interesse dovesse essere abbandonata per una scelta
comune dei sette grandi? L'unica Rete di sicurezza, per non correre rischi
troppo grossi in questa eventualità, è portare il tasso di inflazione a livelli
analoghi a quelli degli altri partner. Ma il differenziale di inflazione
dell'Italia è ancora alto e, malgrado la discesa dei prezzi italiani, all'estero
la disinflazione marcia ancora più veloce. E qui si scopre un altro costo: Dover
forzare la discesa dei prezzi, a un ritmo superiore a quello degli altri paesi,
può costare qualcosa, magari in termini di crescita del reddito nazionale. Ma
allora i costi dell'adesione al club sono troppo alti? "il gruppo dei sette è il
primo passo di una strategia politica", ha detto al Mondo David C Mulford,
sottosegretario al tesoro Usa per gli affari internazionali, "che deve essere
sperimentato giorno per giorno. Noi crediamo che sia la strada giusta:
L'esperienza dei prossimi mesi ci dirà se è anche percorribile". Incalza Dini:
"il club è una istituzione formale, dove nessuno può imporre nulla a nessuno. La
concertazione delle politiche economiche, quindi, deve essere un obiettivo che
tutti perseguono compatibilmente con le proprie esigenze economiche interne".
Insomma i costi del club ci sono, ma non devono essere pagati subito per
contanti. L'importante è che tutti siano disponibili a dare quanto serve. Ormai
non ci sono più dubbi. La data non sarà quella del 2 giugno, quarantennale della
repubblica, ma la lira pesante è cosa fatta. Zecca e poligrafico sono al lavoro,
e presto avremo nuove monete e nuovi biglietti: Una nuova lira per ogni mille
attuali. Bettino Craxi e non pochi suoi colleghi di governo ci vedono l'emblema
del risanamento della economia italiana, la sanzione di una Italia col vento in
poppa e ammessa, finalmente, nel club dei grandi. Ottimismo di parte, o opinione
largamente condivisa? È davvero giunto il momento della lira pesante? per
verificarlo il Mondo ha condotto un sondaggio particolare: 18 mesi fa, quando si
parlò per la prima volta di lira pesante, aveva interpellato economisti,
industriali, sindacalisti e politici per coglierne gli umori. Adesso, a coloro
che nel settembre ottantaquattro si erano dichiarati contrari ha chiesto se
avessero, e perché, cambiato opinione. Sono state sentite 26 persone. di queste,
10 sono rimaste contrarie; Quattro hanno attenuato la loro contrarietà; Due sono
rimaste indifferenti; Nove infine hanno cambiato idea: da contrarie che erano
sono diventate favorevoli. La lira pesante ha guadagnato posizioni, ma il
trionfo è ancora lontano. Ecco in dettaglio le varie posizioni. Fermi sul no gli
industriali. "la lira pesante è il documento di chiusura che sancisce il
raggiungimento del risanamento economico. E non mi pare che l'obiettivo sia
stato centrato", dice Walter Mandelli. Renato Buoncristiani, Gianfranco
Ferretto, Piero Pozzoli sono della stessa opinione e, anzi, il direttore della
Confindustria Paolo Annibaldi aggiunge: "ci sarebbe il pericolo di dare
un'impressione sbagliata: che le cose siano a posto, quando non è così". Sempre
sfavorevoli anche i politici sia pure con qualche defezione. Bruno Trezz,
responsabile del dipartimento economico del Pri, osserva: "il differenziale fra
il nostro tasso d'inflazione e quello degli altri paesi avanzati è ancora
assolutamente troppo alto". E sulla stessa linea sono Carlo Vizzini,
vicesegretario del Psdi e Attilio Bastianini, responsabile del settore economico
del partito liberale. Contrari infine, gli economisti Filippo Cavazzuti,
Federico Caffè, Marcello De Cecco, che la considerano un'operazione
essenzialmente di tipo cosmetico, ma non priva di riflessi negativi: "la lira
pesante è un'illusione monetaria al contrario: Si spenderà più facilmente".
Dunque, una possibile via all'inflazione. Il comunista Luciano Barca, esprimendo
un'opinione condivisa anche all'ufficio della Cgil da Stefano Patriarca, si dice
non più contrario ma "a patto che il provvedimento sia varato insieme a misure
di politica economica che modificano le debolezze strutturali del nostro
sistema". Anche il presidente della Cispe, Armando Sarti, e quello dell'unione
petrolifera Achille Albonetti si dichiarano un pò meno sfavorevoli, ma insistono
per attendere almeno la fine dell'anno, e forse qualche mese del 1985, per avere
conferma della stabilizzazione della lira, basata per ora soprattutto sul premio
petrolifero. Lo restano Ettore Dazzara, presidente dell'Intercoop e il senatore
comunista Napoleone Colajanni. L'amministratore delegato dell'Italtel Marisa
Bellisario si è spostata fra i favorevoli, ma chiede misure per impedire che
l'inflazione riparta. Anche gli economisti Mario Arcelli e Mario Talamona
cambiano di campo. Talamona afferma: "i tempi sono maturi, anche se forse
sarebbe meglio attendere che l'inflazione scenda al 5 per cento. È un'occasione
per riconciliarci con la moneta e dovrebbe essere anche un impegno per la
stabilità monetaria". Ma è dal mondo bancario che vengono le conversioni più
convinte. I presidenti del Banco di Roma, e del San Paolo di Torino, Romeo Dalla
Chiesa e Gianni Zandano, l'amministratore delegato del Credito Italiano Lucio
Rondelli e anche Diletto Vettori della Barclays Italia e Luciano Merlo della
Diner S Italia valutano tutti positivamente l'operazione come riconoscimento del
buon cammino fin qui fatto sulla strada del risanamento. Ma la ritengono anche
decisiva per la semplificazione della contabilità delle imprese. "novità.
Nessuna novità; Nel consiglio di amministrazione dell'Alitalia c'è sempre stato
un ambasciatore". La Risposta, sia che la domanda venga rivolta all'Iri, o
all'Alitalia o al Ministero degli Esteri, è sempre la stessa: "la nomina di
Renato Ruggiero nel consiglio di amministrazione della compagnia di bandiera
rientra nella normale amministrazione". Gli annuari delle partecipazioni statali
confermano: Dal 1983 al 1986, è stata la volta del capo cerimoniale della
presidenza della repubblica, ambasciatore Corrado Orlandi Contucci, prima di lui
altri ambasciatori ancora, come Benedetto Capomazzo di Campolattaro. Pure,
quando nel pomeriggio di martedì sei maggio l'Alitalia ha reso noto l'elenco dei
membri del nuovo consiglio di amministrazione e, accanto a quelli dei manager
della compagnia, di dirigenti Iri come Massimo Ponzellini o illustri scienziati
come Carlo Rubbia o industriali come Walter Mandelli, è comparso anche quello
del segretario generale della Farnesina, si è diffusa la sensazione che non si
trattasse di una nomina di semplice routine. Anzi, nella immediata corsa alle
supposizioni che subito si è scatenata c'è anche stato qualcuno che ha azzardato
questa ipotesi: Renato Ruggiero (che ha sempre ammesso di mirare, una volta
lasciata la diplomazia, a una poltrona da top manager) sarebbe stato messo in
consiglio d'amministrazione per fare apprendistato e prepararsi a prendere il
posto di Umberto Nordio, 66 anni, rimasto alla presidenza grazie alla deroga per
lui fatta alla disposizione per cui gli amministratori delle aziende pubbliche
devono lasciare il timone al raggiungimento del sessantacinquesimo anno di età.
A dare corpo alle voci di una possibile uscita di Ruggiero dalla carriera
diplomatica anzitempo c'è un dato di fatto: L'allentarsi dei suoi rapporti col
ministro degli esteri, Giulio Andreotti. Ruggiero è asceso al sommo grado della
carriera diplomatica nel marzo ottantacinque con la benedizione congiunta di
Andreotti e Bettino Craxi (vedere il Mondo del 5 giugno ottantacinque). E per
lunghi e difficili mesi la collaborazione a tre ha retto bene, riuscendo anche a
superare anche il difficilissimo scoglio del sequestro dell'Achille Lauro. Ma
dal marzo di quest'anno, sostengono molti diplomatici alla Farnesina, le cose
sono cambiate. Una prima incrinatura fra il ministro e il segretario generale si
è aperta nel marzo scorso, quando sono scoppiate le polemiche per la riforma del
Ministero degli Esteri. Decisa dal governo, appoggiata dai sindacati (e specie
dalla Uil) la riforma è stata difesa a spada tratta da Ruggiero, anche di fronte
al levarsi delle proteste delle feluche. Ma nel pieno della tempesta, notano
autorevoli esponenti socialisti, Andreotti si è praticamente defilato. Ha
scritto per esempio Claudio Lanti sul Giornale del 13 marzo, in una cronaca
dalla Farnesina: "resosi si conto di essere seduto su una polveriera, Andreotti
ha mandato segnali e messaggi rassicuranti ai diplomatici in rivolta". Ma le
maggiori difficoltà di rapporto fra i due sono più recenti e sono nate in
occasione del conflitto con la Libia. Anche se successivamente la cosa è stata
smentita con un comunicato ufficiale, sembra che sulla strategia da seguire
verso Gheddafi le strade del presidente del consiglio e del ministro degli
esteri non coincidessero, e che, fra le due, Ruggiero condividesse quella di
Craxi, più sensibile alle posizioni degli Stati Uniti. Tanto che, per preparare
il piano di un possibile disimpegno economico italiano dalla Libia, Craxi ha
dato direttamente l'incarico proprio al segretario generale della Farnesina,
scavalcando in questo modo lo staff del ministro. Che, sostengono alla
Farnesina, non ha per niente gradito l'operazione by pass. Il segretario
generale della Cisl, Rino Caviglioli, cerca di metterla sullo scherzoso: "la
contrattazione è come l'amore; I preliminari sono importanti e, anzi, tanto più
sono lunghi tanta maggiore è la soddisfazione finale". Ma ammette: "è vero, ci
sono difficoltà a mettere in moto la macchina". Consente anche il leader della
Fim, l'organizzazione dei metalmeccanici Cisl, Raffaele Morese: "la stagione è
ancora fredda". Anche per il segretario confederale della Uil, Silvano Veronese,
non ci possono essere dubbi: "la partenza è cauta". Convergenti le opinioni
degli imprenditori, riassumibili nel giudizio di uno dei più stretti
collaboratori del presidente della Confindustria, Luigi Lucchini: "i contratti.
Siamo ancora molto lontani". Insomma, la stagione dei rinnovi contrattuali, che
per 15 anni ha segnato il punto più alto della tensione nelle relazioni
industriali, questa volta non decolla. I contratti sono scaduti da mesi, alcuni
da oltre un anno. Ma le piattaforme hanno tempi di elaborazione molto lunghi; Il
ritmo di lavoro è blando; Nessuno mostra impazienza. E si è ormai fatta strada
una convinzione: Prima dell'autunno non succederà nulla. E anche se ai rinnovi
sono interessate tutte le maggiori categorie dell'industria, dell'agricoltura,
del commercio e del pubblico impiego, per un totale di oltre 10 milioni di
lavoratori, fra i sindacalisti si comincia già a parlare di "fredda primavera",
un'espressione che sintetizza gli anni luce che sono passati dal mitico "autunno
caldo" del 1969. La risposta ufficiale che viene data a questa domanda dalle
organizzazioni sindacali è solo formalmente esauriente: "l'accordo con la
Confindustria", dicono Cgil, Cisl e Uil, "è stato raggiunto solo ai primi di
maggio, dopo oltre tre anni di tira e molla. Come facevamo, in questa incertezza
nelle relazioni industriali, a mettere il piede sull'acceleratore dei rinnovi
contrattuali? Ma le difficoltà e le lungaggini della trattativa confederale non
bastano a spiegare la cautela e l'imbarazzo sindacale. Il malessere è più
profondo. E va cercato in altre direzioni. Dice il segretario generale della
Fim-Cisl, Raffaele Morese: "a livello nazionale non c'è più il tavolo
triangolare con governo e imprenditori; Il dialogo ripreso con la Confindustria
è appena un primo balbettio. non potevamo lasciare che l'unico livello di
contrattazione esistente fosse quello aziendale". La Verità infatti è questa:
Mentre Confindustria e confederazioni non si parlavano (non facevano più accordi
diretti, senza mediazione governativa, dal 1977), nelle aziende di ogni settore
sono fioriti i mille e mille fiori della contrattazione integrativa, delle
vertenze aperte e chiuse nel giro di pochi giorni su questioni spesso molto
particolari, talvolta senza un'ora di sciopero, che hanno sancito lo scambio:
Aumenti salariali e flessibilità, sabati lavorativi, straordinari, lavoro
notturno. "è proprio per governare questa contrattazione diffusa che abbiamo
deciso di avviare i rinnovi contrattuali di categoria" ammette veronese.
"vogliamo incanalare una spinta corporativa e salarialista che si sta
diffondendo. Fra la gente comincia a farsi strada l'idea che è tornato il tempo
delle vacche grasse, in cui si può chiedere tutto". Anche il comunista Fausto
Bertinotti, segretario della Cgi, è della stessa opinione. "è vero", riconosce,
"che i contratti nazionali di categoria, negli ultimi anni diventati quasi delle
antologie, avevano mostrato la corda. Ed è vero, di conseguenza, che ci eravamo
ripromessi di ripensare da capo a piedi la contrattazione: Cosa contrattare, a
quale livello e ogni quanti anni. Ma poi questo non è stato fatto. I rapporti
con la Confindustria si sono interrotti, e dalle aziende è arrivata l'ondata di
contratti integrativi tutti incentrati su richieste salariali. Così, anche per
cercare di mettere contenuti innovativi nella contrattazione aziendale abbiamo
buttato il cappello oltre il muro e aperta una stagione contrattuale che sarà
difficile". Titolo DPR 29/09/73 n. 603 art. 1 GU 268/73 decreto del presidente
della repubblica 29 settembre 1973 numero 603 articolo 1 gazzetta ufficiale n.
268 del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto agenti
della riscossione. Agenti della riscossione sono gli esattori comunali o
consorziali, i ricevitori provinciali e i delegati governativi ai sensi del TU
delle leggi sui servizi della riscossione approvato con DPR 15 maggio 1963, n.
858, salvo le modifiche e integrazioni contenute nel presente decreto. Titolo
DPR 29/09/73 n. 603 art. 2 GU 268/73 decreto del presidente della repubblica 29
settembre 1973 numero 603 articolo 2 gazzetta ufficiale n. 268 del 1973
modifiche ed integrazioni al TU delle leggi sui servizi della riscossione delle
II DD approvato con DPR 15 maggio 1963, n. 858. Oggetto contabilizzazione delle
riscossioni. Le esattorie devono tenere distinte contabilità per le riscossioni
mediante versamento diretto e per quelle mediante ruoli. Devono tener inoltre
schede dei contribuenti recanti le generalità, il domicilio fiscale e, per i
soggetti diversi dalle persone fisiche, la denominazione o la ragione sociale,
sulle quali annotare le singole riscossioni distintamente per versamento diretto
e per ruolo. L'esattore deve aprire a proprio nome un distinto c-c postale per
ciascuno dei due sistemi di riscossione. Il c-c relativo al versamento diretto
deve essere vincolato a favore dello stato Ministero del Tesoro, per l'ammontare
delle imposte al netto dell'aggio. L'importo versato con l'indicazione della
specie dell'imposta e del periodo a cui si riferisce deve essere annotato sulle
schede dei contribuenti unitamente al numero ed alla data della quietanza entro
quindici giorni dalla scadenza ciascuna decade del mese. Le distinte di
versamento di cui all'art. 6, comma 2, DPR 29 settembre 1973, n. 602, e le
distinte riepilogative di cui all'art. 7, comma 2, del presente decreto devono
essere conservate per cinque anni. Titolo DPR 29/09/73 n. 603 art. 3 GU 268/73
decreto del presidente della repubblica 29 settembre 1973 numero 603 articolo 3
gazzetta ufficiale n. 268 del 1973 modifiche ed integrazioni al TU delle leggi
sui servizi della riscossione delle II DD approvato con DPR 15 maggio 1963, n.
858. Oggetto aggi di riscossione, indennità di mora e spese di esecuzione. Per
le riscossioni effettuate sia mediante versamenti diretti dei contribuenti sia
mediante ruoli l'esattore è retribuito con un aggio a carico degli enti
destinatari del gettito dei tributi. L'aggio è determinato in valore percentuale
di tutte le entrate affidate in riscossione all'esattore e la sua misura, da
fissarsi all'atto del conferimento dell'esattoria, non può essere inferiore allo
0,60% né superiore al 6,72% delle somme riscosse mediante ruoli. Per le somme
riscosse mediante versamenti diretti l'aggio è pari all'80% di quello per la
riscossione mediante ruoli. L'aggio delle somme versate ad esattoria
incompetente, nell'ipotesi prevista dal comma 2 dell'art. 5 DPR 29 settembre
1973, n. 602, spetta all'esattore territorialmente competente. L'aggio non è
dovuto per le somme relative ai tributi iscritti a ruolo e da questo sgravate,
per quelle comunque rimborsate e per quelle riconosciute inesigibili. Sui
versamenti fatti dall'esattore delle somme riscosse mediante ruoli compete al
ricevitore provinciale un aggio a carico degli enti destinatari da fissarsi
all'atto del conferimento della ricevitoria in valore percentuale non superiore
all'1% del carico complessivo dei ruoli. L'aggio non è dovuto nei casi di cui al
precedente comma. Gli esattori ed i ricevitori trattengono sulle somme riscosse
gli aggi loro spettanti. Il prelievo dell'aggio relativo alle somme versate sul
c-c vincolato è autorizzato dall'intendente di finanza. Sul frontespizio del
ruolo deve essere indicato il relativo carico complessivo con la specificazione
degli importi di spettanza degli enti destinatari ed i relativi aggi a favore
dell'esattore e del ricevitore. L'indennità di mora prevista dall'art. 30 DPR 29
settembre 1973, n. 602, spetta all'esattore sulle entrate per le quali è tenuto
all'obbligo del non riscosso come riscosso e all'ente destinatario per le altre
entrate. Il rimborso all'esattore delle spese di esecuzione è regolato dall'art.
61 del predetto decreto. Titolo DPR 29/09/73 n. 603 art. 4 GU 268/73 decreto del
presidente della repubblica 29 settembre 1973 numero 603 articolo 4 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto ruoli a carico di soggetti falliti sottoposti a liquidazione coatta
amministrativa. I ruoli di qualsiasi specie a carico di soggetti falliti
sottoposti a liquidazione coatta amministrativa emessi successivamente alla
sentenza dichiarativa del fallimento o della liquidazione sono affidati
all'esattore senza l'obbligo del non riscosso come riscosso. L'aggio a favore
degli agenti della riscossione è liquidato nella misura ridotta del 50%. Gli
agenti della riscossione sono tuttavia tenuti agli adempimenti degli obblighi
previsti per la tutela e la riscossione del credito. Titolo DPR 29/09/73 n. 603
art. 5 GU 268/73 decreto del presidente della repubblica 29 settembre 1973
numero 603 articolo 5 gazzetta ufficiale n. 268 del 1973 modifiche ed
integrazioni al TU delle leggi sui servizi della riscossione delle II DD
approvato con DPR 15 maggio 1963, n. 858. Oggetto consegna dei ruoli. La
ricevuta della consegna dei ruoli effettuata agli esattori a norma dell'art. 24
DPR 29 settembre 1973, n. 602, è trasmessa in copia dall'intendenza di finanza
al ricevitore provinciale. Se l'esattore rifiuta di ricevere i ruoli,
l'intendente di finanza gli notifica apposita intimazione a mezzo di ufficiale
giudiziario e ne riferisce al prefetto per i provvedimenti del caso. Titolo DPR
29/09/73 n. 603 art. 6 GU 268/73 decreto del presidente della repubblica 29
settembre 1973 numero 603 articolo 6 gazzetta ufficiale n. 268 del 1973
modifiche ed integrazioni al TU delle leggi sui servizi della riscossione delle
II DD approvato con DPR 15 maggio 1963, n. 858. Oggetto ruoli separati per
cambiamento della gestione esattoriale. Nell'ultimo anno del periodo di gestione
esattoriale, quando per il successivo periodo vi sia cambiamento di titolare, i
tributi sono iscritti in ruoli separati comprendenti rispettivamente le rate che
scadono in detto ultimo anno e quelle che scadono successivamente. Titolo DPR
29/09/73 n. 603 art. 7 GU 268/73 decreto del presidente della repubblica 29
settembre 1973 numero 603 articolo 7 gazzetta ufficiale n. 268 del 1973
modifiche ed integrazioni al TU delle leggi sui servizi della riscossione delle
II DD approvato con DPR 15 maggio 1963, n. 858. Oggetto versamento delle entrate
riscosse mediante versamenti diretti. Entro il quinto giorno successivo allo
scadere di ogni decade del mese l'esattore versa, distintamente per imposta,
alla sez di tesoreria provinciale dello stato ed alle casse degli enti
destinatari l'ammontare delle somme affluite nella decade stessa per versamenti
diretti o per le quali sia pervenuta la comunicazione dell'accreditamento da
parte dell'ufficio dei c-c postali. Entro cinque giorni successivi alle scadenze
previste dal precedente comma l'esattore trasmette alla competente ragioneria
provinciale dello stato una distinta in triplice esemplare, una delle quali
viene restituita con visto di ricevuta, riepilogativa, per comune di domicilio
fiscale e per imposta, dei versamenti effettuati dall'esattoria medesima. Nella
distinta riepilogativa dei versamenti diretti deve essere indicato l'importo
complessivo delle somme riscosse, l'importo dell'aggio e la ripartizione, ove
dovuta, fra gli enti destinatari degli importi ad essi spettanti e delle quote
di aggio a loro carico. Sulla distinta devono essere annotati gli estremi della
quietanza di tesoreria e delle quietanze emesse dalle casse degli enti
destinatari. Se il versamento è effettuato a mezzo di c-c postale, sulla
distinta debbono essere annotati gli estremi del versamento. Gli interessi
maturati sul c-c vincolato di cui al comma 2 dell'art. 2 devono essere versati
alla prima scadenza successiva alla comunicazione dell'avvenuto accreditamento.
Titolo DPR 29/09/73 n. 603 art. 8 GU 268/73 decreto del presidente della
repubblica 29 settembre 1973 numero 603 articolo 8 gazzetta ufficiale n. 268 del
1973 modifiche ed integrazioni al TU delle leggi sui servizi della riscossione
delle II DD approvato con DPR 15 maggio 1963, n. 858. Oggetto vigilanza e
controlli sui versamenti diretti. L'Ispettorato compartimentale delle imposte,
indipendentemente dalle ispezioni e verifiche sull'andamento della gestione e
dei servizi esattoriali previste dall'art. 4 del TU 15 maggio 1963, n. 858,
esegue controlli presso ciascuna esattoria per accertare la regolarità dei
versamenti agli enti destinatari delle somme riscosse mediante versamenti
diretti. Qualora l'ispettore compartimentale non possa provvedere a mezzo di
propri impiegati, delega l'esecuzione dei controlli previsti dal comma 1 a
impiegati addetti agli uffici delle imposte della provincia in cui ha sede
l'esattoria. Titolo, DPR 29/09/73 n. 603 art. 9 GU 268/73 decreto del presidente
della repubblica 29 settembre 1973 numero 603 articolo 9 gazzetta ufficiale n.
268 del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto conto
giudiziale dei versamenti diretti. Nel trimestre successivo alla chiusura
dell'esercizio finanziario o alla cessazione delle funzioni, se avvenga prima,
l'esattore rende il conto giudiziale della gestione relativa ai versamenti
diretti a norma dell'art. 74 del regio decreto 18 novembre 1923, n. 2440, per
l'amministrazione del patrimonio e per la contabilità generale dello stato e
dell'art. 610 del relativo regolamento approvato con regio decreto 23 maggio
1924, n. 827, e successive modificazioni. Agli adempimenti previsti dall'art.
618 di detto regolamento provvede l'intendente di finanza. Titolo DPR 29/09/73
n. 603 art. 10 GU 268/73 decreto del presidente della repubblica 29 settembre
1973 numero 603 articolo 10 gazzetta ufficiale n. 268 del 1973 modifiche ed
integrazioni al TU delle leggi sui servizi della riscossione delle II DD
approvato con DPR 15 maggio 1963, n. 858. Oggetto versamento delle entrate
riscosse mediante ruoli. L'esattore deve versare al ricevitore provinciale, al
netto dell'aggio di riscossione di sua spettanza, salvo il disposto del comma
successivo e senza possibilità di invocare il caso fortuito o la forza maggiore:
1) entro dodici giorni dalla rispettiva scadenza, gli otto decimi dell'importo
di ciascuna rata delle entrate riscuotibili mediante ruoli con l'obbligo del non
riscosso come riscosso; 2) entro il giorno nove del secondo mese successivo alla
scadenza, i restanti decimi dell'importo di ciascuna rata delle entrate stesse;
603) entro il giorno ventidue del mese di scadenza, se non sia diversamente
disposto dalla legge o dal contratto, l'importo delle altre entrate
effettivamente riscosse. Per le entrate di spettanza del comune o dei comuni
consorziati e per quelle degli altri enti che operano esclusivamente nell'ambito
della circoscrizione esattoriale i versamenti prescritti dal comma 1 devono
essere fatti rispettivamente ai tesorieri comunali e agli enti interessati. Le
cedole del debito pubblico versate dai contribuenti a pagamento delle imposte
devono essere versate al ricevitore provinciale. Le quietanze dei pagamenti
fatti dall'esattore a norma degli artt 70, 71 e 72 del TU 15 maggio 1963, n.
858, e i buoni di discarico allegati agli elenchi di sgravio di cui all'art. 16
del presente decreto sono accettati come danaro contante. Se l'ammontare delle
quietanze e dei buoni è superiore all'importo da versare, la differenza è
rimborsata all'esattoria dal ricevitore provinciale, dai comuni e dagli altri
enti per la parte di rispettiva spettanza. Titolo DPR 29/09/73 n. 603 art. 11 GU
268/73 decreto del presidente della repubblica 29 settembre 1973 numero 603
articolo 11 gazzetta ufficiale n. 268 del 1973 modifiche ed integrazioni al TU
delle leggi sui servizi della riscossione delle II DD approvato con DPR 15
maggio 1963, n. 858. Oggetto obbligo della cauzione. A garanzia del versamento
delle somme riscosse sia per ruolo che per versamento diretto nonché degli altri
obblighi derivanti dal conferimento e dalla gestione dell'esattoria deve essere
prestata dall'esattore o da altri per lui una cauzione rapportata ad un quarto
dell'importo complessivo delle rate delle imposte iscritte a ruolo scadute
nell'anno precedente a quello del conferimento e delle entrate patrimoniali
riscosse nello stesso periodo. La misura della cauzione di cui al comma
precedente è determinata dall'intendente di finanza. Se l'esattoria è stata
conferita ad una azienda o istituto di credito la cauzione può essere ridotta,
con l'autorizzazione del Ministero delle Finanze, fino al 50% dell'ammontare
indicato dal comma 1. Se l'azienda o istituto di credito abbia assunto anche il
servizio di ricevitoria provinciale la cauzione può essere ridotta fino al 75%.
Titolo DPR 29/09/73 n. 603 art. 12 GU 268/73 decreto del presidente della
repubblica 29 settembre 1973 numero 603 articolo 12 gazzetta ufficiale n. 268
del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto
espropriazione forzata della cauzione. Se i versamenti non sono stati eseguiti
in tutto o in parte nei termini fissati dall'art. 10 del presente decreto il
ricevitore provinciale e gli enti creditori rivolgono all'esattore l'invito a
pagare entro cinque giorni le somme dovute, maggiorate dell'indennità di mora,
degli interessi e delle spese e ne danno notizia a tutti gli enti garantiti
dalla cauzione. Nel caso di omissione totale o parziale dei versamenti previsti
dall'art. 7 l'invito a pagare è notificato dall'intendente di finanza a mezzo di
messi comunali o messi speciali autorizzati dall'ufficio delle imposte. In caso
di mancato pagamento il Prefetto, su richiesta di chi ha promosso la procedura,
ordina l'espropriazione della cauzione e, quanto occorra, degli altri beni
dell'esattore. L'ordinanza è comunicata al Ministero delle Finanze,
all'intendenza di finanza e a tutti gli enti garantiti dalla cauzione ed è
trasmessa al ricevitore provinciale che la notifica all'esattore e al terzo
cauzionante a mezzo di ufficiale giudiziario. L'ordinanza prefettizia
costituisce titolo esecutivo. In virtù di essa il Ricevitore provinciale, anche
nell'interesse degli altri creditori garantiti dalla cauzione, procede alla
espropriazione forzata. Titolo DPR 29/09/73 n. 603 art. 13 GU 268/73 decreto del
presidente della repubblica 29 settembre 1973 numero 603 articolo 13 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto riparto fra gli aventi diritto. Il riparto del danaro costituito in
cauzione e delle somme ricavate dall'esecuzione è seguito con provvedimento del
prefetto e diviene esecutivo a tutti gli effetti qualora, entro trenta giorni
dalla notifica agli interessati, non venga fatta opposizione davanti al pretore.
Questi provvede quale giudice dell'esecuzione ai sensi dell'art. 45, ultimo
comma, DPR 29 settembre 1973, n. 602. Se davanti al pretore non si raggiunge
l'accordo tra le parti in merito alla proposta opposizione, si applicano le
disposizioni dell'art. 512 del codice di procedura civile. Il credito del
ricevitore provinciale relativo all'ultima delle rate per le quali è stata
escussa la cauzione prevale, in sede di riparto, sui crediti dei comuni o di
altri enti impositori che non concernano imposte locali sui redditi. Titolo DPR
29/09/73 n. 603 art. 14 GU 268/73 decreto del presidente della repubblica 29
settembre 1973 numero 603 articolo 14 gazzetta ufficiale n. 268 del 1973
modifiche ed integrazioni al TU delle leggi sui servizi della riscossione delle
II DD approvato con DPR 15 maggio 1963, n. 858. Oggetto quietanze e annotazioni.
Le quietanze rilasciate dall'esattore ai sensi degli artt 6 e 29 DPR 29
settembre 1973, n. 602, sono staccate da distinti bollettari conformi ai modelli
stabiliti dal ministro per le finanze. Gli altri adempimenti prescritti dagli
stessi articoli sono eseguiti dall'esattore nel termine di dieci giorni dalla
data del pagamento. Titolo DPR 29/09/73 n. 603 art. 15 GU 268/73 decreto del
presidente della repubblica 29 settembre 1973 numero 603 articolo 15 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto obblighi dell'esattore delegato. L'esattore delegato ai sensi dell'art.
60 DPR 29 settembre 1973, n. 602, deve esperire la procedura esecutiva nei
confronti del contribuente nei termini fissati dall'art. 17 del presente decreto
e, qualora l'esecuzione sia riuscita infruttuosa o insufficiente, deve
trasmettere la relativa documentazione all'esattore delegante entro dieci giorni
dal compimento dell'esecuzione. In caso di inosservanza delle disposizioni del
comma precedente e dell'art. 60, comma 603, del decreto predetto l'esattore
delegante può chiedere al ricevitore provinciale di promuovere nei confronti
dell'esattore delegato la procedura coattiva prevista dagli artt 12 e successivi
del presente decreto per il recupero delle somme da quest'ultimo non riscosse o
non versate. Titolo DPR 29/09/73 n. 603 art. 16 GU 268/73 decreto del presidente
della repubblica 29 settembre 1973 numero 603 articolo 16 gazzetta ufficiale n.
268 del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto
esecuzione degli sgravi per indebito. Gli sgravi disposti a norma dell'art. 42
DPR 29 settembre 1973, n. 602, sono eseguiti dall'esattore in carica, con le
modalità stabilite dal ministro per le finanze, entro quattro mesi dalla
ricezione del relativo elenco, al quale sono allegati i buoni di discarico.
Nello stesso termine deve essere versato all'ente impositore l'ammontare degli
sgravi che non sia stato possibile eseguire. A richiesta dell'esattore
l'intendente di finanza può prorogare di quattro mesi il termine stabilito nel
comma precedente. Gli estremi di ciascun elenco devono essere annotati, entro
dieci giorni dalla ricezione dello stesso, nelle schede dei contribuenti. Gli
elenchi di sgravio devono essere restituiti all'ente impositore, con le
annotazioni del caso, nel termine stabilito dal comma 1. Titolo DPR 29/09/73 n.
603 art. 17 GU 268/73 decreto del presidente della repubblica 29 settembre 1973
numero 603 articolo 17 gazzetta ufficiale n. 268 del 1973 modifiche ed
integrazioni al TU delle leggi sui servizi della riscossione delle II DD
approvato con DPR 15 maggio 1963, n. 858. Oggetto diritto al rimborso.
L'esattore ha diritto al rimborso, senza interessi, delle somme versate ai sensi
dell'art. 10 del presente decreto per le quali è tenuto all'obbligo del non
riscosso come riscosso. Ai fini del rimborso cui al comma precedente l'esattore
deve dimostrare di aver proceduto: 1) in via immobiliare entro sei mesi dalla
scadenza della seconda rata consecutiva del ruolo non pagata ovvero entro sei
mesi dalla scadenza dell'ultima rata del ruolo quando la morosità del
contribuente si è manifestata dopo la scadenza della seconda rata ovvero si
tratti di ruoli ripartiti in numero di rate non superiori a due; 2) in via
immobiliare entro dieci mesi dalla scadenza dell'ultima rata del ruolo. Quando
si tratta di residui di cui agli artt 113 e successivi del TU 15 maggio 1963, n.
858, il termine decorre dalla data di consegna dei relativi elenchi. Deve
inoltre approvare che l'esecuzione presso terzi è stata iniziata nel termine di
quattro mesi dal giorno in cui è venuto a conoscenza delle occorrenti notizie e
che il provvedimento definitivo dell'autorità giudiziaria è stato eseguito entro
quattro mesi. Quando abbia preceduto a norma dell'art. 60 DPR 29 settembre 1973,
n. 602, l'esattore deve dimostrare di avere inviato la delega entro quattro mesi
dal giorno in cui è venuto a conoscenza delle occorrenti notizie. L'esattore
delegato deve compiere la procedura nei termini di cui al comma 2 e 4, che
decorrono, tranne il secondo termine di cui al comma 4, dal giorno in cui ha
ricevuto la delega. Qualora la riscossione o gli atti esecutivi siano stati
sospesi e alla scadenza dell'ultimo provvedimento di sospensione i termini
stabiliti nei commi precedenti siano esauriti, ovvero manchino meno di due mesi
al loro esaurimento, l'esattore deve dimostrare di avere compiuto la procedura
esecutiva di cui al comma 4 o di avere inviato la delega entro due mesi dalla
data di scadenza dell'ultimo provvedimento di sospensione. Il termine di due
mesi per il compimento degli atti di esecuzione si applica anche alle procedure
già sospese nei confronti dell'esattore delegato. Titolo DPR 29/09/73 n. 603
art. 18 GU 268/73 decreto del presidente della repubblica 29 settembre 1973
numero 603 articolo 18 gazzetta ufficiale n. 268 del 1973 modifiche ed
integrazioni al TU delle leggi sui servizi della riscossione delle II DD
approvato con DPR 15 maggio 1963, n. 858. Oggetto procedure concorsuali.
L'esperimento della procedura esecutiva ai sensi dell'art. 51 DPR 29 settembre
1973, n. 702, non esime l'esattore dall'insinuazione del credito nella procedura
di fallimento o di liquidazione coatta amministrativa. Se la procedura di
fallimento o di liquidazione coatta amministrativa è ancora pendente alla
scadenza del termine stabilito dall'art. 84 del TU 15 maggio 1963, n. 858 (10),
la domanda di rimborso deve essere presentata dopo che è divenuto definitivo il
provvedimento di chiusura del fallimento o della liquidazione coatta
amministrativa e comunque entro due mesi dalla sua pubblicazione nel foglio
annunzi legali. In caso di concordato fallimentare la domanda di rimborso deve
essere presentata entro quattro mesi dalla data di scadenza del termine
stabilito per l'esecuzione dello stesso. Titolo DPR 29/09/73 n. 603 art. 19 GU
268/73 decreto del presidente della repubblica 29 settembre 1973 numero 603
articolo 19 gazzetta ufficiale n. 268 del 1973 modifiche ed integrazioni al TU
delle leggi sui servizi della riscossione delle II DD approvato con DPR 15
maggio 1963, n. 858. Oggetto verbali di pignoramento. In caso di pignoramento
negativo o insufficiente l'Esattore, se il credito per cui procede è
complessivamente superiore a lire centomila, esibisce, entro novanta giorni, il
relativo verbale in originale e copia rispettivamente all'ufficio delle imposte
e all'ente impositore. Al verbale deve essere allegato certificato anagrafico da
cui risulti l'ultimo domicilio delle persone fisiche risultanti
dall'intestazione del verbale di pignoramento ovvero che le stesse non sono mai
state iscritte all'anagrafe. L'ufficio delle imposte o l'ente impositore appone
entro sei mesi dalla ricezione del verbale il proprio visto e, qualora sia a
conoscenza di elementi utili per l'esperimento di ulteriori procedure esecutive,
li annota in calce. Titolo DPR 29/09/73 n. 603 art. 20 GU 268/73 decreto del
presidente della repubblica 29 settembre 1973 numero 603 articolo 20 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto irreperibilità del contribuente. Se il contribuente risulta irreperibile
in sede di notificazione dell'avviso di mora alla scadenza della seconda rata
consecutiva o dell'ultima rata del ruolo non pagata ovvero, nelle ipotesi
previste nel comma 2, punto 1), del precedente art. 17, alla scadenza
dell'ultima rata del ruolo, l'avviso di mora che tiene luogo del verbale di
pignoramento negativo deve essere esibito all'ufficio delle imposte o all'ente
impositore ai sensi ed agli effetti dell'art. 19 del presente decreto e
dell'art. 87 del TU 15 maggio 1963, n. 858, anche se il credito non supera
complessivamente lire centomila. Quando l'avviso di mora è notificato dal messo
notificatore, esso deve essere annotato in uno speciale registro cronologico
intestato ed affidato al messo anzidetto. Per la messa in uso del registro
valgono le disposizioni di cui all'art. 136 del TU 15 maggio 1963, n. 858.
Titolo DPR 29/09/73 n. 603 art. 21 GU 268/73 decreto del presidente della
repubblica 29 settembre 1973 numero 603 articolo 21 gazzetta ufficiale n. 268
del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto
esecuzione del rimborso. L'intendente di finanza provvede ai rimborsi dovuti
dallo stato con ordinativi di pagamento su ordine di accreditamento,
informandone il ricevitore provinciale. Per i rimborsi a carico della regione,
della provincia, del comune o di altri enti l'intendente trasmette all'esattore
appositi estratti del provvedimento, che costituiscono titolo per la
compensazione con i versamenti da effettuare e in mancanza per il pagamento.
Titolo DPR 29/09/73 n. 603 art. 22 GU 268/73 decreto del presidente della
repubblica 29 settembre 1973 numero 603 articolo 22 gazzetta ufficiale n. 268
del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto cause
di decadenza. L'esattore, oltre che nei casi previsti dagli artt 46, 47, 51 e 69
del TU 15 maggio 1963, n. 858 (12), è dichiarato decaduto: 1) quando sia stato
cancellato dall'albo degli esattori; 2) quando abbia abbandonato l'ufficio senza
lasciarvi un collettore; 3) quando abbia omesso, per due scadenze anche non
consecutive, i versamenti di cui all'art. 7 del presente decreto oppure li abbia
eseguiti per importi inferiori. Può essere, altresì, dichiarato decaduto quando
abbia commesso gravi o reiterati abusi od irregolarità o quando sia stata
ordinata per due rate consecutive l'espropriazione della cauzione ai sensi
dell'art. 12 del presente decreto ancorché la cauzione sia stata reintegrata. È
considerata irregolarità ai sensi del precedente comma anche inadempienza
dell'esattore agli obblighi derivanti dai contratti collettivi di lavoro. Titolo
DPR 29/09/73 n. 603 art. 23 GU 268/73 decreto del presidente della repubblica 29
settembre 1973 numero 603 articolo 23 gazzetta ufficiale n. 268 del 1973
modifiche ed integrazioni al TU delle leggi sui servizi della riscossione delle
II DD approvato con DPR 15 maggio 1963, n. 858. Oggetto residui di gestione. I
residui di gestione sono costituiti dalle entrate riscuotibili mediante ruoli
scadute ma non riscosse durante la gestione dell'esattore decaduto che abbia
lasciato debiti ovvero durante la vacanza dell'esattoria o la gestione del
delegato governativo. Titolo DPR 29/09/73 n. 603 art. 4 GU 268/73 decreto del
presidente della repubblica 29 settembre 1973 numero 603 articolo 24 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto imputazione e contabilizzazione dei versamenti ricevuti. Per
l'imputazione dei versamenti fatti dall'esattore il ricevitore provinciale deve
osservare il disposto dell'art. 31 del DPR 29 settembre 1973, n. 602. Il
ricevitore provinciale deve tenere distinti, in appositi registri o schedari, i
conti con i singoli esattori. Titolo DPR 29/09/73 n. 603 art. 25 GU 268/73
decreto del presidente della repubblica 29 settembre 1973 numero 603 articolo 25
gazzetta ufficiale n. 268 del 1973 modifiche ed integrazioni al TU delle leggi
sui servizi della riscossione delle II DD approvato con DPR 15 maggio 1963, n.
858. Oggetto tardivo versamento da parte dell'esattore delegato. L'esattore che
versa le somme riscosse in sede di procedura delegata oltre il termine stabilito
dall'art. 60 DPR 29 settembre 1973, n. 602, è soggetto alla pena pecuniaria da
L. 20.000 a L. 300.000 titolo DPR 29/09/73 n. 603 art. 26 GU 268/73 decreto del
presidente della repubblica 29 settembre 1973 numero 603 articolo 26 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto inosservanza di disposizioni regolanti il rapporto esattoriale. Per
l'inosservanza delle disposizioni che regolano il rapporto esattoriale per le
quali non è prevista apposita sanzione, l'agente della riscossione è soggetto
alla pena pecuniaria da cinquemila a cinquantamila lire. Fra le disposizioni che
regolano il rapporto esattoriale sono comprese le disposizioni e istruzioni
impartite dall'amministrazione finanziaria dello stato. Titolo DPR 29/09/73 n.
603 art. 27 GU 268/73 decreto del presidente della repubblica 29 settembre 1973
numero 603 articolo 27 gazzetta ufficiale n. 268 del 1973 modifiche ed
integrazioni al TU delle leggi sui servizi della riscossione delle II DD
approvato con DPR 15 maggio 1963, n. 858. Oggetto ritardo nei versamenti in
tesoreria o nelle casse degli enti destinatari. Nei confronti dell'esattore che
omette in tutto o in parte alle prescritte scadenze i versamenti alla sez di
tesoreria provinciale dello stato o alle casse degli enti destinatari delle
somme di cui è stato omesso il versamento, salvo le sanzioni penali se il fatto
costituisce reato. Se il versamento viene effettuato entro trenta giorni
successivi alla scadenza la pena pecuniaria è ridotta ad un quarto. Sulle somme
versate o versate con ritardo si applica, altresì l'interesse del 5% annuo. Se i
versamenti non sono stati eseguiti in tutto o in parte si procede
all'espropriazione della cauzione secondo le disposizioni del TU 15 maggio 1963,
n. 858, e del presente decreto. Titolo DPR 29/09/73 n. 603 art. 28 gu 268/73
decreto del presidente della repubblica 29 settembre 1973 numero 603 articolo 28
gazzetta ufficiale n. 268 del 1973 modifiche ed integrazioni al TU delle leggi
sui servizi della riscossione delle II DD approvato con DPR 15 maggio 1963, n.
858. Oggetto notificazioni degli atti e dei provvedimenti. Per la notificazione
degli atti e dei provvedimenti previsti dal presente decreto si applicano, le
disposizioni dell'art. 60 DPR 29 settembre 1973, n. 600. Titolo DPR 29/09/73 n.
603 art. 29 GU 268/73 decreto presidente repubblica 29 settembre 1973 numero 603
articolo 29 gazzetta ufficiale n. 268 del 1973 modifiche ed integrazioni al TU
delle leggi sui servizi della riscossione delle II DD approvato con DPR 15
maggio 1963, n. 858. Oggetto adozione di sistemi di scritturazione e di mezzi
meccanici. Il Ministro per le finanze, su richiesta degli esattori interessati,
può autorizzare per le riscossioni, sia mediante versamenti diretti sia mediante
ruolo, l'adozione di sistemi di scritturazione diversi da quelli prescritti,
quando sia richiesto dall'impiego di sistemi meccanografici, elettronici e
simili e restino garantiti la regolarità della gestione e gli interessi dei
contribuenti. Per la formazione meccanografica dei ruoli il Ministro per le
finanze di concerto con il ministro per il tesoro può disporre che siano
adottati i sistemi ed i mezzi meccanici che ritiene più corrispondenti alle
esigenze del servizio o che siano stati adottati dalla amministrazione
finanziaria. Titolo DPR 29/09/73 n. 603 art. 30 GU 268/73 decreto presidente
repubblica 29 settembre 1973 numero 603 articolo 30 gazzetta ufficiale n. 268
del 1973 modifiche ed integrazioni al TU delle leggi sui servizi della
riscossione delle II DD approvato con DPR 15 maggio 1963, n. 858. Oggetto
proroga dei contratti di appalto per il 1974. Il decennio di appalto 1963-1973
delle esattorie comunali delle ricevitorie provinciali delle II DD nonché delle
tesorerie comunali o provinciali è prorogato di un anno. Le cauzioni prestate a
garanzia delle singole gestioni restano a garanzia dei contratti fino al 31
dicembre 1974. Gli esattori e i ricevitori provinciali che intendono rinunciare
alla proroga di cui al comma 1 debbono darne ne comunicazione al prefetto della
provincia e all'intendente di finanza a mezzo lettera raccomandata con avviso di
ricevimento da spedire entro il 31 ottobre 1973. Le esattorie e le ricevitorie
per le quali il titolare si sia avvalso della facoltà prevista dal precedente
comma sono conferite d'ufficio per l'anno 1974 con aggio non superiore a quello
vigente al 31 dicembre 1973 e salvo quanto disposto dal successivo comma.
Qualora l'ammontare complessivo degli aggi tariffati sui ruoli posti in
riscossione nel corso dell'anno 1974 e quelli spettanti sui versamenti diretti
effettuati dai contribuenti nello stesso anno per le entrate tributarie dello
stato, delle province, dei comuni, delle Camere di commercio, industria,
artigianato e agricoltura e delle aziende autonome di soggiorno, cura o turismo
risulti inferiore all'ammontare degli aggi tariffati sui ruoli posti in
riscossione agli stessi titoli nell'anno 1972, gli esattori hanno diritto al
pagamento della differenza a carico del bilancio dello stato. Al pagamento delle
somme dovute ai sensi del comma precedente provvedono le intendenze di finanza
con ordinativi diretti sulla base di apposita certificazione dell'ammontare
delle somme di cui sopra rilasciata all'esattore interessato del consorzio
nazionale esattori. Per gli esattori che operano nella Regione Sicilia la
certificazione anzidetta sarà sostituita da una dichiarazione rilasciata dal
consorzio regionale goffi fra gli esattori della Sicilia (14/a). (a tal fine gli
esattori interessati debbono dichiarare dopo il 31 dicembre 1974 gli ammontari
degli aggi effettivamente riscossi nell'anno 1972 o nel diverso anno di
riferimento e nel 1974). (se per l'anno 1974 operino provvedimenti legislativi
di sospensione della riscossione le entrate per detto anno delle esattorie dei
comuni interessati dal provvedimento si considerano pari a quelle dell'anno
precedente l'inizio della sospensione, maggiorate della percentuale d'incremento
nazione delle entrate tributarie di spettanza dello stato, delle regioni, delle
province, dei comuni, delle Camere di commercio, industria, artigianato e
agricoltura e delle aziende di soggiorno, cura o turismo). Titolo DPR 29/09/73
n. 603 art. 31 GU 268/73 decreto presidente repubblica 29 settembre 1973 numero
603 articolo 31 gazzetta ufficiale n. 268 del 1973 modifiche ed integrazioni al
TU delle leggi sui servizi della riscossione delle II DD approvato con DPR 15
maggio 1963, n. 858. Oggetto conferma dell'esattore per il periodo 1975/1983.
L'esattore può chiedere al prefetto entro il 31 dicembre 1973 di essere
confermato nella gestione dell'esattoria per il periodo 1975/1983. Sulla domanda
di conferma provvede il prefetto se l'intendente di finanza o il consiglio
comunale non esprimono parere contrario entro il 31 gennaio 1974 e se non
esistono cause di cancellazione dall'albo o di incompatibilità. Se sussistono
gravi motivi per non far luogo alla conferma o se l'intendente di finanza o i
comuni consultati abbiano espresso parere contrario, il prefetto rimette gli
atti al ministro per le finanze per la sua definitiva, motivata determinazione
sulla domanda di conferma. Sono in ogni caso riservati al ministro per le
finanze, sentito il ministro per il tesoro, i provvedimenti sulle domande di
conferma per le esattorie gestite da aziende o istituti di credito che non
abbiano sportelli bancari nella circoscrizione del rispettivo ufficio delle
imposte. La conferma è disposta alle condizioni del contratto in corso, salvo
quanto è stabilito dai commi successivi. Gli aggi di riscossione mediante ruoli
superiori al 6,72% sono ridotti al termine del primo quadriennio della metà
della differenza tra l'aggio di conferma e il 6,72% e della restante metà al
termine del successivo biennio. per il triennio 1981/83 l'aggio attribuito in
sede di conferma è riveduto secondo le segg modalità: 1) se fra gli anni 1975 e
1978 le entrate di qualsiasi genere affidate in riscossione all'esattore siano
aumentate in misura proporzionalmente superiore ai tre quarti di quella in cui è
aumentato il gettito complessivo delle imposte sui redditi nel territorio dello
stato per riscossioni mediante ruoli e versamenti diretti, l'aggio di
riscossione per il restante periodo è ridotto in proporzione al maggior aumento.
La riduzione non può comunque essere superiore al 20% dell'aggio attribuito in
sede di conferma; 2) se tra gli anni 1975 e 1978 l'incremento delle entrate cui
al punto precedente affidate in riscossione all'esattore sia inferiore ai tre
ottavi dell'incremento del gettito complessivo delle imposte sui redditi nel
territorio dello stato per riscossioni mediante ruoli e versamenti diretti,
l'aggio per il restante periodo può essere aumentato fino al 20% di quello
attribuito in sede di conferma (14/a). Per il triennio 1981/83 l'aggio non può
comunque essere superiore al 6,72% (14/a). L'aggio per i versamenti diretti è in
ogni caso pari all'aggio per la riscossione mediante ruolo risultante
dall'applicazione dei commi precedenti. Il decreto di conferma è notificato a
cura del sindaco all'esattore. Contro il provvedimento di conferma del prefetto
è ammesso ricorso gerarchico al ministro per le finanze. In deroga alle
disposizioni del presente articolo il Ministro per le finanze entro il 30
novembre 1973 può disporre, per ragioni riguardanti il miglior rendimento o il
miglior funzionamento del servizio, che non si faccia luogo alla conferma
dell'esattore. L'esattore entro il 31 dicembre 1977 e l'intendente di finanza
territorialmente competente entro il 31 marzo 1978 possono chiedere al prefetto
la risoluzione del contratto con effetto dal 1 gennaio 1979. La risoluzione è
proposta dall'esattore con atto notificato a mezzo di ufficiale giudiziario
anche all'intendente di finanza. La domanda dell'intendente è notificata
all'esattore. Le esattorie rimaste vacanti possono essere conferite d'ufficio
per il restante periodo con aggi non superiori a quelli attribuibili, ai sensi
dei commi precedenti, dal 1 gennaio 1979, salva l'applicazione dei commi 7 ed 8.
Titolo DPR 29/09/73 n. 603 art. 32 GU 268/73 decreto presidente repubblica 29
settembre 1973 numero 603 articolo 32 gazzetta ufficiale n. 268 del 1973
modifiche ed integrazioni al TU delle leggi sui servizi della riscossione delle
II DD approvato con DPR 15 maggio 1963, n. 858. Oggetto integrazione degli aggi
per gli anni 1975, 1976, 1977 e 1978. Qualora per ciascuno degli anni 1975,
1976, 1977 e 1978 l'ammontare complessivo degli aggi tariffati sui ruoli posti
in riscossione nel corso dei relativi anni e quelli spettanti sui versamenti
diretti effettuati dai contribuenti negli stessi anni per le entrate tributarie
dello stato, delle regioni, delle province, dei comuni, delle Camere di
commercio, industria, artigianato ed agricoltura e delle aziende autonome di
soggiorno, cura o turismo risulti inferiore all'ammontare complessivo degli aggi
tariffati sui ruoli posti in riscossione agli stessi titoli nell'anno 1973, gli
esattori hanno diritto al pagamento delle differenze a carico del bilancio dello
stato con le modalità previste dall'art. 30, comma 5. Titolo DPR 29/09/73 n. 603
art. 33 GU 268/73 decreto presidente repubblica 29 settembre 1973 numero 603
articolo 33 gazzetta ufficiale n. 268 del 1973 modifiche ed integrazioni al TU
delle leggi sui servizi della riscossione delle II DD approvato con DPR 15
maggio 1963, n. 858. Oggetto aggio del ricevitore provinciale per l'anno 1974 e
per il periodo 1975/1983. Nei confronti del ricevitore provinciale per l'anno
1974 e per il periodo 1975/1983 non si applicano le disposizioni del comma 4
dell'art. 30 né quelle dell'art. 32. Per il periodo 1975/1983 l'aggio del
ricevitore provinciale non può superare la misura dell'1%. Titolo DPR 29/09/73
n. 603 art. 34 GU 268/73 decreto presidente repubblica 29 settembre 1973 numero
603 articolo 34 gazzetta ufficiale n. 268 del 1973 modifiche ed integrazioni al
TU delle leggi sui servizi della riscossione delle II DD approvato con DPR 15
maggio 1963, n. 858. Oggetto cartelle di pagamento relative alla riscossione dei
tributi soppressi. Ai fini della riscossione dei tributi soppressi vanno
notificate distinte cartelle di pagamento. Titolo DPR 29/09/73 n. 603 art. 35 GU
268/73 decreto presidente repubblica 29 settembre 1973 numero 603 articolo 35
gazzetta ufficiale n. 268 del 1973 modifiche ed integrazioni al TU delle leggi
sui servizi della riscossione delle II DD approvato con DPR 15 maggio 1963, n.
858. Oggetto norma di coordinamento. I rinvii contenuti nel TU sui servizi della
riscossione approvato con DPR 15 maggio 1963, n. 58, alle norme dello stesso TU
abrogate dall'art. 36 ed alle disposizioni del TU delle leggi sulle II DD
approvato con DPR 29 gennaio 1958, n. 645, e successive modificazioni, si
intendono riferiti alle disposizioni di corrispondente contenuto nel presente
decreto e del DPR 29 settembre 1973, n. 602. I riferimenti al decennio
esattoriale contenuti nelle disposizioni del TU 15 maggio 1963, n. 858, si
intendono fatti per il decennio 1964/73 al periodo 1964/74 e per il decennio
1974/83 al periodo 1975/84. Titolo DPR 29/09/73 n. 603 art. 36 GU 268/73 decreto
presidente repubblica 29 settembre 1973 numero 603 articolo 36 gazzetta
ufficiale n. 268 del 1973 modifiche ed integrazioni al TU delle leggi sui
servizi della riscossione delle II DD approvato con DPR 15 maggio 1963, n. 858.
Oggetto norme abrogate testo a decorrere dal 1 gennaio 1974 sono abrogati gli
artt 17, 36, 38, 52, 56, 60, 62, 64, 66, 68, 76, 80, 81, 82, 83, 85, 86, 88, 91,
102, 111, 124, 146, 147, 152, 155 e 156 del TU delle leggi sui servizi delle
riscossioni delle II DD approvato con DPR 15 maggio 1963, n. 858, e ogni altra
disposizione non compatibile con le norme del presente decreto. Titolo DPR
29/09/73 n. 603 art. 37 GU 268/73 decreto presidente repubblica 29 settembre
1973 numero 603 articolo 37 gazzetta ufficiale n. 268 del 1973 modifiche ed
integrazioni al TU delle leggi sui servizi della riscossione delle II DD
approvato con DPR 15 maggio 1963, n. 858. Oggetto entrata in vigore. Le
disposizioni di cui al presente decreto entrano in vigore il 1 gennaio 1974. Le
disposizioni di cui agli artt 30 e 31 entrano in vigore il giorno successivo a
quello della pubblicazione del presente decreto. I comunisti italiani sanno, per
la loro stessa esperienza storica di decenni di dure lotte, che nessun principio
e nessuna finalità sono sottratti al continuo riproporsi della verifica critica,
nei fatti e nelle idee. A questo vaglio è sottoposto anche il patrimonio storico
ideale del movimento operaio, quale venne costituendosi fin dalle sue origini
moderne successivamente sviluppandosi e differenziandosi anche in forme e
tendenze contrastanti. E tuttavia proprio in quelle origini si trova stabilito
un orizzonte con il quale il confronto rimane aperto, per quanti cambiamenti
profondi siano sopravvenuti nel mondo umano. Tale orizzonte fu designato da Marx
e Engels, nel manifesto del partito comunista del 1848, quale obiettivo di una
lotta di classe che sopprime sé stessa e i propri presupposti, nella forma
sociale di "una associazione in cui il libero sviluppo di ciascuno è condizione
del libero sviluppo di tutti". Muoversi in tale direzione era il compito
rivoluzionario al quale veniva indirizzata la classe operaia industriale, quale
forza sociale oppressa, ma organica al modo di produzione moderno capitalistico
(ed anzi da esso generata), ove si chiariva che la sua emancipazione non avrebbe
potuto arrivare a compimento, attraverso la lotta politica a cui veniva
chiamata, se non come emancipazione e liberazione generale della società, nella
forma e nella prospettiva sopra enunciata. Quella Prospettiva, nel suo principio
libertario, raccoglieva e continua a raccogliere l'eredità delle rivoluzioni
liberali e democratiche, portandola oltre i loro storici limiti di classe.
L'impegno organizzativo e politico di massa ad essa collegato apriva la fase
storica della lotta per la democrazia. Con lo sviluppo del movimento operaio e
socialista, infatti, e per l'iniziativa delle classi popolari organizzate, la
democrazia è passata dalle affermazioni teoriche e di principio e dai tentativi
minoritari alla concreta realizzazione e al raggiungimento di conquiste
politiche e sociali che caratterizzano profondamente la storia del mondo
contemporaneo. La libertà dal bisogno e dalle costrizioni oppressive, e le
garanzie civili e politiche, vengono potenziate e integrate, in questa visione,
in una libertà positiva per lo sviluppo più ampio possibile dei singoli
individui, attraverso una forma sociale egualitaria e autogovernata. Tacciare di
utopia tale prospettiva non significa certamente nulla di fronte ai tempi
storici dell'evoluzione umana. Si tratta invece di confrontarla - come ambito di
possibilità se non di necessità - con la situazione attuale delle società umane.
Nelle aree avanzate del capitalismo, - che determinano però, o condizionano, gli
andamenti mondiali, anche in quelle del "socialismo reale", oltre che nelle
aree, dipendenti, del sottosviluppo - viviamo oggi una fase di profondi
cambiamenti di struttura di cui il rivoluzionamento tecnologico appare essere il
più incisivo e gravido di conseguenze dopo quello della prima rivoluzione
industriale. In sé considerati i caratteri della rivoluzione tecnologica in
corso rappresentano la via di uno straordinario potenziamento e allargamento, in
parte prima non immaginabile, delle facoltà degli individui umani che si
riflette su ogni aspetto delle loro attività, materiali e spirituali, e quindi
anche sulle loro capacità produttive. Essi costituiscono un'occasione storica
per la promozione del lavoro, di un lavoro più libero e creativo, di nuove forme
di lavoro associato. Diviene attuale - e fondamentale per un'azione riformatrice
- l'obiettivo del superamento di certe divisioni tecniche del lavoro e delle
forme più oppressive di governo del lavoro dipendente. Tuttavia siamo ancora ben
lontani da una situazione in cui l'insieme di questi elementi, che oggi sono in
via di sviluppo e di affermazione, possa dar luogo ad una sintesi sociale
liberatoria, a una società nuova e più alta. Ciò non avverrà spontaneamente. La
suggestione che proviene dalla innovazione scientifico tecnologica non può
accecare su questo punto essenziale. La nostra situazione epocale, le sue
contraddizioni spaventose, i modi della sua dinamica lo mostrano chiaramente.
Altrettanto vengono dimostrando i prezzi umani e sociali pagati non appena ad un
periodo lungo di crescita, nel secondo dopoguerra, sono subentrate instabilità e
crisi economiche che, nei paesi avanzati e industrializzati, si sono
accompagnati alla crisi del positivo compromesso di classe costituito dallo
stato sociale. L'offensiva conservatrice è prova ulteriore che il processo di
innovazione tecnologica non coincide meccanicamente con un avanzamento sociale.
È questa la situazione effettiva che le forze della sinistra, socialiste e
comuniste, si trovano a dover affrontare nell'Occidente industrializzato. Senza
raccogliere questa sfida, nei suoi termini attuali, esse sarebbero destinate a
deperire, almeno per tutta una fase storica. sono i valori di solidarietà e di
eguaglianza del socialismo, tradizionalmente espressi dal mondo del lavoro, come
del resto tutti i valori solidaristici di qualsiasi origine storica e impronta
ideale, a venir messi brutalmente in questione. La risposta non può trovarsi che
in un rinnovamento della politica che dia voce e forma, e supporto anche
istituzionale, ai fermenti e alla ricchezza di movimenti e di forme associative
che, in contrasto di interessi e di orientamenti con tendenze conservatrici, si
sono prodotti nella società. Ma questa risposta non può essere vincente, e forse
neppur praticabile, senza una capacità progettuale e riformatrice indirizzata a
valorizzare tutte le potenzialità oggi presenti di sviluppo economico proprio
attraverso un governo efficace e democraticamente controllato dei processi di
trasformazione e innovazione, mantenendo centrale a livello nazionale ed europeo
il problema della occupazione il che oggi significa incidere sugli stessi
processi di accumulazione. Questo è il nodo essenziale che le forze del
socialismo hanno dinnanzi a sé, da sciogliere, nelle società sviluppate
dell'Occidente e dell'Europa. Dobbiamo avere del socialismo oggi una visione non
cristallizzata in cui l'aspetto di movimento reale in atto e quello di fase
storica vengono convergendo. Non intendiamo "mettere le brache al mondo", come
ammonì Gramsci. Si tratta però di possedere un indirizzo preciso. Una Concezione
del socialismo come statizzazione integrale dei mezzi di produzione e di scambio
e come gestione amministrativa della pianificazione, non è la nostra, perché
come l'esperienza storica dimostra, essa conduce a forme di potere burocratico,
a sostanziali diseconomie, ad un freno alla innovazione e alla ricerca. sono i
processi di socializzazione e di estensione della democrazia economica ad essere
per noi in primo piano, come decisivi. Noi scorgiamo la necessità di una
politica di intervento pubblico nella direzione del processo di accumulazione la
cui estensione e qualità siano sufficienti per indirizzare lo sviluppo
complessivo dell'economia in un mercato in cui operino l'iniziativa privata, un
settore pubblico e un forte settore cooperativo e associativo. La Trasformazione
della società, per l'oggi e per l'avvenire, va decisa comunque dalle forze in
campo a cui vanno garantite la libertà di movimento e i livelli necessari di
informazione e di comunicazione, per esercitare un controllo effettivo sui
processi sociali ed economici in atto. Il che è parte essenziale della
democrazia politica, l'affermazione del cui valore universale è per noi
comunisti italiani scelta irreversibile e permanente, che discende da tutto il
travaglio della nostra storia e dal nostro stesso radicamento e insediamento
nazionale. La Lotta per il socialismo, intesa in questo indissolubile nesso con
i valori della democrazia e della libertà, deve quindi mirare a rendere
effettivi e ad estendere tutti i diritti individuali e collettivi e -
contemporaneamente - a promuovere la più ampia partecipazione dei lavoratori e
dei cittadini alle decisioni fondamentali di indirizzo politico, economico e
sociale. Nell'ottica dei paesi sviluppati, in cui viviamo, il superamento del
sistema capitalistico è concepito dai comunisti italiani non per grandi rotture
traumatiche come fu nel passato (di fatto ciò avvenne in seguito alle due guerre
mondiali, in Russia e in Cina) bensì attraverso un intreccio complesso di forme
economiche in cui un modo di produzione e di vita venga a prevalere sull'altro.
Già nel corso della sua storia, profonde sono state le modificazioni del sistema
capitalistico attraverso una crescente socializzazione di funzioni. Certo è che
questo sistema nel suo carattere storico non è l'equivalente definitivo della
civiltà, al di là del quale ci aspetterebbe solo la barbarie. Proprio la
situazione attuale del mondo sta ad indicare la drammaticità dei problemi
irrisolti. Ma sono mutati anche i caratteri del progetto socialista. Né
tacitamente né esplicitamente è più pensabile una transizione al socialismo,
determinata o accelerata da un grande conflitto internazionale. La lotta per la
pace e la distensione è divenuta organica a ogni movimento di progresso. Sono
cambiati i rapporti dell'essere umano con la natura. Essa non può più essere
concepita come oggetto inesauribile di dominio e di sfruttamento di ricchezze e
di energia da parte dell'uomo. Ne viene il rilievo centrale che assume oggi,
nella prospettiva delle forze di progresso, l'aspetto qualitativo dello
sviluppo. È in corso un mutamento nel rapporto tra i sessi a seguito del
processo di emancipazione e liberazione delle donne, che pone alla luce il
permanere di una condizione di dominio dell'uomo che una diversa idea di
progresso dell'umanità deve proporsi di cancellare. L'eredità del colonialismo
ci pone anch'essa di fronte a problemi prima inediti. Nella tradizione
dell'Occidente vi è un etnocentrismo che il socialismo, come movimento reale, è
chiamato a cancellare (il razzismo non è ancora debellato anche nella pratica).
L'internazionalismo non può avere oggi semplicemente strutture classiste, ma può
risorgere soltanto nella dimensione mondiale della liberazione di tutti i
popoli. A questi problemi inediti è oggi immediatamente orientata l'elaborazione
e l'azione dei comunisti italiani, fieri della loro origine "dal grande corso
del movimento socialista del nostro paese". Il Partito Comunista Italiano pone
al centro della sua politica la questione della pace, che, nella nostra epoca, è
divenuta decisiva per il progresso dei popoli e per la stessa sopravvivenza
della civiltà e del genere umano. Una speranza si è aperta a seguito
dell'incontro di Ginevra tra le due grandi potenze, dopo molti anni
caratterizzati da una grave crisi dell'intero sistema delle relazioni
internazionali. È oggi interesse di tutti che le divergenze che si sono
manifestate a Ginevra vengano superate e che il negoziato, posto su nuove basi,
possa portare a risultati positivi. A questo fine è necessario moltiplicare gli
sforzi per invertire la tendenza al riarmo. non è sufficiente affidarsi ad un
equilibrio fra le maggiori potenze. È necessario che tutti i governi -
appartengano o no a uno dei due blocchi militari - sappiano sviluppare proprie
iniziative per il disarmo e la distensione. Una funzione crescente per
l'affermazione di questi obiettivi può essere svolta, in particolare, dalla
comunità europea, dalla repubblica popolare cinese, dal movimento dei paesi non
allineati. Il Pci ha operato e continuerà ad operare, in tutte le sedi nazionali
ed internazionali, per un disarmo equilibrato e controllato. Una prima e
indispensabile condizione è il rifiuto della militarizzazione dello spazio, che
ha oggi la sua concreta espressione nel programma statunitense Sdi. Ma questo
non basta. Occorre consolidare e applicare integralmente gli accordi già
esistenti per la limitazione degli armamenti e soprattutto è necessaria
l'adozione di misure effettive di disarmo graduale con l'obiettivo di una
drastica riduzione di tutti gli arsenali nucleari, nella prospettiva di un
progressivo superamento dei blocchi. Noi lavoriamo per una concezione e per una
pratica della sicurezza reciproca e globale, nella quale i fattori politici
prevalgano su quelli militari. Anche per le crisi regionali il dialogo iniziato
a Ginevra può favorire la ricerca di una soluzione dei conflitti, compresi
quelli che non coinvolgono direttamente le grandi potenze. Nessun accordo può
però concepirsi come spartizione di zone d'influenza che non tenga conto della
piena sovranità degli stati. Ogni atto che sminuisca il ruolo autonomo e la
possibilità di iniziativa del complesso dei paesi non allineati è negativo per
un nuovo ordine internazionale fondato sulla pace. È perciò urgente trovare sedi
negoziali adeguate, attraverso una cooperazione tra tutti gli stati e le forze
interessate, sulla base del riconoscimento della sicurezza reciproca, della
sovranità degli stati e dell'indipendenza dei popoli. L'affermazione di una
politica di distensione non può essere affidata soltanto alle iniziative dei
governi. Un grande peso ha avuto la mobilitazione dell'opinione pubblica ai
primi risultati ottenuti a Ginevra. È necessario l'intervento di grandi masse,
la lotta tenace e costante di un ampio e articolato movimento pacifista. È
necessaria una vasta azione ideale e politica per una nuova cultura della pace.
Una tale cultura deve fondarsi sulla coscienza che sono mutati rispetto al
passato i termini nei quali oggi si pone il tema della pace e della guerra. La
"condizione atomica" e l'impetuoso sviluppo della tecnologie degli armamenti
sollevano interrogativi sempre più inquietanti per le condizioni della
convivenza civile e per la sopravvivenza della civiltà e del genere umano. Ed
anche, sin da ora, perché comportano insidie alla democrazia e limitazioni e
violazioni della sovranità nazionale. E perché la stessa aspirazione ad una
superiore qualità della vita è pesantemente compromessa, oltre che dall'incubo
di una guerra nucleare, dall'immenso sperpero di risorse che potrebbero e
dovrebbero essere utilizzate per uno sviluppo di tutti i popoli. Per la causa
della pace possono e debbono perciò incontrarsi e collaborare movimenti, partiti
e correnti di diversa ispirazione ideale, politica e religiosa. Disarmo,
distensione, cooperazione internazionale, controllo democratico e partecipazione
diretta dei cittadini, costituiscono la vera alternativa ai rischi che l'umanità
corre alle soglie del duemila. Decisiva, a questo fine, è la costruzione di un
diverso assetto delle relazioni internazionali. Occorre operare già oggi,
all'interno delle rispettive alleanze, per dare una base solida alla
distensione, superare progressivamente le divisioni del mondo in blocchi
politici e militari contrapposti ed affermare un nuovo equilibrio fondato su una
molteplicità di soggetti e su stati liberi e indipendenti, nel superamento della
politica bipolare. A questa finalità sono rivolte l'azione internazionale del
Pci e la sua politica di sostegno al ruolo che debbono svolgere negli affari del
mondo le grandi organizzazioni internazionali a cominciare dall'Onu. Occorre
assicurare alle Nazioni Unite effettiva autorità e reale capacità di intervento
nella composizione pacifica delle controversie internazionali. Per affrontare il
divario tra Nord e Sud, che ha ormai caratteri laceranti, è necessaria una
vigorosa iniziativa politica, economica e ideale, che vada oltre il metodo degli
"aiuti", pur necessari a fronteggiare le drammatiche emergenze, ma inefficaci
per la promozione di un nuovo sviluppo. Infatti anche quando è stato praticato,
tale metodo non ha impedito il consolidarsi di vecchie e nuove forme di dominio
economico, finanziario, commerciale. In particolare si è ulteriormente
aggravata, nel terzo mondo, la condizione dei paesi esclusi dallo sviluppo,
sempre più presi in una spirale di debiti, di miseria, di fame. Spirale resa
sempre più pericolosa dalla politica del fondo monetario internazionale e degli
Stati Uniti. Ma anche nei paesi coinvolti dai processi di decentramento
industriale o dal boom petrolifero, i meccanismi di una crescita fortemente
dipendente dall'estero hanno prodotto profonde lacerazioni del tessuto sociale,
gravi fenomeni di spopolamento delle campagne e di inurbamento selvaggio,
migrazioni di milioni di uomini, donne e bambini per sfuggire alla carestia o
trovare un lavoro, devastazione dell'ambiente e della identità culturale, un
indebitamento crescente che è causa di squilibrio per l'intera economia
mondiale. L'esperienza di questi decenni ha in realtà dimostrato che è del tutto
illusorio pensare che uno sviluppo equilibrato possa avvenire attraverso una
progressiva estensione del mercato capitalistico. Ma ha avuto scarsa efficacia
anche la trasposizione di forme di gestione proprie delle economie a
pianificazione centralizzata. Emerge perciò con maggiore evidenza la necessità
dell'affermarsi, nei paesi del terzo mondo, di vie autonome di sviluppo e di
piena emancipazione e liberazione. Ciò richiede che si faccia strada e si
rafforzi, innanzitutto, per quel che ci riguarda, in Europa, una politica di
cooperazione e di solidarietà che punti, attraverso la valorizzazione delle
risorse umane e materiali dei paesi del terzo mondo e rapporti di scambio basati
sull'eguaglianza, a mettere in moto un processo di autonomo sviluppo. La
Rapidità con cui l'uomo, per la potenza raggiunta dalle tecnologie e la
complessità stessa della organizzazione sociale, è in grado di influire, in
tempi storici, sugli equilibri globali della biosfera, pone la questione
dell'ambiente come questione fondamentale del nostro tempo. Il fatto che
determinati effetti possono rendersi stabili per un lunghissimo periodo a
venire, o addirittura irreversibili, rende altissima la responsabilità
dell'umanità contemporaneamente verso le generazioni future, verso ogni altra
specie vivente coabitante il pianeta. Il carattere di emergenza ormai assunto
dai problemi ecologici esige che la salvaguardia della natura e della vita, la
tutela dell'ambiente, la difesa della salute, assumano un posto prioritario
nella politica dello sviluppo e in un rinnovato approccio al problema della
piena occupazione. Da ciò deriva la necessità di modifiche strutturali, per
passare da una pura crescita quantitativa a uno sviluppo più qualificato in
rapporto ai bisogni umani. Al problema ecologico non può essere data una
risposta regressiva, nel senso del ritorno ad una società preindustriale.
Occorrono invece soluzioni progressive. Cioè una organizzazione della produzione
e dei consumi e un ricorso a tecnologie che sempre più impieghino risorse
rinnovabili risparmino energia e materie prime, progressivamente abbassino i
livelli di inquinamento prima che gli effetti - sull'aria, sull'acqua, sul
terreno - diventino irreversibili. C'è un interesse economico immediato in un
programma di tutela dell'ambiente: Perché abbassa gli altissimi costi sociali
oggi pagati dalla comunità nazionale e internazionale: Perché può dare impulso a
specifici settori della ricerca scientifica e tecnologica. Perché esige, per i
suoi scopi peculiari, investimenti che possono creare nuovi posti di lavoro. I
comunisti si impegnano ad affermare nella cultura e nella coscienza di massa
come nell'azione di governo la consapevolezza della questione ambientale a
promuovere in Italia - dove poco o niente è stato fatto - nel Mediterraneo e in
Europa una politica, un programma, una legislazione che invertano le attuali
tendenze rovinose e portino a un risanamento e a una valorizzazione
dell'ambiente. I comunisti riaffermano la convinzione che la più alta coscienza
acquisita dalle donne, l'aspirazione ad affermare la propria personalità e
dignità e a rompere vecchie e nuove forme di oppressione, la volontà di
emancipazione e liberazione, rappresentano una delle realtà più significative
della nostra epoca, una grande spinta rivoluzionaria che arricchisce di valori e
contenuti l'idea stessa di progresso e di liberazione dell'umanità. Nel mondo
occidentale è in atto un contrattacco, culturale e politico, che ha come
obiettivo la negazione delle idee di liberazione femminile, nel loro valore
generale di trasformazione, e che nella pratica tende a determinare un
arretramento nelle condizioni di vita e nelle opportunità offerte a milioni di
donne. Diventa così più acuta la contraddizione tra i nuovi livelli di coscienza
e di cultura delle donne e le reali possibilità di avanzamento della loro
condizione. È in questo contesto che si ripropone una concezione della famiglia
fondata sulla divisione dei ruoli in base al sesso e quindi sulla subordinazione
delle donne. Oppure si offre alle donne un modello di emancipazione aggressivo
che in realtà nega la liberazione come politica di tutte e per tutte le donne.
nonostante questo crescono, come mai era accaduto, la domanda esplicita di
lavoro e la ricerca di realizzazione in campi professionali non tradizionalmente
femminili. Continua la spinta alla socializzazione dei bisogni e per una diversa
qualità della vita individuale e collettiva. Si afferma l'aspirazione alla
libertà, all'autodeterminazione nel campo della sessualità, della procreazione,
nella vita familiare. Si ripudiano antiche e nuove forme di violenza, prima fra
tutte la violenza sessuale. Infrangere il dominio di un sesso sull'altro è stato
ed è l'obiettivo che unisce le donne di diversa condizione e orientamento, nella
rivendicazione di una profonda trasformazione dell'economia, dell'organizzazione
sociale, della cultura, della politica. La divisione sessuale del lavoro, nel
mercato e nella famiglia, è elemento costitutivo della società capitalistica nei
suoi aspetti materiali e nel suo sistema di valori. Il diritto al lavoro per le
donne e la socializzazione dei bisogni individuali sono due condizioni decisive
per definire la qualità dello sviluppo e per la difesa e la riforma dello stato
sociale. Libertà collettiva e libertà individuale, uguaglianza e rispetto della
diversità, organizzazione del lavoro e organizzazione della vita sono binomi
inscindibili che caratterizzano la soggettività politica delle donne e che
esigono profondi cambiamenti strutturali e culturali. Le donne pongono alla
politica l'urgenza di rinnovarsi, allargando i suoi contenuti e i suoi orizzonti
le forme e i modelli di organizzarsi. Fondamentale per noi comunisti, è la
coerenza ideale e pratica con questi nuovi livelli di consapevolezza. I
comunisti respingono la tesi secondo cui una moderna società industriale deve
necessariamente coesistere, nelle fasi di trasformazione tecnologica, con la
disoccupazione di massa, la dequalificazione dei lavoratori e l'accentuarsi dei
caratteri autoritari della disciplina della prestazione del lavoro. In
condizioni mutate e con caratteristiche inedite occorre riproporre il tema della
piena occupazione a più elevati livelli di qualificazione e di autonomia, come
questione centrale per un nuovo sviluppo, e promuovere attorno ad esso (come
attorno a quello degli orari e dei tempi di lavoro) le più larghe convergenze
tra diverse forze sociali, politiche, culturali. È infatti inaccettabile
l'impressionante divario - che tende ad approfondirsi - tra le enormi
possibilità offerte all'uomo dallo sviluppo scientifico e tecnico e dalla crisi
delle vecchie forme di organizzazione del lavoro e l'estendersi del numero dei
disoccupati e, più in generale, di antiche e moderne forme di emarginazione.
L'aggravarsi della disoccupazione, soprattutto giovanile e femminile, così nei
paesi di vecchia industrializzazione come in quelli in via di sviluppo;
L'accentuarsi degli squilibri tra gli individui, tra le classi e tra gli stati.
Il fatto che anche nei paesi più sviluppati una quota rilevante della
popolazione (emarginati, disoccupati, anziani, immigrati, etc ...) è condannata
a vivere in condizioni di povertà, sono la prova che una delle contraddizioni di
fondo del capitalismo torna a manifestarsi. Si manifesta la tendenza a
utilizzare le immense potenzialità della rivoluzione tecnologica anziché per
fini di interesse generale, unicamente per estendere il profitto. Questo
ripropone con forza l'urgenza di modificare i meccanismi di sviluppo delle
società capitalistiche. Le società moderne sono sempre più caratterizzate dalla
produzione, accumulazione e distribuzione dell'informazione e condizionate dal
sistema informativo internazionale. La crescita straordinaria delle risorse e
delle tecnologie informative nonché delle reti e dei mezzi di comunicazione di
massa apre possibilità inedite per la diffusione delle conoscenze, lo sviluppo
produttivo, l'elevamento culturale dei popoli, la crescita della democrazia e
del pluralismo culturale e politico. Ma sia l'accumulazione dell'informazione,
sia la sua distribuzione e il suo controllo sono sempre più concentrati nelle
mani di pochi. Nell'informazione, nell'industria culturale, e nelle nuove
tecnologie della comunicazione prende forma un sistema mondiale accentrato e
sempre più squilibrato (banche dati, agenzie di informazione, oligopoli della
pubblicità). Ciò rischia anche di impedire, a tutto il Sud del mondo, l'accesso
alle più avanzate soglie tecnologiche, fattori indispensabili per lo sviluppo.
Inoltre determina, anche nei paesi europei, forme di squilibrio e di dipendenza,
che già si manifestano nell'informazione e nella comunicazione di massa, con un
oggettivo restringimento della libertà della cultura e della creazione
artistica. La difesa e lo sviluppo degli ordinamenti democratici - al pari della
sovranità e dell'autonomia nazionale - dipenderanno sempre più dalle capacità
produttive, dall'autonomia, dall'equilibrio e dagli assetti pluralistici dei
sistemi informativi e di comunicazione di massa. Essenziale è la lotta per la
difesa e l'allargamento della libertà d'espressione e delle sue sedi e
strumenti, dall'editoria al cinema. La necessità di governare questi processi
pone in termini nuovi - più complessi ma anche più decisivi - le funzioni
regolative e di promozione democratica degli ordinamenti politici nazionali. Il
controllo democratico dei processi di formazione, accumulazione, trasmissione
dell'informazione e la visibilità delle fonti e dei processi decisionali
costituiscono un capitolo nuovo e fondamentale delle libertà costituzionali e
dei diritti individuali. Nell'area dei paesi capitalistici più sviluppati, di
cui l'Italia fa parte, l'Offensiva conservatrice - che negli ultimi anni si è
manifestata con ampiezza, sul piano politico, economico, sociale e su quello
degli orientamenti culturali di massa - ha comportato alti costi sociali e umani
e ha determinato un generale aggravamento delle tensioni e degli squilibri,
senza riuscire a mettere in moto una generale ripresa dello sviluppo economico.
Il Pci ritiene che, anche per l'emergere ormai evidente dei limiti e delle
contraddizioni delle posizioni conservatrici, vi è oggi la possibilità - e non
solo l'esigenza - di un forte rilancio delle forze di sinistra e di progresso, a
condizione di un loro ampio rinnovamento politico e ideale. La sfida della
"nuova destra" non si è infatti presentata come semplice ritorno al passato. Al
contrario essa ha puntato a caratterizzarsi come una risposta "più moderna", in
chiave di autorità e di efficienza, sia alla crisi dei sistemi politici
democratici sia alle evidenti difficoltà (deficit fiscale, burocratismo,
disfunzioni) delle esperienze dello stato sociale. Vero obiettivo dell'offensiva
conservatrice è stato però quello di accrescere il controllo capitalistico in
una fase di intensa ristrutturazione tecnologica, limitando le possibilità di
intervento dello stato (deregulation), diminuendo il potere dei sindacati,
riducendo la quota del reddito destinata alla retribuzione dei lavoratori e alle
spese sociali. Ha avuto un ruolo essenziale, in questa operazione, la campagna
ideologica volta a colpire le idee di eguaglianza e di solidarietà, a rilanciare
i miti dell'individualismo esasperato, a riproporre una visione della società
fondata sulla competizione e sulla vittoria dei più forti, e con l'inevitabile
formazione di vaste aree di emarginati e di esclusi, soprattutto tra gli
emigrati, oggi colpiti in molti paesi da intollerabili manifestazioni di
xenofobia e di razzismo. Emergono oggi con maggiore chiarezza le contraddizioni
della offensiva conservatrice e delle pratiche neo liberiste che essa ha
rilanciato. Gli alti tassi di interesse e le inique regole di mercato imposte ai
paesi in via di sviluppo ne hanno aggravato rovinosamente la condizione. Anche
nell'area più industrializzata si sono accentuati gli squilibri tra stato e
stato e la disoccupazione ha raggiunto livelli intollerabili. Persino negli
Stati Uniti - che con l'amministrazione Reagan sono diventati la guida
dell'attacco conservatore - al rafforzamento del blocco militare industriale
corrisponde il progressivo indebolimento di una parte consistente dell'economia
e delle società americane. In questo quadro il progetto di "guerre stellari"
appare rivolto non solo a galvanizzare l'orgoglio nazionale, ma ad attrarre
verso gli Usa risorse, esperienze, capacità industriali degli altri paesi
capitalistici. Al tempo stesso tale progetto dimostra che dietro la facciata
liberista si è riproposto un ruolo determinante dello stato, e per di più nel
senso di orientare verso una crescente militarizzazione larga parte
dell'economia e dello sviluppo tecnologico. Questi risultati squilibranti
dell'offensiva conservatrice confermano che vi sono oggi le condizioni per
rilanciare con più forza e su basi rinnovate una strategia di riforme e di
avanzamento democratico. La scelta europea è fondamentale per la politica dei
comunisti italiani. Ciò non solo perché ci troviamo a vivere e a lottare
nell'Europa occidentale: Ma perché ci sentiamo eredi e compartecipi di tutto ciò
che di democratico, di avanzato, di progressista vi è nella storia e nella
cultura dei nostri paesi. Vi è oggi in Europa un forte contrasto tra rischi seri
di emarginazione tecnologica, stagnazione, regresso sociale, decadenza politica
e possibilità reali di sviluppo. La scelta della via da seguire caratterizza
l'attuale aspro momento di scontro politico, ideale e sociale con chi si oppone
al processo di unificazione e affermazione di un'autonoma funzione dell'Europa.
L'Europa occidentale dispone di grandi risorse umane e materiali, produttive e
tecnico scientifiche, intellettuali e culturali. Ma registra anche il più alto
tasso di disoccupazione fra le aree sviluppate. La sua produzione ristagna.
Politicamente, non partecipa a pieno diritto a negoziati che sono vitali per il
suo destino, come quelli sulle armi atomiche ammassate nel suo territorio.
L'Europa ha beneficiato della precedente fase di distensione nei rapporti
internazionali ha risentito duramente del successivo periodo di forte tensione.
non sono mancati, da parte di forze politiche e anche di governi europei di
entrambi i blocchi, tentativi di opporsi a questa tendenza e di mantenere aperto
il dialogo. Ma nell'insieme essi sono rimasti incoerenti e deboli. Un nuovo
corso dei rapporti internazionali è invece difficilmente concepibile senza un
ruolo più attivo dell'Europa. La politica dell'amministrazione Reagan ha avuto
non grossi aspetti antieuropei. L'Europa è stata posta davanti a una serie di
fatti compiuti in campo monetario, economico, strategico militare (guerre
stellari) e politico generale. Costante è stata la pressione per accentuare la
sua subordinazione agli Stati Uniti. Anche in questo caso la risposta europea
non è stata sufficiente. Tuttavia questi fenomeni hanno stimolato, specie tra le
forze di sinistra, la convinzione che, pur nel rispetto della alleanza atlantica
e dei legami storici che si sono creati fra Europa occidentale e Stati Uniti,
spesso gli interessi delle due parti non coincidono. A una visione subalterna
dell'amicizia europeo americana si va così contrapponendo un'altra concezione
per cui l'indispensabile e fecondo legame con quanto vi è di democratico,
liberale, avanzato e progressista nella cultura, nella politica, nella società
americana, richiede un dialogo paritario tra le due parti e non una succube
adesione a ogni indicazione che venga da Washington. Questa concezione è anche
nostra. L'Europa occidentale ha una sua funzione autonoma da svolgere nel mondo.
Sta qui una delle ragioni fondamentali che impongono la crescita della comunità
europea verso forme nuove di unità politica sovrannazionale. Ciò esige un
realistico e franco esame dei contrasti che hanno rischiato e rischiano di
ridurre la comunità europea esclusivamente ad un'area di libero scambio e che
hanno posto in crisi l'"Europa verde". Questi contrasti nascono da visioni
nazionalistiche e particolari che dividono la stessa sinistra, come ha
dimostrato anche il recente vertice di Lussemburgo, ma sono aggravati
dall'inadeguatezza e dall'invecchiamento dei meccanismi e degli strumenti
previsti dai patti firmati trent'anni fa. Per questo il Pci si batte per una
loro riforma e, in particolare, per conferire poteri adeguati al parlamento
europeo, nella convinzione che non si può conseguire una maggiore unità senza
una più larga democrazia. L'Unità democratica dell'Europa, un'unità che veda
come protagoniste le forze di sinistra, è una necessità che nasce da esigenze
oggettive: Come la crescente internazionalizzazione della economia e la
difficoltà per i singoli paesi di affrontare, senza uno sforzo coordinato, le
sfide del rinnovamento tecnologico. Essa è però per noi anche una scelta
consapevole e deliberata, nella quale si esprime il nostro rinnovato
internazionalismo. Il Pci è parte integrante della sinistra europea. Lo è con la
sua peculiare fisionomia che abbiamo costruito in questi anni, con la sua piena
autonomia internazionale, con la sua scelta irreversibile di un socialismo
fondato sul pieno dispiegarsi della democrazia e della libertà. Il movimento
operaio dell'Europa occidentale ha vissuto in questi ultimi dieci anni e tuttora
vive, in tutte le sue componenti, comuniste, socialiste e socialdemocratiche, un
travaglio e una ricerca che sono per molti aspetti comuni. Pur nella diversità
delle singole esperienze, esso si è trovato ad affrontare i problemi creati
ovunque dall'offensiva conservatrice, dalle grandi trasformazioni tecnologiche
in corso, dai cambiamenti delle nostre società. Spesso uguali sono stati i
ritardi con cui le diverse forze di sinistra hanno affrontato i compiti nuovi
che si ponevano. Vi sono stati e tuttora vi sono rischi di arroccamento settario
o, al contrario, di accodamento subalterno alle tendenze neoliberiste. Settori
del movimento operaio europeo hanno conosciuto crisi profonde. È il caso di
alcuni partiti socialisti e di diversi partiti comunisti, che hanno subito un
grave indebolimento organizzativo ed elettorale. Ma, nonostante questi fenomeni,
la Sinistra nel suo insieme ha grandi e palesi potenzialità: Ad essa spetta un
ruolo decisivo per il superamento della crisi economica, sociale, istituzionale,
sia negli aspetti specifici di ogni paese, sia negli aspetti comuni a tutta
l'Europa occidentale. Le forze di progresso dell'Europa non si riducono ai
partiti del movimento operaio: fra queste, infatti, assumono rilievo i nuovi
movimenti pacifisti ed ecologisti e, su un altro piano, movimenti e
organizzazioni di ispirazione religiosa. Queste forze hanno di fronte a sé un
grande lavoro comune da compiere, senza reciproche pregiudiziali ideologiche,
senza astoriche abiure delle proprie esperienze, ma con consapevolezza critica e
con un coraggioso rinnovamento del proprio pensiero e della propria prassi
politica. In questa prospettiva un contributo fondamentale può venire
dall'esperienza dei movimenti sindacali europei profondamente radicati tra le
masse lavoratrici e nella tradizione democratica dei paesi europei. È nostra
volontà e nostra ambizione contribuire a ravvicinare le due grandi esperienze,
socialista e comunista, del movimento operaio, a ricercare un superamento delle
loro divisioni storiche, nella convinzione che da ciò può venire un nuovo
slancio all'azione riformatrice delle società dell'Occidente capitalistico. La
nostra collocazione europea non limita, anzi sollecita e rafforza il nostro
impegno di collaborazione e di solidarietà con le forze progressiste e i
movimenti nazionali di liberazione e di emancipazione del mondo intero. Il Pci
continuerà a sostenere quei popoli che, nell'America Latina, in Africa e in
Asia, sono ancora impegnati in dure battaglie per affermare i loro diritti di
libertà, autodeterminazione, indipendenza nazionale darà il suo contributo
affinché possano superare pacificamente, sulla base di questi stessi principi, i
conflitti che insorgono tra di loro. Esprimiamo oggi il nostro sostegno positivo
al processo di riconquista democratica e di autonomo sviluppo, che ha luogo in
numerosi paesi dell'America Latina. Alle forze di sinistra e progressiste
europee spetta anche il compito di aiutare i giovani stati africani a sollevarsi
dalle condizioni di arretratezza e a mettersi in grado di decollare verso uno
sviluppo autonomo, indipendente, democratico. In queste battaglie di libertà, di
giustizia e di sviluppo, la sinistra europea deve cercare una convergenza ed una
collaborazione con tutte le forze progressiste, nazionali e democratiche dei
paesi del terzo mondo, con il movimento dei paesi non allineati, con la
Repubblica Popolare Cinese. I comunisti italiani riaffermano il grande
significato storico della rivoluzione d'ottobre, il peso e il ruolo decisivo
avuto dai popoli dell'Unione Sovietica nel determinare la sconfitta del
nazifascismo, l'importanza che, dopo la seconda guerra mondiale e la vittoria
della rivoluzione cinese, ha avuto il fatto che un terzo dell'umanità abbia
scelto strade di sviluppo non capitalistico. Al tempo stesso essi confermano il
giudizio espresso al xvi congresso sui limiti di fondo che caratterizzano in
generale le società - pur diverse tra di loro - nate da quella esperienza. I
comunisti italiani hanno da tempo affermato che quelle società non solo non
possono in alcun modo costituire un modello per altri paesi e particolarmente
per quelli retti da sistemi democratici rappresentativi. Ma sono alle prese con
problemi gravi e tuttora non risolti nella loro vita economica, sociale e
politica. Per questo già al precedente congresso avevamo auspicato una politica
di "riforme ampie, profonde e incisive". Rinnoviamo oggi questo auspicio mentre
consideriamo con attenzione e interesse l'avvio di politiche riformatrici o i
propositi innovatori che in quei paesi vanno in questa direzione. Siamo
convinti, tuttavia, che l'esigenza di nuove forme di gestione dell'economia non
può essere separata da quella di promuovere forme di vita democratica, di
libertà individuale, di partecipazione politica e iniziativa popolare. La nostra
autonoma concezione dei rapporti internazionali, libera da pregiudiziali
ideologiche e di campo - che è il frutto di una elaborazione che dura da anni -
ha ispirato il nostro atteggiamento nelle scelte di politica estera. Di fronte
all'aspra tensione sviluppatasi si fra Usa e Urss, abbiamo indicato di volta in
volta quelle che erano, a nostro giudizio, le responsabilità di una parte e
dell'altra, così come abbiamo appoggiato e sollecitato ogni passo distensivo, da
qualsiasi parte provenisse. Con lo stesso spirito di oggettività esprimiamo
apprezzamento per la forte ripresa di iniziativa politica e diplomatica della
nuova direzione sovietica nel senso della distensione e del disarmo.
Consideriamo di grande importanza i nuovi orientamenti che segnano lo sviluppo
della politica estera della Repubblica Popolare Cinese impegnata con iniziative
di grande rilievo e posizioni costruttive per la pace, la distensione e nuove
relazioni internazionali. Confermiamo il nostro apprezzamento per il ruolo
svolto dalla Jugoslavia nel movimento dei non allineati. Riteniamo che un
contributo alla distensione e alla intensificazione dei rapporti di amicizia e
di cooperazione a livello internazionale possa e debba venire anche dalla
iniziativa dei singoli paesi dei due blocchi. La maggiore autonomia da noi
rivendicata per i paesi dell'Europa occidentale deve valere anche per i paesi
dell'Est europeo. I comunisti italiani esprimono la volontà di sviluppare il
dialogo con le correnti democratiche e progressiste della vita politica, sociale
e culturale degli Stati Uniti. Apprezziamo le tradizioni democratiche del popolo
americano, ricordiamo il ruolo fondamentale che gli Stati Uniti hanno svolto
nella guerra contro il fascismo e il nazismo, siamo consapevoli del loro peso
nella vita mondiale e in particolare nella realtà occidentale di cui l'Italia fa
parte. I comunisti italiani non indulgono a sentimenti antiamericani né ad una
programmatica conflittualità dell'Europa con gli Stati Uniti. Rivendicano invece
per l'Italia e gli altri alleati europei un condizione di piena parità
all'interno della alleanza atlantica e della Nato, sulla base del reciproco
rispetto. Questa nostra visione dei rapporti con gli Stati Uniti non contrasta
con la lotta che i comunisti italiani hanno sempre condotto e continueranno a
condurre contro ogni manifestazione di dominio provenga da quel paese sia contro
i movimenti di liberazione, che nella sfera strategico militare, politica ed
economica delle relazioni internazionali. Né contrasta con la nostra decisa
opposizione alla politica conservatrice, di riarmo, di ricerca della supremazia
mondiale, di arrogante ingerenza nella vita interna degli altri paesi - ivi
compresi i propri alleati - sin qui attuata dall'amministrazione Reagan. Questa
linea che fa pesare drammatiche minacce sulla pace, sulle esigenze di reciproca
sicurezza, sulla cooperazione internazionale, deve essere decisamente
combattuta. E può esserlo con efficacia come mostrano le contraddizioni e le
difficoltà della politica estera statunitense, che provocano divisioni e
contrasti persino all'interno dell'attuale amministrazione. Anche a tale fine i
comunisti italiani ribadiscono la fiducia nelle energie democratiche del popolo
americano e considerano importante un rapporto di collaborazione con le sue
espressioni politiche più avanzate. I comunisti italiani sviluppano in assoluta
indipendenza i loro rapporti internazionali e con piena autonomia elaborano la
loro strategia e attuano la loro politica. Il Pci non è e non si sente parte di
alcun campo ideologico e di alcun movimento organizzato a livello europeo e
mondiale, ed opera per realizzare i grandi ideali di pace, libertà, rispetto dei
diritti dell'uomo e dei popoli, giustizia e trasformazione socialista,
ricercando la convergenza e la Collaborazione con tutte quelle forze che nel
mondo si battono per questi obiettivi. Per affrontare e dare soluzioni adeguate
agli enormi problemi che l'epoca contemporanea pone di fronte al movimento
operaio e alle forze di democrazia e di progresso, occorre superare invecchiati
schemi dottrinari settari e di parte. E ricercare invece forme di intervento e
di azione che coinvolgano l'assieme delle forze che si richiamano al movimento
operaio e democratico dell'Europa e del mondo intero. Il nuovo internazionalismo
propugnato dal Pci esprime la consapevolezza dei grandi problemi che siamo
chiamati ad affrontare e la necessità di stabilire rapporti nuovi tra i partiti
comunisti, socialisti e socialdemocratici, laburisti, i movimenti di liberazione
nazionale. Le forze democratiche laiche o d'ispirazione cristiana e cattolica. I
sindacati. I movimenti pacifisti ed ecologisti. con questa visione e in piena
autonomia il Pci intensificherà in tutte queste direzioni, senza rapporti
privilegiati con alcuno, la sua iniziativa a livello internazionale. Le
caratteristiche con cui si è realizzato il recente sviluppo della società
italiana, hanno messo in crisi il vecchio modello di società e hanno determinato
problemi nuovi per tutte le forze sociali e politiche. L'operazione di
stabilizzazione moderata, tentata in questi anni, si scontra con crescenti
difficoltà e contraddizioni. In discussione è il vecchio meccanismo di
accumulazione, distribuzione e allocazione delle risorse. Ciò avviene non in una
situazione di stagnazione, ma nel vivo di grandissime novità nel campo delle
trasformazioni produttive e sociali. In realtà non è cambiata solo la società
italiana. A cambiare, per le imponenti ristrutturazioni, è anche il quadro
mondiale entro cui si inserisce e si muove l'economia italiana. È questo il
terreno più vero, la sfida più impegnativa per tutti. Di fronte a queste novità
e trasformazioni, che mutano l'orizzonte della politica, il Partito Comunista
Italiano, deve adeguare e rinnovare il suo compito di forza di cambiamento e di
governo. Non si tratta di soddisfare una esigenza di partito ma di rispondere ad
un bisogno della società italiana. L'identità del Pci si definisce anche in tale
ricerca. Obiettivo essenziale è quello di far muovere il movimento dei
lavoratori insieme ai nuovi soggetti e ai nuovi protagonisti della società
italiana, così profondamente trasformata nella sua stratificazione sociale.
Occorre evitare due rischi contrapposti: Quello di un arroccamento, di una
posizione di conservazione corporativa della propria forza, di una estraneità ed
una resistenza alle esigenze di moderna trasformazione, e quello di una
subalternità del movimento operaio ai processi di ristrutturazione. Bisogna
assolutamente muoversi oltre un orizzonte corporativo e difensivo. Il movimento
dei lavoratori deve essere consapevole dei problemi prodotti dallo sviluppo, del
fatto che l'attuale sistema non può risolverli senza profondi cambiamenti
strutturali. Ma per un simile impegno è essenziale una piena consapevolezza dei
processi in atto. La modernizzazione del paese è stata un fatto rilevante
positivo, ma essa - per l'assenza di ogni programmazione - non ha risolto le
vecchie contraddizioni e ne ha recato anzi di nuove. Sul terreno economico si è
molto modificata la struttura industriale, per dimensione aziendale e per
distribuzione territoriale, ma la produzione industriale è scesa e non è più
tornata ai livelli medi del 1980, e si è avuta una ulteriore concentrazione nel
settentrione a scapito del mezzogiorno. Una parte delle imprese si è rinnovata e
sta ai più alti livelli del mercato mondiale. Tuttavia la maggior parte di
queste produce beni di tipo tradizionale, e perciò aumenta, rispetto ai paesi
più avanzati, il nostro divario nella produzione di beni intermedi e a più alto
contenuto tecnologico. Il fenomeno della imprenditorialità diffusa si è
ulteriormente esteso e qualificato nell'ultimo decennio. Ne sono testimonianza
il raddoppio delle piccole e medie imprese, la notevole estensione della impresa
artigiana anche conseguente ai nuovi mestieri, la qualificazione e lo sviluppo
del movimento cooperativo, e delle forme associative. Questo processo accentua,
tra l'altro, differenziazioni oggettive, e conflittualità tra piccole e grandi
imprese che si manifestano sui temi del reperimento e della distribuzione delle
risorse (politica fiscale e incentivazione pubblica), della organizzazione e
gestione del rapporto tra mondo imprenditoriale e istituzioni, nella costruzione
di un rapporto nuovo con il sindacato dei lavoratori. Ciò comporta atteggiamenti
e politiche differenziate da parte del movimento democratico. In molti casi il
Pci e il movimento democratico sono stati punti di riferimento di un processo di
mobilitazione sociale e di positivo rammodernamento delle strutture produttive.
Industrializzazione diffusa significa però necessità di un terziario avanzato
fornitore di moderni servizi reali e una politica attiva a sostegno delle
imprese minori. Altrimenti si aggrava il rischio che la crescita imprenditoriale
si accompagni ad una estensione dell'economia sommersa, del lavoro nero, e degli
squilibri che caratterizzano il mercato del lavoro. Sia pure con significativi
ritardi profonde trasformazioni investono non solo la sfera economica
industriale, ma anche quella bancaria e finanziaria e i rapporti tra la prima e
la seconda. Si sviluppa oggi un processo di intermediazione della banca e
nascono, con l'intreccio di capitali industriali, bancari e assicurativi privati
e pubblici, nuovi intermediari e strumenti finanziari, nuove forme di raccolta
di risparmio e di finanziamento delle attività produttive e delle imprese.
L'occupazione di posizioni di predominio nel comparto della finanza assume
sempre di più carattere strategico e costituisce oggetto di forte conflittualità
tra i principali interessi economico finanziari e politici dando luogo a diversi
assetti nel potere del nostro paese. Nel campo sociale il processo di
ristrutturazione degli assetti produttivi ha accelerato il mutamento della
composizione di classe del paese. Si è ridotta l'occupazione industriale.
Aumenta ulteriormente il peso delle attività terziarie. Mutano anche le
caratteristiche del lavoro operaio, ma i processi di qualificazione investono
una minoranza, mentre la flessibilità delle più recenti tecnologie consentirebbe
di elevare più largamente la qualifica del lavoro. Cresce l'importanza dei
tecnici e dei lavoratori dipendenti e autonomi addetti ai nuovi servizi e
intermediazioni. Grandi sono dunque stati e sono i cambiamenti sociali. Al
fondo, però, non sono mutati, almeno in modo sensibile, gli squilibri esistenti
tra la base e il vertice della scala sociale e tra il Nord e il Sud. Le Aree di
povertà non solo sono ancora estese ma acquistano dimensioni e caratteri
inediti. La questione meridionale rimane il più grande problema irrisolto della
società italiana. non solo per la distanza, in termini quantitativi, di reddito
e di consumo. Ma per il crescente divario tecnico scientifico, di innovazione
delle strutture produttive, culturali e ambientali. Il fenomeno riguarda non
solo le campagne, ma le grandi città e soprattutto quel largo tessuto di medie
città che è tipico dell'Italia. In questo senso, muta di qualità e diventa
sempre più evidente ed acuto il valore nazionale della questione meridionale.
Sul terreno culturale le trasformazioni del sistema produttivo e della
stratificazione sociale si sono intrecciate con profondi e positivi mutamenti
che sono anche il frutto di una maggiore diffusione delle conoscenze e di un più
alto livello di benessere. Ricerca di rapporti interpersonali basati sulla
parità e di un altro ruolo della famiglia. Più alti e più diffusi bisogni
culturali e formativi. Ricerca di maggiore responsabilità, iniziativa e
creatività nel lavoro. Maggiore sensibilità verso i problemi dell'ambiente.
Desiderio di più avanzate forme di solidarietà sono stati i motivi essenziali
dell'insorgere di nuovi movimenti e della nascita di nuovi soggetti sociali.
Questi mutamenti positivi si intrecciano e si scontrano con l'espansione e il
diffondersi di fatti e comportamenti negativi, alimentati dall'esaltazione di un
esasperato individualismo, da rigurgiti restauratori contro il movimento di
liberazione della donna, dall'estendersi di aree di esclusione, di
emarginazione, di nuova povertà, da una concezione assistenziale dell'intervento
dello stato, che stimola spinte corporative. Si radica il dramma delle
tossicodipendenze. Si estende anziché comprimersi la criminalità organizzata
diffusa. Sul terreno della democrazia è cresciuta l'aspirazione alle libertà e a
più ampi diritti civili. L'Italia ha resistito ad un drammatico attacco contro
la democrazia proveniente da poteri occulti, da settori di servizi segreti, dal
terrorismo, grazie soprattutto alla grande mobilitazione popolare, della quale i
comunisti sono stati ispiratori essenziali e parte certamente non secondaria.
Contemporaneamente, però, pesa gravemente la moltiplicazione di centri di
decisione esterni alle istituzioni su scelte pubbliche fondamentali. Si sono
manifestati attacchi alle prerogative del parlamento e spinte alla
delegittimazione della magistratura al fine di renderla subalterna
all'esecutivo. Sempre maggiore è il dominio di parte sui mezzi di informazione.
Irrisolta rimane la questione morale: Permangono elementi degenerativi nella
vita politica. Queste tendenze sono conseguenza innanzitutto della incompiutezza
della democrazia, ma anche dell'intreccio tra settori delle istituzioni, settori
del mondo politico criminalità organizzata. Le organizzazioni mafiose e
camorristiche esprimono un proprio progetto di eversione antidemocratica. Si
avvalgono del terrorismo e degli assassinii, condizionano pesantemente la vita
politica in vaste aree del paese, costituiscono, grazie al traffico di droga,
una enorme potenza finanziaria, un'area di "economia criminale" che si è
intrecciata con l'economia legale, che distorce gli assetti economici e mette in
pericolo l'autonomia dell'impresa. Operano contro la democrazia per il
mantenimento e l'estensione della propria potenza economica. Drammatica è
l'impunità delle stragi le cui radici stanno nell'infedeltà di essenziali
apparati dello stato e nelle collusioni politiche. L'ipotesi di politica
economica sostenuta negli ultimi anni è entrata in crisi. Non ha retto l'idea
che l'essenziale, come molla dello sviluppo, fosse il contenimento del costo del
lavoro. In mancanza di interventi selettivi e strutturali, è cresciuto il
divario tra i nostri processi di ristrutturazione, riconversione e innovazione
tecnologica e quelli in atto nei paesi più forti. I due vincoli strutturali,
quello estero, alimentato dalla relativa arretratezza tecnologica del nostro
paese rispetto ad altri paesi capitalistici, e quello di bilancio, determinato
dalla crisi finanziaria dello stato e dalla qualità della spesa, condizionano e
limitano le capacità di sviluppo della nostra economia e della nostra
democrazia. Siamo in presenza di una crisi del meccanismo di accumulazione. È
inutile qui richiamare le ragioni storiche per cui il capitalismo italiano si è
sviluppato su basi ristrette, fortemente intrecciato col parassitismo e la
speculazione finanziaria e in un rapporto perverso con lo stato e le risorse
pubbliche. La Crisi però si è aggravata negli ultimi anni per le scelte
politiche delle forze di governo. Il Pentapartito, a causa anche delle sue
paralizzanti contraddizioni interne, in luogo di compiere le necessarie scelte
innovative, ha affidato il processo di ristrutturazione dell'economia alla
politica monetarie e alle logiche di mercato. Con gli alti tassi di interesse si
è attivato il risparmio per finanziare il fabbisogno dello stato, evitando di
fare i conti con la struttura clientelare del bilancio e con la bassa qualità
della spesa e delle entrate. Il nostro ammonimento che ciò avrebbe penalizzato
gli investimenti produttivi, provocato una allocazione perversa delle risorse e
spostato ricchezza verso le rendite finanziarie è stato respinto con arroganza e
cecità dai responsabili del governo. Con il tasso di cambio forte si sono
costrette le imprese a ristrutturare in modo selvaggio, risparmiando al massimo
forza lavoro ed ostacolando lo sviluppo di nuovi settori e nuove produzioni. È
stato un calcolo politico sollecitato, per la verità, anche dal gruppo dirigente
confindustriale. In questo modo si indeboliva il sindacato e si riconquistava il
controllo pieno del salario e della organizzazione del lavoro. Gli utili
finanziari avrebbero compensato il restringimento produttivo. Di qui la crisi
del meccanismo di accumulazione. Questa politica ha ridotto la base produttiva e
ha comportato l'abbandono o il trasferimento di produzioni essenziali
all'estero. Le imprese hanno ritrovato condizioni di profittabilità ma
abbassando il loro punto di pareggio a livelli di produzione più modesti. Così
il Vincolo estero e di bilancio, invece di allentarsi è aggravato. Le imprese
tornano al profitto aumentando la produttività ma producendo e occupando il
meno. Al tempo stesso la finanza pubblica ha sostenuto con massicci stanziamenti
il rinnovamento tecnologico degli apparati industriali ha dovuto accollarsi le
conseguenze del peso di questa politica in termini di cassa integrazione,
prepensionamenti, minori introiti fiscali per il ristagno produttivo, maggiore
assistenza, più trasferimenti a pioggia. Di qui un circolo vizioso: Stagnazione
della produzione, aumento del deficit, interessi crescenti sul debito pubblico.
Il bilancio dello stato cessa di essere uno strumento di politica economica,
diventa uno strumento di finanziamento della rendita. Sul piano strutturale
avviene qualcosa che minaccia di soffocare lo sviluppo e di declassare il paese.
Aumenta, cioè, la nostra dipendenza dall'estero tanto che, nel giro di dieci
anni, la componente estera dei beni di investimento passa dal 25 al 40 per
cento. E non a caso l'Italia è l'unico tra i paesi industrializzati che in
questi ultimi anni ha registrato un aumento del peso relativo all'export a bassa
tecnologia e una diminuzione di quello a tecnologia avanzata. Il rischio di un
blocco dello sviluppo e di un destino di disoccupazione per le generazioni
future diventa incombente. In questa situazione si è aggravata in Italia la
crisi dello stato sociale. Ciò è il risultato di una politica in cui ha finito
per prevalere l'orientamento della Dc, volto a difendere nella sostanza gli
interessi dei ceti privilegiati. A contenere le spinte riformatrici, ad
alimentare assistenzialismi e interessi corporativi: Di qui l'espansione della
spesa pubblica non accompagnata dalla realizzazione di un sistema equo ed
efficiente. Un effettivo risanamento non può essere attuato, come ha dimostrato
l'esperienza di questi anni, con politiche meramente restrittive e tagli di
spesa che colpiscono la parte più debole meno protetta della popolazione, e non
incidono sulle cause strutturali dell'inflazione. E senza promuovere una diversa
qualità dello sviluppo, elevare l'efficienza della spesa e della pubblica
amministrazione. Tuttavia, il segno prevalente della politica di bilancio
continua ad essere il taglio delle prestazioni sociali, l'aumento delle tariffe,
il contenimento degli investimenti, mentre, anche dopo le ultime modificazioni,
la politica fiscale resta severa per i redditi da lavoro dipendente e gli
alleggerimenti sono soprattutto rivolti ai redditi più elevati. È chiaro così
che si prosegue su una linea che aggrava le contraddizioni sociali insieme alle
difficoltà dell'economia, rendendone più acute le debolezze strutturali. La
natura della crisi, che si colloca all'interno di un processo di
modernizzazione, porta con sé l'alternativa tra due scelte contrapposte. La
prima consiste nel puntare unicamente su quella parte del settore industriale,
del settore agricolo e del terziario che ha già saputo porsi al più alto livello
della capacità competitiva. Si taglia in questo modo gran parte delle
potenzialità produttive del paese. Al restringimento delle capacità produttive
corrisponde il gonfiamento della spesa assistenziale, della pubblica
amministrazione, del commercio, dei servizi a bassa produttività. Una simile
scelta comporta il perpetuarsi di una struttura della società con un tasso di
accumulazione molto basso, mentre l'integrazione accresce i già forti caratteri
subalterni della nostra economia e la distribuzione del reddito peggiora e si
polarizza. Una simile scelta comporta la spaccatura del paese e l'ulteriore
condanna per un lungo periodo di tempo del Mezzogiorno. La seconda Scelta, su
cui si fonda l'ipotesi di una alternativa democratica, consiste nell'adeguare
l'intera struttura produttiva del paese - e non solo la sua parte più avanzata -
alle nuove sfide del nostro tempo. Significa aumentare il numero dei produttori,
perseguire la piena occupazione, creando le condizioni economiche e finanziarie
per rilanciare su nuove basi il processo di accumulazione. Significa dare
priorità alla questione meridionale collocandola al centro di una politica volta
a governare e a promuovere una grande riconversione produttiva ed economica, un
uso nuovo delle scienze, delle tecnologie, delle innovazioni. In questa
prospettiva diventa centrale il riconoscimento che una più alta valorizzazione
del lavoro è componente costitutiva di una qualità dello sviluppo ed è altresì
fondamentale per dare alla rivoluzione scientifica e tecnologica un senso e una
direzione che si muova verso il soddisfacimento dei più ricchi bisogni di
civiltà, di cultura e di libertà dell'uomo. Ciò richiede una diversa
finalizzazione dello sviluppo, che, discostandosi dalla via produttivistica
dentro il vecchio modello consumistico, ponga il problema, oltre che della
quantità, della qualità di ciò che si produce e per che cosa si produce. Il
passaggio a una nuova qualità dello sviluppo richiede una trasformazione
profonda del modo di essere dei servizi, della cosa pubblica e dei meccanismi
del potere. La prospettiva stessa dell'economia si presenta, immediatamente,
come esigenza di riforma dello stato, della pubblica amministrazione e
dell'istruzione. Si presenta, quindi, come necessità di rinnovamento
democratico. Anche dalle trasformazioni sociali e dai processi di innovazione
nell'economia scaturisce la necessità di aprire una fase nuova della vita
politica del paese, caratterizzata dalla possibilità di un ricambio nella
direzione del governo. È impensabile che una fase di intenso cambiamento nella
società possa essere interpretata e governata da un sistema politico bloccato,
senza che ciò provochi inefficienze sempre più gravi, un processo di
degradazione, un vero e proprio distacco tra società e politica. La rivoluzione
tecnico scientifica produce effetti rapidi, ad un ritmo prima impensabile, nella
economia e nella società. Occorre perciò superare una fase in cui le
trasformazioni e i processi innovativi non sono consapevolmente guidati e
governati. sono possibili risposte diverse opposte alle nuove condizioni create
dalle tecnologie in materia di democrazia, scelte economiche, occupazione,
rapporto con l'ambiente: Tali alternative possono essere affrontate
positivamente solo se l'innovazione è orientata socialmente. La crisi del
pentapartito viene dall'incapacità di una strategia economica e politica di
rispondere non solo ai problemi storici della società e della democrazia
italiana, ma alle stesse sfide della modernizzazione, e dall'opposizione e dalla
lotta nostre e di altre forze democratiche, che ne hanno limitato il consenso
popolare. Il pentapartito ha rappresentato il tentativo, posto in atto dal 1979
in poi, di dare alla crisi sociale e politica manifestatasi si in Italia negli
anni settanta, una soluzione di stabilizzazione moderata che ponesse ai margini
le forze più avanzate del rinnovamento, e cioè in corrispondenza con i processi
di ristrutturazione che erano in corso nell'organizzazione produttiva e nei
rapporti sociali. La politica seguita in questi anni, dai governi a maggioranza
pentapartita, è stata fortemente condizionata dalla concezione propria del
neoliberismo secondo la quale la contrazione dei salari, i tagli delle spese
sociali, una generale deregolamentazione nei rapporti tra stato e mercato
potevano creare le condizioni per una ripresa dello sviluppo. Questo obiettivo è
stato mancato, e le concessioni alla ideologia neoliberista sono così servite
soprattutto a offuscare la prospettiva, proclamata negli scorsi decenni anche da
forze dell'attuale maggioranza, di una società più libera e più giusta, capace
di sconfiggere miseria e arretratezza e di assicurare progresso sociale. Ma
l'accettazione di un corso conservatore ha impedito anche quell'opera di
risanamento della vita politica e dei metodi di gestione della cosa pubblica che
era ed è condizione indispensabile per porre fine alla pratica deteriore della
occupazione e della spartizione dello stato, per contrastare quei processi di
degenerazione nel funzionamento delle istituzioni che sono alla radice della
questione morale, costituiscono una permanente minaccia per la democrazia,
rendono più difficile la lotta contro i poteri occulti e la grande criminalità.
Per questo la questione morale, irrisolta, rimane più che mai un nodo centrale,
un problema essenziale per la vita e lo sviluppo della democrazia. L'Estensione
della alleanza pentapartita alle giunte regionali e locali - anche là dove era
possibile una ampia maggioranza di sinistra - ha interrotto una esperienza di
straordinario valore ed un processo di rinnovamento della vita amministrativa ha
rappresentato un ulteriore fattore di logoramento della vita democratica, per il
colpo inferto al principio costituzionale della autonomia delle regioni e degli
enti locali. Il Pci non ha posto pregiudiziali negative nei confronti di una
presidenza socialista. Al momento dell'incarico a Craxi nel 1983 il Pci ha
sottolineato, anzi, che tale incarico era il risultato della sconfitta inferta
al tentativo di spostamento a destra compiuto dalla Dc e ha perciò dichiarato di
attendere il governo alla prova dei fatti. Nel corso di un'esperienza durata più
di due anni, sono stati i fatti a mettere in evidenza - in particolare con il
decreto sul costo del lavoro, coll'installazione dei missili a Comiso, coi tagli
alle spese sociali, coll'avvallo alle scelte di pentapartito per le giunte - che
questo governo approfondiva le divisioni a sinistra e nello schieramento
riformatore e favoriva, invece come infatti è accaduto, la ripresa
democristiana, e che la lotta anche aspra contro una politica giudicata erronea
non ha mai impedito ai comunisti il sostegno di misure o di gesti positivi. Come
abbiamo dimostrato, nel corso della vicenda del dirottamento della nave "Achille
Lauro", in rapporto alla politica mediorientale e di difesa della indipendenza e
sovranità nazionali. Il pentapartito non è riuscito ad assumere il carattere di
una alleanza strategica, propugnato dalla Dc, e non è riuscito neppure a
definire e ad attuare un significativo programma comune. È fallito il tentativo
di emarginare e isolare l'opposizione comunista. Gli insuccessi sui grandi temi
del risanamento economico, del rilancio produttivo, della lotta alla
disoccupazione hanno creato anche nell'area di governo disagio e tensione. È
significativo che dissensi profondi si siano manifestati sul terreno della
politica estera, per l'emergere nel partito socialista e in settori della
democrazia cristiana di orientamenti favorevoli a una più autonoma iniziativa di
politica internazionale dell'Italia, specialmente sulla questione mediorientale.
Il fatto che il contrasto, sul quale si giunse fino alle dimissioni del governo
Craxi, sia esploso su un tema che chiama in causa questioni politiche del
massimo rilievo, come quelle riguardanti l'autonomia e la sovranità nazionali,
mette in luce la precarietà e l'incongruenza del pentapartito. Il logoramento
della formula non porta, però, all'automatico delinearsi delle condizioni per la
realizzazione dell'alternativa democratica. Sarebbe tuttavia sbagliato attendere
che queste condizioni ci siano per sviluppare pienamente l'iniziativa per
l'alternativa. Al contrario è solo ponendo in atto sin d'ora tale iniziativa - e
quindi incidendo sulla situazione reale, promuovendo un ampio confronto unitario
con le forze politiche, culturali, sociali, ampliando il movimento di lotta e
ricercando concrete convergenze proprio sulla base della affermazione della
centralità dei programmi - che è possibile modificare i rapporti di forza e
imporre una svolta sostanziale nella direzione del paese. Il modo pasticciato e
precario in cui si è chiusa la recente crisi, gli elementi nuovi emersi nel
confronto tra i partiti sottolineano che tutta la situazione è di nuovo in
movimento, che si apre una fase nuova al centro della quale sta la concreta
prospettiva di un superamento del pentapartito. L'esigenza di guidare
consapevolmente la innovazione chiede una forte capacità di rinnovamento da
parte di tutte le sinistre. Grandi forze della sinistra europea sono impegnate a
rivedere i propri strumenti programmatici, politici e culturali al fine di
contrastare con efficacia l'influenza della destra neoconservatrice, influenza
che è stata anche il riflesso di mutamenti reali cui non basta contrapporre la
sola propaganda delle idee di progresso. La complessa e articolata composizione
sociale del paese, la scomposizione e segmentazione delle classi, le diversità
crescenti tra i lavoratori, il tentativo della parte più "forte" della società
di fare accettare la degradazione sociale della parte più debole, richiedono una
rinnovata capacità e volontà di unificazione delle forze di progresso. Il più
difficile ed impegnativo problema strategico che sta dinnanzi alla sinistra
italiana e ai comunisti è quello di formare, attraverso la definizione di alcune
fondamentali opzioni programmatiche, un nuovo schieramento sociale, che colleghi
la parte più debole della società con componenti rilevanti della parte più
forte. Si tratta di determinare sul programma e su alcune grandi idealità
alleanze e convergenze tra la classe operaia, i tecnici, i lavoratori
intellettuali, i ceti intermedi, i nuovi movimenti che partono dai bisogni e
dalla qualità della vita. L'elemento unificante è il lavoro, la valorizzazione
delle sue potenzialità creatrici, l'uso delle moderne tecnologie e delle
capacità imprenditoriali al fine di una piena utilizzazione delle risorse umane
e materiali, di un ampliamento degli spazi di democrazia nell'impresa e di uno
sviluppo qualitativamente nuovo. Si accentua la necessità di governare il
mercato la cui funzione è essenziale, ma che non può essere abbandonato alle sue
tendenze spontanee. Governo del mercato e programmazione non si riducono ad un
insieme di vincoli né, tanto meno, a forme di condizionamento burocratico. Si
tratta di stabilire democraticamente la compatibilità e gli obiettivi sociali ed
economici volti ad orientare l'insieme della produzione verso l'innovazione, il
soddisfacimento di bisogni e finalità più alte, l'espansione della cultura, la
difesa e la valorizzazione dell'ambiente, una più ampia solidarietà. È possibile
in questo ambito, estendere, fin d'ora, i processi di socializzazione, di
associazione e di cooperazione lungo una prospettiva che superi, in una sintesi
più alta, sia lo statalismo burocratico che le ipotesi neoliberiste. Alla base
di una nuova alleanza riformatrice devono essere precise opzioni programmatiche.
Perciò uno specifico documento sul programma viene proposto al dibattito
congressuale. Esso rende esplicite le scelte essenziali qui indicate.
L'obiettivo dell'avanzamento e della trasformazione esige una politica estera,
saldamente ancorata sulla indipendenza nazionale, di cooperazione
internazionale, di pace, europeistica. Ciò comporta tre scelte essenziali: Una
politica di disarmo bilanciato e controllato come quadro e fondamento anche
della effettiva politica di sicurezza che è necessaria per l'Italia e per
l'Europa. Una politica che realizzi una Europa unita e democratica attraverso la
creazione dell'Unione Europea e che rivendichi nell'immediato politiche comuni
nel campo monetario, economico (mercato unico), industriale, scientifico. Una
politica che ponga su altre basi il rapporto Nord-Sud su scala mondiale non solo
per ragioni evidenti di solidarietà, ma perché un nuovo ordine economico
internazionale è in prospettiva indispensabile agli stessi paesi sviluppati. Per
un'Italia più moderna, più giusta, più democratica, più saldamente ancorata
all'Europa, protagonista della ricerca di una soluzione avanzata alle grandi
contraddizioni del mondo contemporaneo, è necessaria una vera e propria
innovazione di sistema, nel contesto dell'opzione europea, della cooperazione
internazionale, di una politica di pace. Innovare il sistema significa
determinare le condizioni di base per affrontare la questione cruciale
dell'occupazione, per una seria politica di tutti i redditi, per un deciso
avanzamento dei processi di integrazione economica, tecnologica e politica
dell'Europa, affermando, come criteri guida di una modernizzazione e
trasformazione del paese, la giustizia sociale e l'Equità. Ciò comporta: Un
rinnovamento dello stato attraverso una profonda riforma del parlamento e
dell'esecutivo, una rigenerazione del decentramento regionale e la riforma delle
autonomie locali, il risanamento e la razionalizzazione della pubblica
amministrazione, la lotta contro la mafia, la camorra e i poteri occulti: Con
l'obiettivo di accrescere la partecipazione e il controllo dei cittadini e al
tempo stesso la rapidità e l'efficacia delle decisioni. Una politica di
effettiva trasformazione delle strutture economiche e sociali, ed una diffusione
guidata, in esse, delle nuove tecnologie, un generale potenziamento e
riqualificazione delle grandi reti dei servizi (telecomunicazioni, trasporti,
energia). Un potenziamento e una modernizzazione dell'agricoltura. Una riforma
dello stato sociale che garantisca, attraverso la ripresa del processo di
accumulazione, il perseguimento della piena occupazione, una redistribuzione del
reddito in direzione della giustizia sociale e di una maggiore eguaglianza e un
intervento riformatore volto a colpire gli sprechi e a migliorare l'efficienza
dei programmi e dei servizi pubblici. Anche attraverso una riforma profonda del
sistema fiscale per realizzare la proporzionalità e la progressività previste
dalla costituzione. Un vero e proprio salto di qualità nei sistemi complessi
della istruzione, della formazione professionale, della ricerca scientifica. Una
riforma del sistema informativo che garantisca le condizioni di un reale
pluralismo e favorisca una generale ripresa della industria culturale. Una
svolta in senso meridionalista della politica economica generale e una profonda
riforma dell'intervento straordinario e di tutta la gestione della spesa
pubblica, ordinaria e straordinaria. Una ricerca di forme originali di
democrazia economica, di controllo e di intervento democratico del processo di
accumulazione, utilizzando anche le ricerche e le Esperienze di altre forze
socialiste europee, che preveda anche la diffusione e il sostegno di un "terzo
settore" cooperativo e autogestito. Uno schieramento sociale e politico di
progresso in grado di dare al paese una nuova guida non può esaurirsi in una
convergenza tra partiti. Esso deve interpretare e sollecitare lo sviluppo di
movimenti nella società e imporre un rinnovamento della politica e dei partiti,
una battaglia sul piano culturale e ideale. Le domande che vengono dalla società
propongono scelte sulla quantità e qualità dello sviluppo, investono i caratteri
dell'organizzazione sociale e dello stato. Nel corso di questo processo si
svolge una lotta tra forze di progresso e forze conservatrici per definire
intese sociali e aggregazioni di segno diverso e opposto. Sempre di più
essenziale è partire dalla visione programmatica e non da una visione schematica
e statica degli schieramenti sociali. Oggi, al fine di corrispondere alle
esigenze nazionali è necessaria un'alleanza per il lavoro e lo sviluppo, per una
modernizzazione del paese, per un innalzamento complessivo della produttività
sociale, per l'elevamento culturale quali condizioni di una crescita equilibrata
della società e della economia rispondente alle attuali esigenze. Una tale
alleanza può interessare tutte le forze del mondo del lavoro dipendente: Gli
operai, i tecnici, i quadri, le forze della cultura e della ricerca e del lavoro
autonomo. I ceti intermedi della produzione e dei servizi, della città e della
campagna, consapevoli che una difesa dei loro interessi legittimi coincide con
l'esigenza dello sviluppo e della equità sociale. Interessa direttamente quella
parte della società (grandi masse di donne, giovani disoccupati in primo luogo)
largamente e forzosamente esclusa dalla produzione e dal lavoro. Su questo
terreno è anche necessario e possibile un rapporto positivo e una convergenza
con forze della borghesia imprenditoriale interessate a battersi contro
squilibri e arretratezze, contro il rischio di nuove lacerazioni della società
italiana, contro il pericolo di una emarginazione e subalternità dell'Italia
rispetto al mondo industriale più avanzato, e disponibili a concorrere alla
costruzione di un sistema di relazioni industriali fondato sul riconoscimento
del ruolo contrattuale del sindacato e su una più ampia democrazia delle
imprese. È indispensabile lavorare per una nuova unità dei lavoratori. Si
differenzia e si trasforma continuamente il campo del lavoro dipendente legato
direttamente o indirettamente alla produzione. L'incessante cambiamento del
lavoro operaio è dovuto ai processi di ristrutturazione industriale, al nuovo
rapporto tra grande e piccola fabbrica, alle mutate condizioni - finanziarie,
tecniche e di capitale - della industrializzazione. Vecchie mansioni decadono e
nuove se ne creano. Si sfumano i confini netti che in passato segnavano le
differenti funzioni e collocazioni. Mutano i profili professionali mentre
divengono sempre più centrali i temi del governo delle innovazioni e della
organizzazione del lavoro. L'odierna rivoluzione tecnologica scientifica tende
ad aumentare il numero ed il peso dei ricercatori, dei tecnici, degli impiegati
e a diminuire l'incidenza della classe operaia tradizionale. Ciò non cancella il
ruolo fondamentale della classe operaia, ma fa sì che la funzione dirigente e di
rinnovamento deve sempre più esprimersi come capacità di essere forza propulsiva
di una nuova solidarietà e unità tra tutti i lavoratori. Fra i tecnici e i
quadri della produzione, fra i lavoratori intellettuali - che sono ormai parte
decisiva delle forze produttive, operando nella ricerca, nell'università, nella
scuola, nell'informazione, negli apparati pubblici e privati - emergono,
dall'interno stesso della propria esperienza, spinte dal rinnovamento che
possono portare non solo a convergenze immediate, ma anche a comuni prospettive
con la classe operaia. La strategia di una "alleanza tra sapere e lavoro", così
come la definì Enrico Berlinguer, non riguarda una "operazione di conquista
propagandistica ed elettorale", bensì una "operazione molto più complessa,
sociale, politica, che deve partire dalla coscienza che noi dobbiamo avere e che
dobbiamo dare a queste categorie della loro funzione dirigente nazionale, così
come la abbiamo data alla classe operaia". Appartiene ad una tale visione
nazionale l'interesse per una più avanzata democratizzazione, per un
accrescimento dei contenuti tecnico scientifici della propria professionalità,
per una più alta e informata coscienza critica del proprio ruolo. È necessario
estendere e rafforzare l'intesa di cui già i comunisti sono stati promotori in
tante realtà del paese, tra i lavoratori dipendenti e i ceti medi della
produzione e dei servizi. Infatti la crescita dell'imprenditorialità diffusa,
singola e associata, rappresenta una delle novità più rilevanti della
riorganizzazione dell'apparato produttivo con modificazioni profonde di antichi
equilibri e la instaurazione di equilibri nuovi. Questo tipo di imprese, circa
quattro milioni e mezzo, rappresentano il 97% delle attività produttive, il 57%
degli addetti e il 34% del fatturato. L'ancoraggio della maggioranza di questi
ceti ai principi democratici, il carattere di massa assunto da questo tessuto di
imprese, l'interesse oggettivo che queste hanno a politiche di cambiamento,
dimostra che nessuna alternativa, nessun rinnovamento di carattere economico,
sociale e politico può essere promosso in Italia senza una convergenza e salde
intese tra lavoro dipendente, imprenditoria diffusa e lavoro autonomo acquisendo
una superiore capacità di sintesi e di composizione in positivo di momenti
conflittuali tra interessi diversi. Ciò, partendo anche dalla consapevolezza che
ogni forma di sterile contrapposizione e di conflittualità lacerante tra lavoro
dipendente e ceti medi si risolve in un danno per entrambi e rappresenta un
servizio reso alle forze moderate e conservatrici. Questa intesa e queste
convergenze, da realizzarsi nel rispetto delle reciproche autonomie, chiede oggi
di misurarsi con la peculiarità che la piccola impresa presenta rispetto ai temi
dell'occupazione, dello sviluppo del Mezzogiorno, dell'accesso a questo mondo
delle professionalità espulse dalla grande impresa, di un nuovo democratico
sistema di relazioni sindacali. Altrettanto peculiari sono gli interessi
dell'imprenditoria diffusa rispetto ai temi dell'innovazione tecnologica, della
qualificazione e modernizzazione dei processi produttivi e dei servizi, della
formazione professionale e manageriale, della erogazione dei servizi reali,
dello sviluppo dell'associazionismo economico e degli insediamenti produttivi.
Tutto ciò può favorire le spinte ad una imprenditorialità sempre più moderna e
dinamica, stimolarne la crescita e la qualificazione nel Mezzogiorno,
contribuire a combattere ogni tentazione di chiusure corporative, ad impedirne
il riflusso nel sommerso e nel lavoro nero. Una grande alleanza per il lavoro e
per lo sviluppo deve avere come soggetto determinante insieme ai ceti e alle
classi che sono già protagoniste del processo economico la grande e decisiva
forza delle giovani generazioni. Nella condizione giovanile si riflettono tutte
le contraddizioni di uno sviluppo distorto: Il rischio è quello di un vero e
proprio sbarramento del futuro per la maggior parte delle ragazze e dei giovani.
Questo sbarramento avviene anzitutto sul terreno occupazionale poiché l'utilizzo
delle loro risorse di lavoro, di sapere e di cultura è fortemente limitato. Uno
scarto grande si determina tra l'insistita sollecitazione ai consumi e la
possibilità di soddisfare le esigenze così create. A queste contraddizioni
materiali si aggiungono interrogativi più vasti determinati dal diffondersi di
una nuova e più acuta sensibilità per le prospettive della pace, per il degrado
della natura e dei beni culturali, per la qualità dei rapporti tra gli individui
e tra i sessi. I mezzi e le opportunità create dalle nuove tecnologie fanno più
vivo il senso delle incongruenze presenti nella società. Il diffondersi di più
ampi elementi di conoscenza determina una maggiore insofferenza per una
concezione della politica in cui le parole non siano chiare e i fatti non
corrispondano alle parole. Già negli anni 70 vasti Movimenti di giovani, anche
di segno diverso, avevano proposto l'urgenza di affrontare la moderna questione
giovanile, senza tuttavia trovare risposta da parte delle forze dominanti. Ora
una nuova generazione è scesa in campo con le straordinarie mobilitazioni
studentesche per il diritto al sapere, con le iniziative per il lavoro e, prima
ancora, con il movimento pacifista e con le lotte contro la mafia, la camorra,
la droga. In modo ancor più forte del passato si propone il tema del pieno
utilizzo delle risorse giovanili in questa società e della necessità di forme
originali di rappresentanza democratica dei giovani. L'autonomia e il carattere
democratico dei movimenti degli studenti costituiscono grandi valori così come
il rifiuto della logica dell'estremismo e della violenza. Compito del Pci è
innanzitutto quello di corrispondere agli interrogativi delle giovani
generazioni, al loro bisogno di idealità, di pulizia morale, di concretezza.
Contemporaneamente il Pci deve sostenere la lotta dei giovani con un impegno
rinnovato per la riforma della scuola e dell'università, per il lavoro, per
aprire le istituzioni, contro ogni tentazione paternalistica o repressiva, alle
istanze che il mondo giovanile esprime. Forte e positiva è l'aspirazione, tra i
giovani e nei loro movimenti, a rinnovare la politica, ad allargarne i confini
ai nuovi temi dell'esistenza, a renderla più vicina alla società e alle sue
contraddizioni. Essi sono il segnale di una ricerca ideale e culturale più vasta
e che investe anche la sinistra, a partire dalla esperienza importante e
positiva della nuova Fgci. I movimenti femminili e femministi hanno segnato il
cammino della nuova democrazia attraverso conquiste sociali, civili e
legislative molto avanzate. Oggi si pone l'esigenza di una nuova fase del
movimento di liberazione delle donne. È in atto una diffusa e ricca
sperimentazione nel mondo delle donne volta ad esprimere competenze proprie
nella società in tutti i campi. Persiste e si estende una volontà di
affermazione e di cambiamento della propria esistenza. La coscienza femminile è
notevolmente avanzata. Tuttavia appare frammentato quel patrimonio culturale e
politico che negli anni 70 segnò e influenzò la società e la politica. Si sono
logorate forme di organizzazione e partecipazione su cui il movimento degli anni
70 aveva costruito un'identità politica e collettiva delle donne sulla base del
riconoscimento della comune oppressione di sesso. Le importanti Conquiste tese a
superare le grandi e più visibili discriminazioni formali, scritte nei codici e
nelle leggi, hanno unito le donne e hanno espresso una cultura e valori nuovi.
Oggi la riduzione delle basi materiali della liberazione accentua le
diseguaglianze tra le donne e insieme fa percepire alle donne l'esistenza e il
valore delle differenze di percorsi culturali e opportunità di vita. In una
situazione così mutata, tende a ridursi il peso politico diretto del movimento
di liberazione. La presenza attiva delle donne si manifesta oggi in varie
associazioni ed aggregazioni, sociali e culturali, nel sindacato, nella
cooperazione, nel movimento per la pace, contro la mafia e la camorra, per la
salvaguardia dell'ambiente, nel movimento degli studenti e negli stessi partiti
politici. La Liberazione dall'oppressione di sesso, che rimane la base
costitutiva del movimento autonomo delle donne, ha bisogno, per affermarsi, non
solo di esprimere nuovi contenuti, ma di agire su nuovi terreni, che cambino la
vita concreta delle donne e pesino nelle scelte generali della politica. A tal
fine avvertiamo la necessità che si sperimentino originali forme di
organizzazione e comunicazione delle donne. Non è compito di un partito
prefigurare modi e forme dell'agire politico di un movimento autonomo quale
quello delle donne. Nel rapporto partito movimento si confrontano due autonomie
e una diversità di ruoli. Ma questo reciproco rispetto deve spingere il partito
ad essere di più e meglio interlocutore del mondo delle donne e dei movimenti.
Compito nostro è innanzitutto quello di salvaguardare e sviluppare le conquiste
già acquisite, di battersi per l'occupazione femminile, di contrastare sul piano
ideale e culturale il sopravvenire di tendenze conservatrici che tendono a
ribadire, innanzitutto nelle coscienze, la subalternità del ruolo delle donne.
Impegno specifico per i comunisti è quello di contribuire, sulla base di proprie
precise opzioni programmatiche, a dare contrattualità, forza politica, occasioni
unitarie all'espressione delle idee e di liberazione femminile. Lo sviluppo
dell'associazionismo culturale in diversi campi della vita civile - le attività
culturali, l'informazione, lo sport, i consumi, i diritti civili, i vari momenti
della solidarietà sociale -, lo sviluppo dei movimenti ecologisti. La crescente
diffusione di varie forme di volontariato - sul piano interno e su quello
internazionale - esprimono l'urgenza di nuovi bisogni, la richiesta di nuove
finalità per lo sviluppo economico e l'organizzazione sociale, l'esigenza ormai
matura di dar vita a forme di rappresentanza, di partecipazione e di gestione,
anche dirette, che valorizzino - insieme con i partiti, i sindacati, le
organizzazioni economiche - altre forme di autonoma organizzazione della società
civile. Una alleanza progressista non può essere una mera composizione di
interessi economici diversi, ma una intesa capace di corrispondere alle domande
di più ricchi contenuti per la politica e di proprie responsabilità da parte di
forze sociali nella organizzazione dello stato. L'ampiezza e il radicamento di
un grande tessuto associativo e, in esso, dell'associazionismo ispirato dalle
idealità del movimento operaio è un ricchezza essenziale della democrazia
italiana. L'autonomia di questi movimenti e associazioni non è in contraddizione
con l'esigenza di ricercare, partendo dal proprio specifico terreno, soluzioni
politiche capaci di corrispondere ai bisogni di cui ciascuno è portatore. Non è
la stessa cosa per i movimenti ecologisti o per l'associazionismo culturale una
linea di sviluppo affidata alla cieca ricerca del massimo profitto oppure una
linea che affermi l'essenzialità della difesa dell'ambiente e la centralità
della cultura. in una società organizzata e complessa come quella moderna,
sempre più forte deve essere la capacità di promuovere intese tra soggetti che
esprimono comuni interessi e aspirazioni, ma che appartengono a tradizioni ed
esperienze ideali e culturali diverse. Assai rilevante è il fatto che esistono
ed operano in tutti i settori della vita sociale, organizzazioni e movimenti
cristiani, cattolici e di altra ispirazione religiosa, che avanzano proposte di
solidarietà, di giustizia, di tutela degli esseri umani a cominciare dai più
emarginati, di moralità e di progresso. Vi è, in questa presenza, un pluralismo
di posizioni e finalità che riflette diverse tendenze e tradizioni del
cattolicesimo italiano e della società religiosa, e che costituisce elemento
prezioso della democrazia italiana. Sovente queste finalità ed esigenze possono
trovare piena realizzazione solo in quell'opera di trasformazione e di
risanamento che è l'obiettivo di un processo di alternativa. Grande valore ha,
in questo ambiente, il concorso di movimenti cattolici e cristiani, e delle
stesse gerarchie ecclesiastiche nelle lotte per la pace, nelle battaglie per il
lavoro, in quelle contro le varie forme di criminalità organizzata, contro
l'emarginazione e la droga. in molte di queste lotte si ha la riprova che la
diversità di tradizioni culturali non impedisce un impegno e un'azione comuni
attorno a valori fondamentali per la vita sociale, e porta anzi a utili
confronti e reciproci arricchimenti. Un sindacato forte, unito, rinnovato,
saldamente legato ai lavoratori è condizione per ogni progresso democratico,
sociale e civile nel nostro paese. È peculiare all'Italia l'esistenza di un
movimento sindacale espressione di una pluralità di forze e di orientamenti
politici e culturali diversi: Non riducibili alla sola sinistra. Il Pci
ribadisce la sua profonda convinzione che l'autonomia sindacale sia un valore
permanente anche in una società rinnovata e nella quale governino i partiti
espressione del movimento dei lavoratori. Esso considera dunque errata e
respinge l'idea che si debba costruire "il sindacato dell'alternativa".
Tuttavia, un Sindacato autonomo, democraticamente legato ai lavoratori ed
espressione dei loro bisogni e interessi di fondo, non può non porsi il problema
del contributo che esso può dare alla costruzione di una democrazia più avanzata
ed aperta, non bloccata da reclusioni e vincoli, nella quale a tutte le forze
politiche che esprimono il mondo del lavoro si apra la possibilità di esercitare
un ruolo di governo. Tutte le principali conquiste dei lavoratori italiani sono
state realizzate grazie all'unità del movimento sindacale. Essa, innanzitutto,
costituisce per i lavoratori la condizione di maggior forza possibile. in
secondo luogo rappresenta un potente fattore di progresso democratico. Per
questo i comunisti sono schierati senza riserve nella lotta per dare basi solide
a questa unità che ha per essi valore strategico e di principio. Ciò vale a
partire dall'unità della Cgil, da una rinnovata capacità di legarsi ai
lavoratori e di rappresentare un punto di riferimento comune per le forze della
sinistra e del progresso. L'unità sindacale è inscindibilmente legata alla
autonomia e alla democrazia. Tutti e tre questi aspetti sono entrati in crisi
negli ultimi anni. Le difficoltà e la crisi del movimento sindacale derivano in
primo luogo dalle modificazioni profonde nella realtà produttiva. Un attacco di
portata strategica, condotto sul piano nazionale e internazionale, ha puntato ad
utilizzare la nuova fase della rivoluzione tecnologica, per mettere i sindacati
sulla difensiva, riducendone fortemente sia la capacità di incidenze sulle
politiche economiche e sociali del paese, sia l'efficacia della stessa azione
rivendicativa. È in questo quadro che negli ultimi anni si sono verificati
pesanti tentativi di condizionare l'autonomia dei sindacati. A tali attacchi
sarebbe stato necessario rispondere con un rinnovato rapporto con i lavoratori.
Il fatto che invece la democrazia sindacale si sia impoverita e che tale
problema non sia stato posto con la forza necessaria ha reso più difficile la
conoscenza ravvicinata dei mutamenti produttivi e sociali, la svolta necessaria
a governare i processi di ristrutturazione e riconversione, la capacità di
rappresentare la più complessa composizione sociale del paese. Pur ottenendo
risultati parziali, talvolta importanti e significativi, nel contenimento delle
conseguenze più gravi della offensiva conservatrice sulle condizioni dei
lavoratori, il movimento sindacale ha trovato la sua maggior difficoltà sia in
rapporto all'esigenza di costruire un movimento per l'occupazione e lo sviluppo,
sulla base di un grande patto di solidarietà tra le forze del lavoro
subordinato, i giovani e le donne in cerca di occupazione a partire dal
Mezzogiorno. Sia dinnanzi alla necessità di sviluppare una strategia
rivendicativa in grado di reinterpretare e rappresentare bisogni e aspirazione
dei lavoratori, in funzione delle profonde trasformazioni professionali,
culturali e sociali. Questa duplice, fondamentale esigenza non può essere
soddisfatta nel quadro della logica centralizzatrice cui la iniziativa padronale
e governativa hanno tentato di spingere i sindacati in questi anni. Ma bisogna
riconoscere che una parte di essi ha perseguito, sia pure per altri motivi,
questa stessa logica. Nella convinzione cioè di ovviare così a difficoltà
oggettive, presenti del resto in tutti i movimenti sindacali dei paesi
industrializzati. Essa rischia, tuttavia, come l'esperienza dimostra, di
sostituire all'impegno per una necessaria riorganizzazione democratica delle
rappresentanze sociali, fondata sull'articolazione e sul consenso attorno ad un
disegno innovatore, la ricerca di una legittimazione del sindacato sancita dallo
stato e dalla legge e imposta al mondo del lavoro come scelta di vertice,
anziché continuamente ricreata nel rapporto con i lavoratori e con le incessanti
modificazioni del mondo del lavoro. Prospettare l'esigenza di un superamento
della logica centralizzatrice non significa sottovalutare l'importanza del
rapporto tra sindacato, programmazione e istituzioni. È un dato altamente
positivo che in questi decenni il peso politico e contrattuale del movimento
sindacale nelle decisioni di politica economica sia cresciuto. La collocazione a
pieno titolo dei sindacati quali soggetti della politica economica è una
conquista culturale e civile e una garanzia di tenuta e consolidamento del
quadro democratico. Ogni concezione angusta del ruolo del sindacato finisce per
negarne la funzione di soggetto attivo della programmazione. Perché una
organizzazione di massa come il sindacato possa assolvere a questo ruolo essa ha
naturalmente bisogno di un punto di vista specifico e determinato e cioè quello
della interpretazione dei problemi e dei bisogni di un ampio arco di forze di
lavoro, partendo dai mutamenti profondi prodotti dalla crisi. Il pieno
Riconoscimento della pluralità, specificità e autonomia delle diverse figure
sociali, che oggi compongono il mondo del lavoro, sollecita un forte
decentramento e una ampia articolazione nella qualità e nella struttura della
contrattazione. Il rilancio di una concezione della iniziativa sindacale non in
termini meramente aziendalistici e categoriali, ma come capacità di intervento
sui problemi dell'organizzazione del territorio e della società. L'impegno per
l'avvio di concrete forme di sperimentazione di elementi di democrazia
industriale. Lo sforzo di rinnovamento richiede lo sviluppo e la qualificazione
dei contenuti democratici della vita sindacale. Democrazia sindacale è capacità
di esprimere in tutti i suoi aspetti la realtà effettiva dei lavoratori, e di
rispettare il criterio della "circolarità" dal basso verso l'alto e viceversa
nella costruzione delle decisioni. Garanzia fondamentale della democrazia è,
anche per il sindacato, il principio di maggioranza. Ciò non significa affatto
negare l'esigenza di tenere conto di legittimi interessi e diritti particolari,
valorizzare le nuove figure sociali. Al contrario proprio questa esigenza deve
fare avvertire l'urgenza della definizione di regole democratiche accettate da
tutti, in base alle quali il principio di maggioranza possa correttamente
esprimersi senza dar luogo a prevaricazioni ed abusi. Così come è necessario
garantire ed estendere la partecipazione effettiva di tutte le componenti
sociali del mondo del lavoro nell'esercizio della democrazia sindacale. Per
questa esigenza di democrazia sono essenziali strumenti di vita sindacale
ancorati al principio della rappresentatività, e metodi di costruzione delle
vertenze che comprendano tutti i possibili strumenti della democrazia, compreso
quello del referendum, e che si fondino sulla rigorosa definizione di uno
"statuto della democrazia sindacale", così come da tempo propone la Cgil. Ma il
necessario processo di rafforzamento dell'autonomia sindacale è anche
strettamente legato alla possibilità di una sempre più libera e democratica vita
interna di ogni singola organizzazione. Si lega a tale esigenza la questione del
tesseramento come forma di adesione militante. Il Modo schematico e rigido con
cui si è dato attuazione alla incompatibilità, in particolare per quanto
riguarda gli incarichi di partito, non ha servito agli scopi per cui essa era
stata adottata. L'esperienza ha dimostrato che il vero fondamento della
autonomia sindacale, più che nella incompatibilità, sta nella capacità del
sindacato di stabilire un continuo e fecondo rapporto coi lavoratori. In questi
ultimi anni si è verificata una forte crescita delle organizzazioni sindacali
della imprenditoria diffusa. Ciò è in primo luogo l'espressione del peso
maggiore che queste imprese hanno conquistato nel sistema economico complessivo.
Oltre alle cause oggettive di tale crescita a questa hanno in gran parte
contribuito le politiche sindacali propositive e moderne condotte dalle
rispettive associazioni che hanno posto al centro la qualificazione e lo
sviluppo della impresa per altro rifuggendo da pratiche assistenzialistiche e
clientelari. Altro elemento essenziale di questa crescita è rappresentato dallo
sviluppo del carattere autonomo, democratico, pluralista di queste
organizzazioni, il che ha consentito che si realizzasse un più elevato grado di
unità tra le diverse realtà che questo mondo rappresentano e che hanno origini,
storie, esperienze diverse. Questi processi, per altro ancora insufficienti,
sono da considerarsi positivamente. Si deve quindi operare, evitando tentazioni
collateraliste, affinché nuovi più avanzati traguardi vengano raggiunti in
questo campo favorendo una maggiore capacità di aggregazione, di intese unitarie
anche in forme permanenti, una salvaguardia e uno sviluppo dell'autonomia della
piccola imprenditoria rispetto alle altre parti del sistema economico, alle
altre forze sociali, alle istituzioni e alle forze politiche. Tale autonomia non
può e non deve significare separatezza o chiusure corporative, ma volontà di
confronto dialettico positivo con l'insieme della società per pervenire a
sintesi che contribuiscono al progresso e al rinnovamento del paese, al
consolidamento del regime democratico. L'alternativa democratica richiede una
iniziativa che si sviluppi su diversi terreni, che solleciti e sposti in avanti
- nel rispetto dell'autonomia e dell'identità di ciascuno - forze di diversa
tradizione e di differente ispirazione culturale e ideale, che chiami a
confronto tutte quante le energie positive delle quali è ricco il tessuto
pluralistico della democrazia italiana: Che riconosca e valorizzi temi e
sollecitazioni di cui sono portatori i movimenti che si sviluppano nella
società. Come è possibile far avanzare e dare uno sbocco unitario a questo
multiforme processo? È necessario aprire un processo, un articolato movimento di
lotta, di ricerca e di impegno sui contenuti del cambiamento e della
trasformazione da cui possa scaturire una convenzione programmatica. Al di là di
pregiudiziali e di steccati ideologici e con la partecipazione non solo dei
partiti, ma di associazioni, movimenti, singole personalità, occorre promuovere
un confronto aperto sulle grandi scelte per l'avvenire della società italiana.
Per preparare questo appuntamento, il Pci si rivolge a tutti coloro che
avvertono la necessità di rimettere positivamente in movimento la situazione
politica del paese. L'aggravarsi della crisi del pentapartito crea le condizioni
e rende tanto più necessaria una nuova fase della iniziativa politica e della
lotta per l'alternativa, partendo da un programma riformatore e mirando ad
aggregare un ampio schieramento di forze laiche. Essenziale è la capacità del
Pci di misurarsi con altre forze politiche nel reimpostare e affrontare i
problemi inediti e di fondo della società italiana, di lavorare, così, anche per
nuove aggregazioni politiche sulla base del programma. Ciò significa che non si
costruisce l'alternativa democratica semplicemente indicando una formula di
governo e verificando se esista una maggioranza parlamentare per sostenerla. Una
tale visione riduttiva porta ad assumere posizioni di passività e ad ignorare o
a sottovalutare la questione di fondo: E cioè che l'alternativa chiede quel
rinnovamento delle idee delle forze di progresso e di sinistra, quello sforzo
programmatico e quella capacità di aggregazione di forze sociali che sono state
sottolineate dalle tesi fin qui svolte. A questa opera di rinnovamento sono
chiamati non solo i partiti del movimento operaio socialista - comunisti e
socialisti - e altre forze democratiche progressiste, ma, più in generale,
quella vasta area di personalità, di competenze di forze e movimenti diversi che
compongono la sinistra italiana. Di grande interesse è stato, in questi anni, il
contributo della "sinistra indipendente" ad una ricerca unitaria, a misurarsi
con problemi nuovi, ad arricchire il patrimonio e il programma della sinistra.
Un tale processo può modificare i rapporti di forza a favore delle idee di
progresso e di riforma e spostare su posizioni più avanzate tanto il partito
socialista quanto altre forze democratiche laiche cattoliche. Rendendo così
possibile un governo di alternativa, che è indispensabile al fine di realizzare
un ricambio di indirizzi, di programmi, di classe dirigente, e di sbloccare così
la democrazia italiana dopo 40 anni di governi dominati ininterrottamente dalla
Dc. in questa prospettiva è fondamentale il rapporto con il Psi e con le altre
forze di sinistra. Vi sono oggi condizioni nuove, sul piano europeo, per quel
che riguarda i rapporti tra le tradizionali componenti storiche del movimento
operaio: Appaiono infatti oggettivamente superati i vecchi schemi della
contrapposizione tra socialdemocrazia e comunismo, ed è all'ordine del giorno il
tema di una nuova sinistra riformatrice. La linea dell'alternativa democratica,
la ricerca dell'unità a sinistra, non escludono ed anzi sollecitano, più ampie
convergenze, al di là della composizione di maggioranze e di governi, sui grandi
temi della pace, della indipendenza nazionale, della difesa e dello sviluppo
della democrazia. Il Pci intende contribuire alla ricerca di soluzioni politiche
e di governo che segnino il superamento della formula e della logica politica
del pentapartito. Tale logica va superata innanzitutto nel senso di partire non
da scelte pregiudiziali di schieramento, ma da uno sforzo volto a individuare i
più gravi ed urgenti problemi del paese e a verificare la possibilità - già
nell'attuale legislatura - di ampie convergenze tra le forze politiche
democratiche su una piattaforma capace di avviare a soluzione tale problemi.
Queste convergenze possono dare luogo a governi di programma, senza oscurare le
prospettive diverse e alternative della Dc e del Pci e senza oscurare l'impegno
del Pci per la costruzione di uno schieramento riformatore. In questa direzione
è andata la proposta del Pci durante l'ultima crisi ministeriale, con
l'indicazione dei più urgenti obiettivi riguardanti le questioni internazionali,
le difficoltà economiche e la crisi finanziaria dello stato, le esigenze di
riforme istituzionali. Quest'ultimo punto potrebbe essere particolarmente
caratterizzante, poiché un governo di programma dovrebbe proporsi di favorire -
con proprie iniziative e attraverso i propri comportamenti - la realizzazione
delle necessarie riforme istituzionali, e, più in generale, dovrebbe garantire
l'intesa e la collaborazione indispensabili per la costruzione di un sistema
democratico più avanzato nel quale sia possibile, senza traumi, l'alternarsi di
diversi schieramenti al governo del paese. Il governo di programma si colloca
dunque nel processo che fa avanzare e rende matura la prospettiva
dell'alternativa democratica. Il Pci non mette in discussione la ricerca, da
parte del Psi, di un più ampio insediamento elettorale e di un ruolo
protagonista nella vita del paese. Ciò che abbiamo criticato è stato il
tentativo - rivelatosi del resto illusorio - di conquistare un più ampio spazio
attraverso una accentuata conflittualità a sinistra e l'emarginazione del
Partito Comunista. Il Psi ha potuto trarre vantaggio, negli ultimi anni, dal più
equilibrato rapporto elettorale tra Dc e Pci e per far valere un proprio ruolo
determinante sia nel governo del paese sia negli enti locali. Ma anziché
utilizzare questo ruolo per favorire una evoluzione della situazione politica
verso un reale ricambio di governo, ha preferito puntare sulla conquista di
posizioni di preminenza nell'ambito delle tradizionali alleanze sociali che
governano il paese e di spazi di potere, sulla base della logica della
occupazione dello stato. Questa politica e l'aspro dissenso che ne è derivato
tra Psi e Pci non sono nati certamente da un esclusivo calcolo di potere bensì
da una diversità di valutazioni sulla crisi italiana e sulla natura e le
caratteristiche dell'offensiva neoliberista in campo internazionale. Per una
certa fase è prevalsa nel Psi la convinzione che fosse possibile conciliare una
ipotesi riformista con una stabilizzazione di tipo neoliberista. Che in sostanza
fosse possibile, grazie anche ad una ripresa delle economie capitalistiche a
livello internazionale, garantire un processo di modernizzazione e di sviluppo
senza affrontare i nodi strutturali della crisi italiana. Oggi i margini di
questa politica sembrano essersi esauriti. Comunque appare chiaro che essa non
ha portato né allo "sfondamento del centro" ai danni della Dc, né ad una
efficace concorrenza a sinistra nei confronti del Pci, né alla formazione
dell'auspicato polo laico e socialista al quale si guardava come al protagonista
politico della modernizzazione del paese. Con la scelta grave di una rottura a
sinistra nella gran parte delle giunte locali, il Psi ha ulteriormente aggravato
il rischio di una sua subalternità all'interno di uno schieramento moderato
egemonizzato dalla Dc. La novità che emerge oggi è quella di una maggiore
consapevolezza, all'interno del Psi, di questi pericoli. Di uno sforzo per
rilanciare un'autonomia ideale e politica dei socialisti rispetto alla linea
democristiana del pentapartito come strategia, come è apparso chiaro nella
recente crisi di governo e del confronto cui essa ha dato vita tra i partiti, in
particolare sulle scelte della politica estera. abbiamo considerato questo come
una novità positiva. Appare evidente, in contrasto con altre scelte della
politica socialista di questi anni, che la ripresa di un autentico disegno
riformista comporta migliori rapporti a sinistra in una prospettiva che guardi
oltre il pentapartito. Su questo terreno intendiamo fare la nostra parte per
avviare una riflessione comune sul ruolo della sinistra e le prospettive della
politica italiana. La linea del pentapartito ha imposto gravi prezzi ai partiti
di democrazia laica e ai socialdemocratici. Ciò è evidente per il Pli e il Psdi,
ma emerge anche dalla difficoltà in cui versa un partito di maggior vigore qual
è il Pri. Tra i repubblicani (che pure hanno, in vari momenti, caratterizzato il
proprio ruolo nell'impegno sulla questione morale, per il superamento di
pregiudiziali ideologiche) sembra oggi prevalere una scelta più nettamente
moderata e conservatrice, sia sui temi della politica sociale ed economica, sia
su quelli della politica estera. in effetti questi partiti corrono oggi il
rischio di tornare a forme di subalternità e di vedere indebolita la loro
funzione. Riteniamo necessario rilanciare un confronto aperto e franco tra il
Pci e le forze laiche. Da parte nostra non è mai venuta meno la considerazione
del ruolo e delle radici che queste forze hanno nella società italiana, né
abbiamo avanzato verso di esse una pretesa egemonica. Al contrario, proprio
l'Attuazione di un'alternativa democratica, aprendo una più aperta dialettica
tra le grandi formazioni politiche, darebbe anche agli orientamenti di
democrazia laica maggiori possibilità di affermare un proprio specifico ruolo
nello sviluppo della vita nazionale. Non è interesse della democrazia italiana
che la Dc si sposti su posizioni di destra o che essa si chiuda in una
prospettiva angusta di difesa del proprio sistema di potere. La Linea attuale,
pur richiamandosi alla eredità di Moro e affermando l'urgenza di una nuova
"statualità", ha in realtà posto in atto solo in modo timido, contraddittorio e
parziale gli impegni di risanamento interno e di revisione dei rapporti tra
partiti e istituzioni: Di fatto essa ha imposto la logica dell'estensione del
pentapartito dal centro alla periferia, facendone l'oggetto di un patto di
potere che mira alla esclusione e all'isolamento del Pc. L'attuale linea Dc
punta in tal modo a una riedizione scolorita del centrismo anche con il
proposito di logorare il Psi e di riassumere una posizione dominante nella
coalizione. Tale è il senso della richiesta di dare un significato "strategico"
al pentapartito. Il transitorio Successo della operazione tendente a far
convivere la politica del "preambolo", le sollecitazioni integraliste di una
parte del mondo cattolico con le spinte insieme modernizzanti e corporative di
ceti che inseguono individualisticamente il proprio interesse particolare, è
destinato a rilevare tutta la sua fragilità. La Dc mostra, cioè, di non avere un
progetto valido per risolvere i problemi che si pongono al paese, ma resta
ancorata al disegno contradditorio di continuare a coprire con pratiche
assistenzialistiche e corporative una sostanziale politica neoliberista. Il
contrasto, determinato dall'attuale direzione politica della Dc, tra la scelta
conservatrice del "preambolo", e la strategia di un più aperto e positivo
confronto con la sinistra diventa oggi evidente, e si aggrava soprattutto di
fronte ai problemi posti dalla crisi dello stato sociale. Non s'intravede
ancora, però, l'enuclearsi nella Dc di una dialettica reale di posizioni capaci
di accogliere e interpretare le esigenze, che pur esistono in una parte del suo
elettorato e, più in generale, nel mondo cattolico, verso una linea che risolva
in avanti le contraddizioni del presente. Le vicende politiche della crisi di
governo hanno confermato e sottolineato tutta l'angustia, rispetto ai temi della
democrazia e della nazione, della linea attuale della Dc. Prevale nel partito
democristiano la volontà di mantenere vecchie preclusioni verso il Pci,
negandone di fatto - mentre lo riconosce, magari, a parole - il ruolo di grande
forza nazionale e democratica. Appare dominante il timore che un confronto
democratico aperto e libero da pregiudiziali e vincoli possa portare a un
superamento del sistema di potere della Dc. Non si comprende la necessità, per
la stessa Dc, di determinare, di fronte al logoramento del pentapartito e al
manifestarsi sempre più inquietante dei guasti e dei pericoli della democrazia
bloccata, un terreno più avanzato ed aperto di confronto democratico. Il tema
stesso di una riforma delle istituzioni assume senso e concretezza solo in
questa prospettiva. La centralità dei programmi, l'impegno comune per nuovi
metodi di governo, per un più corretto rapporto tra partiti e istituzioni, per
un rinnovamento della democrazia italiana si presenta come una necessità per il
paese ed anche come il banco di prova, per le forze democratiche tutte, della
loro capacità di rinnovamento e di proposta. Per motivi di fondo, legati alla
storia del nostro paese e agli orientamenti dei comunisti sulla questione
religiosa, l'alternativa che essi propongono non ha, e non vuole avere, un
carattere "laicista". I principi della laicità dello stato e della laicità della
politica sono una conquista di più di un trentennio di elaborazione e di lotta
politica del Pci, e costituiscono un solido fondamento perché nell'impegno di
trasformare la società convergono forze di diversa ispirazione ideale.
L'attuazione di questi principi ha favorito il conseguimento di importanti
risultati nel rapporto tra società civile e società religiosa. Viene da tempo
affermato e praticato il pluralismo delle scelte politiche dei cattolici. È
stato possibile condurre lotte comuni per riforme legislative nel campo dei
diritti civili e del costume. È stato possibile rafforzare il carattere laico
dello stato attraverso le revisioni delle relazioni con la chiesa cattolica e
con gli altri culti presenti nel paese. Anche a seguito di ciò, la questione
religiosa, di cui quella cattolica è in Italia parte fondamentale, ha assunto
caratteri nuovi. L'esperienza religiosa è vissuta spesso con forti caratteri di
autonomia, e influenza il modo d'essere, di pensare e di agire, di singoli, di
gruppi sociali, di grandi moltitudini di uomini. Tale esperienza può condurre, e
spesso conduce, a scelte di rinnovamento e di trasformazione. Ma anche quando
non investe esplicitamente la sfera politica, essa può essere fonte di elevati
valori etici, personali e interpersonali. in questo senso, pur presentando
connessioni con la dimensione politica, l'esperienza religiosa non si esaurisce
e non è riducibile ad essa. Anche perciò va riaffermata l'esigenza che in tutti
gli stati e in tutti i paesi, da qualsiasi sistema politico siano retti, venga
garantita la più ampia libertà religiosa e di coscienza per i singoli e per i
gruppi. Non si sono esauriti, sul piano internazionale, in questi anni, i
processi positivi che il concilio vaticano II ha messo in moto nel mondo
cattolico. Essi hanno fatto emergere, su scala mondiale, elaborazioni
teologiche, esperienze religiose anche a livello episcopale da cui è venuto un
apporto a lotte di liberazione dei popoli, a movimenti per la pace, a iniziative
per la difesa dell'ambiente umano, sovente anche il raccordo con altre
confessioni religiose. Ciò è vero anche per il nostro paese. Indubbiamente,
però, si sono anche accentuate tendenze preoccupanti di tipo restauratore,
spinte integralistiche e - in Italia - un nuovo tipo di collateralismo che mira
a condizionare la Dc da un punto di vista politico e ideologico. Non di rado
tali spinte hanno trovato sostegno in alcune posizioni ed iniziative assunte o
sostenute di recente anche da settori elevati della gerarchia ecclesiastica.
Sarebbe un errore se questi fenomeni determinassero una caduta di interesse e di
iniziative dei comunisti verso il mondo cattolico. La risposta all'integralismo
viene da quelle posizioni cattoliche che affermano l'autonomia delle scelte
politiche dei credenti. Ma deve venire anche da parte comunista con il rilancio
della nostra attenzione strategica verso la questione cattolica e religiosa. Di
fronte alle grandi novità del nostro tempo, e alla complessità dei problemi che
la società ha di fronte, appare confermato che un processo di rinnovamento non
può essere opera di una sola ideologia o di una sola tradizione. L'alternativa
che i comunisti propongono vuole, dunque, sollecitare il concorso di forze di
diversa ispirazione e di differente orientamento ideale e culturale. Per aprire
una fase nuova della propria politica, il Pci è chiamato come in altri momenti
della sua storia a rinnovare. In primo luogo questo obiettivo va posto
innanzitutto in rapporto con le trasformazioni in atto nel sistema produttivo,
nella stratificazione sociale, nelle culture diffuse. Una crisi e una
trasformazione dei partiti non è questione peculiare dell'Italia. Nei paesi più
avanzati moderni, retti da sistemi politici di democrazia rappresentativa, il
formarsi di centri di decisione transnazionali, la concentrazione di scelte
essenziali fuori delle istituzioni democratiche, la complessità e la forza
organizzata dei più potenti interessi colpiscono ad un tempo le assemblee
elettive in quanto luoghi di direzione effettiva e i partiti quali strumenti
della partecipazione politica. Contemporaneamente il modificarsi della società
investe i partiti anche nella loro funzione di espressione e formazione della
volontà collettiva. E ciò sia, in senso positivo, per il sorgere di aspirazioni,
culture, bisogni che infrangono vecchi schemi e ideologismi. Sia, in senso
negativo, per i fenomeni di frammentazione e di corporativizzazione che
percorrono le società. In Italia vi è, in più, il blocco - ormai quarantennale -
del sistema democratico. Esso determina le particolari contraddizioni del
sistema politico italiano. La partecipazione elettorale rimane tra le più alte,
l'interesse politico si estende a nuovi campi e registra inedite espressioni,
come avviene tra le nuove generazioni. Ma il ristagno e l'irrigidimento del
sistema di potere determina degenerazioni gravi con l'intreccio tra partiti di
governo e apparati statali e pubblici, con l'invadenza in forme improprie della
società civile, con inqualificabili forme di scadimento morale. La Lotta
politica, ideale e culturale contro questi fenomeni degenerativi, contro la
riduzione della politica a puro esercizio di potere e ricezione passiva di
spinte corporative è parte fondamentale dell'impegno dei comunisti italiani. La
stessa Politica dell'alternativa democratica, così come noi la concepiamo,
sollecita, come condizione di una democrazia più avanzata ed aperta, una riforma
dei partiti, che non può essere affidata solo a un riesame dei meccanismi
elettorali. È indispensabile una legislazione più precisa sui necessari
finanziamenti alla attività politica e sulla trasparenza della vita economica
dei partiti. Ma anche questo non basta, per una rinnovata vitalità dei partiti
di cui la democrazia ha bisogno. E un impulso fondamentale può venire dalla
capacità dei comunisti di sviluppare pienamente la loro forza di innovazione e
di stimolo. Il Pci è stato elemento decisivo nella costruzione della democrazia
repubblicana, proprio perché ha saputo organizzare la partecipazione e la
mobilitazione democratica al fine di assolvere a una funzione dinamica e
costruttiva di proposta e di lotta. La ripresa piena di questo ruolo richiede
oggi, in primo luogo, di riattivare i canali di conoscenza della società, delle
sue trasformazioni, dei suoi bisogni, di stabilire un rapporto laico e aperto
con i movimenti, con le culture, con le competenze tecniche e scientifiche. In
questo decennio, nel quadro delle notevoli difficoltà dei partiti della sinistra
in Italia e in Europa, di fronte ai più gravi attacchi, e posto dinnanzi a
grandi sconvolgimenti sociali, il Pci si è confermato una grande forza,
profondamente radicata nel popolo italiano. Ad esso fa riferimento tanta parte
delle migliori energie che si battono per il rinnovamento del paese. Il Pci è
stato protagonista di una iniziativa politica e di una azione di lotta volta a
superare la grave crisi economica e sociale che travaglia l'Italia. A difendere
le conquiste e i risultati delle lotte dei lavoratori. ad affermare una funzione
di governo delle classi lavoratrici. A fare avanzare, sul piano internazionale,
i valori della pace, del disarmo, della sovranità nazionale, della solidarietà
tra i popoli. A salvaguardare e sviluppare il sistema democratico. Nell'ultimo
decennio, il Pci ha sostanzialmente confermato un largo consenso elettorale e ha
mantenuto una imponente forza organizzata. Questi risultati sono il frutto,
nelle vicende difficili di questi anni, di una corrispondenza a bisogni profondi
di grandi masse e del paese e dell'impegno di migliaia di militanti. Ci sono,
tuttavia, tendenze negative con cui occorre misurarsi. Anzitutto si è invertita
la tendenza ad una espansione del consenso al Pci che ha toccato la sua punta
più alta nel 1976. I risultati di questi ultimi anni hanno segnato un calo o una
tenuta del voto comunista, con l'eccezione delle elezioni europee del 1984. In
secondo luogo la forza organizzata del partito ha subito, a partire dal 1977,
una erosione, preoccupante soprattutto per la difficoltà che segnala nel
rapporto con le nuove generazioni. La riflessione autocritica che si è
sviluppata in modo aperto ed ampio dopo i risultati del 12 maggio e del
referendum ha una sua prima sintesi nella linea politica che viene indicata
nelle tesi fin qui sviluppate e che è sottoposta al dibattito congressuale. Ma
la riflessione sulla linea non è sufficiente. L'attenzione del partito va
richiamata su alcune questioni di fondo. Anzitutto sull'indebolimento della
caratterizzazione di lotta e di massa del partito. Questo fenomeno negativo ha
anche radici lontane. Esso non può essere separato da vicende che scavalcano la
stessa situazione italiana. La crisi di una militanza intesa come adesione ad un
sistema di valori e di prospettive deriva anche dalla crisi dei paesi dell'Est
europeo, dalle difficoltà determinate, nella sinistra del mondo occidentale,
dall'offensiva politica, culturale e ideologica delle forze neoconservatrici.
sono questi i motivi che ci hanno indotto a porre, alla base della nostro
impostazione congressuale, l'esigenza di rilanciare e ridefinire i caratteri e i
valori della nostra concezione del socialismo nel quadro della ricerca di una
via originale per la sinistra in Occidente. Ma è indubbio che - in questo quadro
più generale - si sia determinata, negli ultimi tempi, una carenza dei legami
del partito con le trasformazioni in atto nella società, con la cultura, le
competenze, le figure sociali che avanzano sulla scena. Ciò ha reso più
difficile il compito di dare volto e realtà a un nostro progetto di
trasformazione della società. È avvenuto così che le lotte sociali e politiche,
pur importanti, di questi anni, non abbiano trovato continuità. Si è indebolito
il legame tra presenza nelle istituzioni e azione nel paese. Va approfondito lo
studio della esperienza - di straordinario valore - delle giunte democratiche e
di sinistra. Il graduale attenuarsi dello slancio iniziale è avvenuto oltreché
per l'offensiva delle forze conservatrici e per l'azione di logoramento svolta
dal Psi, anche per le crescenti difficoltà di prospettare risposte efficaci ai
nuovi problemi e per l'indebolirsi dei collegamenti di massa. Si è manifestata
una debolezza nel dare vita ad un movimento generale per lo sviluppo del sistema
delle autonomie e per la riforma dello stato. Lotte e iniziative, anche di
grande rilievo, sono rimaste troppo separate l'una dall'altra, spesso rinchiuse
nei confini dei municipi e delle singole regioni. Cosicché l'iniziativa
autonomistica è apparsa a volte frantumata, incapace di incidere sull'assetto
generale dello stato e della pubblica amministrazione. Si è appannata così la
funzione di un sistema articolato di poteri democratici nella battaglia per la
trasformazione della società. L'attenzione data al sorgere di nuovi movimenti
non si è adeguatamente accompagnata ad un conseguente rinnovamento del partito e
del suo modo di fare politica. Abbiamo dato appoggio, sostegno, partecipazione
ad essi, sia pure in modo discontinuo e diseguale. Ma questi Movimenti nuovi,
nei loro modi e in forma a volte indiretta, esprimevano un'esigenza di riforma
della politica; Sia per i continui (disarmo atomico, cultura della pace,
questione dell'ambiente come tema centrale dello sviluppo, liberazione della
donna, movimento degli studenti). Sia per le forme originali (spesso assai
fluttuanti) con cui procedevano ad organizzarsi. Sia per la loro stessa
separazione dalle istituzioni. Essi sorgevano spesso lontano dai luoghi della
produzione, domandavano nuovi linguaggi e forme di comunicazione più dirette tra
militante e militante. A queste esigenze non ha corrisposto un rinnovamento
sufficiente delle nostre organizzazioni, nei contenuti, nelle forme, nel modo di
lavorare dei gruppi dirigenti centrali e periferici. Ciò è tanto più necessario
in quanto il partito non intende delegare ai movimenti questi problemi nuovi, ma
collegarsi ad essi, misurarsi su nuovi terreni su cui allargare il raggio della
propria iniziativa, gettare anche le basi di una riforma morale e intellettuale
ed anche di un nuovo internazionalismo. Dalla riflessione autocritica occorre
far derivare una più precisa definizione del modo di essere del partito così che
esso possa assolvere pienamente alla funzione che gli spetta. Al primo posto c'è
il rapporto con la società, a partire dai vasti settori di opinione che già
manifestano la loro fiducia ai comunisti. L'analisi del voto stimola a
comprendere meglio le attese e le richieste che al Pci si rivolgono innanzitutto
da parte dei lavoratori e degli strati più deboli e più indifesi del popolo. Il
partito deve saper cogliere tempestivamente e tener conto di ciò che si muove e
muta nella realtà sociale, nella coscienza della gente, nell'orientamento dei
vari strati sociali e delle nuove generazioni. Superando una insufficiente
analisi delle trasformazioni sociali, e ristrettezze e chiusure rispetto al
dialogo con le espressioni molteplici della società e con le altre forze
politiche. Il partito è stato profondamente segnato dal travaglio che accompagnò
e concluse l'esperienza di solidarietà democratica e dalle difficoltà dello
scontro politico degli anni successivi. Ma è ormai necessario che ci si liberi
da complessi difensivi e remore paralizzanti per fare politica con rinnovata
sicurezza e duttilità. È necessario che si sappiano valutare e valorizzare i
risultati, anche parziali, via via conseguiti, che non si veda in ogni
convergenza o intesa con altre forze il rischio di una perdita di distinzione e
di identità. Ascoltare e comprendere, confrontarsi con le ragioni degli altri è
il modo migliore per arrivare a contrastare e a combattere con consapevolezza e
senza settarismi di parte le posizioni che si considerano erronee rispetto agli
interessi dei lavoratori e del paese. non vi è contraddizione ma reciproco
sostegno fra spirito unitario e impegno perché la politica divenga fatto di
massa, partecipazione popolare, azione collettiva. Non si può e non si deve
rinunciare ad una lotta che si considera indispensabile perché essa non è
immediatamente unitaria: Ma in ogni modo la lotta deve essere volta a spezzare
l'isolamento che si cerca sempre di costruire nei confronti della classe operaia
e delle masse più diseredate del popolo e a battere la linea - che è elemento
essenziale di ogni indirizzo conservatore - volta ad impedire l'intesa e l'unità
tra le forze democratiche, progressiste e di sinistra. È stato possibile
recuperare l'unità d'azione nei sindacati e riavviare un dialogo a sinistra
perché, nelle pur aspre divisioni indotte dalle scelte governative, i comunisti
hanno saputo battersi senza rinunciare alla volontà e allo spirito unitario.
Così è stato anche nella battaglia condotta, fino all'impegno referendario,
contro il taglio per decreto della scala mobile. L'intesa e l'unità per essere
forti debbono essere sostenute dal più ampio e saldo rapporto di massa costruito
sulla base di risposte serie e convincenti alle questioni che in ciascun campo
si pongono. La forza dei comunisti italiani deriva innanzitutto, oltre che dalle
idealità che li animano, dallo sforzo costantemente compiuto per indicare
soluzioni ai problemi volta a volta essenziali del paese ponendosi dal punto di
vista delle classi lavoratrici. Questa capacità deve conoscere oggi
quell'arricchimento e quella svolta, relativa ai processi nuovi in atto nella
società, che è obiettivo posto al congresso. Elemento caratterizzante del Pci è
stato l'interno pluralismo culturale, la lotta contro ogni forma di dogmatismo,
la affermazione - dapprima vissuta nella pratica e poi compiutamente realizzata
- della piena laicità del partito. Il Pci è divenuto così, chiaramente, un
partito programmatico, ispirato dalla sua peculiare visione dei caratteri e dei
valori del socialismo, sorretto da uno sforzo costante di analisi di processi
reali. Gli elementi di appannamento della capacità di governo che si sono
manifestati anche nella direzione delle giunte democratiche e di sinistra, non
possono essere superati senza una piena e diffusa conoscenza dello stato di
fatto e delle soluzioni possibili, senza una più costante opera di
aggiornamento, senza lotta sul terreno ideale e in un costante collegamento di
massa. Ciò significa stabilire un rapporto più stretto tra decisione politica e
accertamento scientificamente e tecnicamente fondato delle soluzioni possibili.
Ma ciò implica, anche e contemporaneamente, una lotta di massa per la conoscenza
critica della realtà e per l'affermazione delle idealità e dei valori di
solidarietà e di giustizia. Assai forte è la pressione perché le soluzioni
possibili vengono identificate con quelle più convenienti ai ceti e alle forze
dominanti. Le Formule neoliberistiche - se hanno potuto far leva su gravi
ritardi culturali delle sinistre - si sono manifestate essenzialmente come forte
strumento ideologico piuttosto che come analisi fondata e come soluzione
effettiva. Il Pci, come forza di governo, deve essere capace di esprimere le
esigenze che sorgono dalla società senza pretendere di sovrapporsi ad essa o,
peggio, di possedere la verità ultima. Ma il partito non può rinunciare ad
essere soggetto culturalmente attivo. Innanzitutto perché una scelta chiara deve
sempre essere compiuta tra le esigenze sociali che esprimono gli interessi più
contrastanti e contradditori, e senza cedere all'assillo di fare da collettore
dei più disparati motivi di rifiuto. In secondo luogo, perché non esiste, in una
società evoluta e democratica, alcun processo spontaneo di formazione delle
opinioni ma queste si formano in uno scontro di tendenze, sollecitazioni,
convincimenti tra i quali sarebbe assurdo che mancasse volta per volta quello
dei comunisti. Battere le tendenze settarie, evitare ogni scadimento
opportunistico, affermare il ruolo di governo del Pci significa costante
capacità di innovazione teorica e pratica in rapporto ai valori per i quali i
comunisti scendono in campo. Elemento decisivo per l'avanzamento e il
rinnovamento del partito è un nuovo, forte e originale sviluppo della sua vita
democratica. L'ampiezza del dibattito e la pluralità delle posizioni politiche
non rappresentano un elemento disgregante, ma un segno di forza e di ricchezza
del partito: E ciò tanto più quanto più ogni posizione si sforzi di essere
sostenuta dal più grande rigore di analisi e di studio. su questa strada occorre
andare avanti. Ciò esige, innanzitutto, uno sforzo reale per garantire a tutti
gli iscritti - anche sviluppando l'opera di studio, di informazione e formazione
a tutti i livelli - la possibilità di partecipare al confronto democratico e
alle decisioni e, di conseguenza, richiede la valorizzazione degli organismi
eletti dai congressi e il pieno rispetto delle loro funzioni. A tale fine è
necessaria una regolamentazione che garantisca un funzionamento trasparente
degli organismi dirigenti ai vari livelli, stabilendo forme e modalità di
decisione e di voto, favorendo una maggiore pubblicità dei lavori oltre a
quella, già da tempo attuata, per il comitato centrale, i comitati federali e
regionali. Ciò non può significare, naturalmente, proibire ad ogni organismo la
libera scelta di momento di dibattito e di riflessione svincolati da quegli
obblighi che necessariamente derivano dalla esposizione pubblica delle
posizioni. Un tale perentorio vincolo non esiste per nessuno e non può essere
stabilito unicamente per i comunisti. Una più ampia pubblicità è necessaria per
aprire a tutte le istanze di partito e innanzitutto agli organismi di base - a
partire dalle assemblee di sezione - la più concreta possibilità di intervenire
e di prendere posizione sui diversi aspetti della politica e del partito. Il Pci
non ha mai perseguito alcuna forma di monolitismo. Occorre oggi aggiungere che
ogni compagno il quale esprima una opinione in contrasto con quella della
maggioranza - volta a volta formatasi si su temi particolari o su questioni
generali - deve poter avere le condizioni di mantenere e sostenere le proprie
posizioni, se egli lo considera giusto, ferma restando la necessità della piena
unità operativa nella esecuzione delle decisioni assunte. Ciò pone anche
problemi nuovi con cui occorre misurarsi studiando l'adozione di norme adeguate,
anche statutarie. Vanno anche messe in atto - definendo le relative procedure -
le forme di consultazione, previste dallo statuto, delle strutture e degli
organismi periferici e degli iscritti al partito, sia sui temi politici, sia per
quanto riguarda la scelta dei candidati per le elezioni di vario grado e va
studiato il modo per giungere a vere e proprie consultazioni di tipo
referendario su problemi o decisioni di speciale rilievo. Elemento importante,
per una democrazia oggettiva, è la verifica puntuale del lavoro svolto per
realizzare, nella pratica, le scelte deliberate. Il grande sviluppo della vita
democratica interna ha già portato a scelte importanti nel senso
dell'articolazione e del decentramento della direzione politica, nella
valorizzazione di sedi e momenti specifici di elaborazione e di iniziativa. I
comunisti sono, giustamente, i protagonisti della lotta per la piena autonomia
delle organizzazioni di massa e dei movimenti cui partecipano. Va ulteriormente
studiata e perfezionata, nel rispetto del ruolo e delle funzioni degli organismi
dirigenti del partito, la responsabilità primaria delle rappresentanze comuniste
nel parlamento, nelle regioni e negli enti locali per le scelte da compiersi in
ciascuna istituzione. La più piena autonomia è garantita ai centri di ricerca
che il partito ha costruito e di cui i comunisti sono parte essenziale. Quanto
più si sviluppa la democrazia interna e si precisano e articolano le autonomie
tanto maggiore diviene l'esigenza di una sintesi unitaria, puntuale e reale, non
solo rispetto alla diversità di posizioni politiche, ma anche rispetto alla
complessità e alla ricchezza della vita del partito. La vita democratica interna
del partito è fondata e garantita dal principio dell'unità, che deve essere
ricercata e costruita attraverso il più ampio e libero confronto. L'obiettivo
fondamentale dell'unità, che ha consentito un funzionamento sempre più
democratico del Pci, è stato perseguito secondo una concezione del centralismo
democratico che non ha niente a che vedere e che per molti aspetti è esattamente
l'opposto di ciò che, con questa espressione, intende chi segue la via
dell'unanimismo acritico e delle decisioni in forma autoritaria. I comunisti
italiani ricercano l'unità secondo le regole del libero dibattito, del reciproco
convincimento, del formarsi, secondo i principi democratici, di maggioranze e
minoranze su temi e problemi diversi. L'applicazione di queste regole impedisce
la divisione in gruppi e frazioni organizzate, rette da un proprio centralismo,
in conflitto permanente tra di loro che bloccherebbe una reale vita democratica
del partito e ne paralizzerebbe l'azione. Il principio dell'unità,
l'accettazione democratica da parte delle minoranze delle decisioni di
maggioranza, la convinta autodisciplina, la leale accettazione da parte di tutte
le organizzazioni delle decisioni assunte dagli organi eletti dal Congresso
Nazionale, sono strumento essenziale per difendere l'autonomia dei comunisti
italiani sul piano interno e internazionale. Una tale pratica unitaria è stata
essenziale non per i comunisti italiani soltanto, ma per la democrazia italiana.
Il motivo per cui, pur senza alcuna mitizzazione, la vita del Pci ha potuto
mantenersi moralmente corretta è anche dovuto allo sforzo per impedire che la
cristallizzazione di fazioni aprisse la via a quelle forme di corrompimento che
derivano dalle pressioni di potenti forze, interne e internazionali. Tutti i
partiti democratici debbono oggi constatare i guasti creati dalla esasperazione
del metodo frazionistico. Tuttavia, il principio unitario, e il metodo che ne
consegue, non solo non debbono impedire ma debbono sollecitare la più viva e
aperta gara di idee e di proposte nel rigore e nella correttezza con cui ciascun
comunista deve partecipare alla vita del partito, rispettando pienamente le
decisioni democraticamente prese, assumendo personalmente le proprie
responsabilità. Il rinnovamento del partito richiede una linea più aggiornata e
moderna sui problemi di struttura e di organizzazione. La forza organizzata di
massa del partito è anche essa condizione essenziale di autonomia politica. In
una società in cui il sistema informativo è in larga misura dominato dal potere
economico - oltreché dai detentori del potere politico - un partito di opinione,
e cioè privo di una propria autonoma capacità di rapporto di massa, è più
gravemente esposto ai rischi della subalternità o della emarginazione. Non solo
la linea politica e programmatica, ma l'organizzazione - sorretta da un grande
impegno ideale e morale - ha consentito ai comunisti di portare un così grande
contributo alla causa dei lavoratori e della democrazia. Il tesseramento, il
proselitismo, la raccolta di fondi per il partito e per il suo giornale, l'opera
capillare di informazione e propaganda non solo non debbono essere considerate
attività marginali invecchiate, ma hanno costituito e costituiscono una
necessità politica primaria per una forza politica di emancipazione e
liberazione sociale ed umana. Tale esigenza va sostenuta anche con misure
pratiche che consentano alle sezioni di concentrare le loro attività nella
sollecitazione e nella ricerca di nuove adesioni. Le difficoltà di tutti i
partiti organizzati di massa, la diminuzione degli iscritti, la tendenza a
concepire i partiti solo come comitati elettorali non sono testimonianza di una
tendenza fatale, ma di un più complesso rapporto con la politica, cui i partiti
rispondono con difficoltà o non rispondono affatto. È positivo il fatto che, in
una società avanzata, si moltiplichino i canali della partecipazione politica e
gli strumenti per la difesa di interessi legittimi. Ciò, tuttavia, rende ancora
più pressante l'esigenza di una visione di insieme del processo sociale, della
funzione dello stato, dell'interesse generale: Solo attraverso una tale visione
si acquista capacità di governo. In tale direzione l'Organizzazione comunista, a
partire dalle sezioni, ha svolto una funzione essenziale. Oggi, per assolvere a
questo ruolo occorre una più piena rispondenza alla molteplicità dei problemi
che si presentano nell'ambito di ciascuna realtà territoriale o di azienda e
alla varietà degli interessi economici e culturali. L'aderenza alla realtà e
all'animo popolare, l'articolazione per campi di interesse della vita delle
sezioni, l'attribuzione di responsabilità precise, la eliminazione di riunioni
inconcludenti e verbose: Tutto questo ha già determinato la vitalizzazione di
molte organizzazioni di base. Alle sezioni di territorio e dei luoghi di lavoro
e di studio altre se ne possono aggiungere: per aggregare, ad esempio,
lavoratori autonomi o figure professionali nuove. Occorre che le sezioni vengano
chiamate ad esercitare i loro diritti non solo per le responsabilità che hanno
nel loro ambito, ma per tutte le scelte veramente essenziali. Va attuato anche,
perciò, uno snellimento di tutta la struttura della organizzazione che non può
essere identica in situazioni economiche, sociali e politiche, profondamente
diverse e che, comunque, deve vedere un alleggerimento rispetto alla realtà
attuale (sezioni, zone, federazioni, comitati regionali, direzione nazionale).
Soprattutto vanno rimosse sovrapposizioni di funzioni, confusioni di
responsabilità, appesantimenti burocratici. Uno stabile apparato è
indispensabile: Non c'è forza politica che possa rinunciarvi, se non vuole
rinunciare alla sua azione. L'apparato comunista è esiguo e ha fornito e
fornisce prove rilevanti di dedizione, di spirito di sacrificio, di capacità. Le
prove morali che l'apparato deve dare sono importanti, ma occorre, insieme,
un'opera costante di qualificazione perché esso divenga reale strumento di
sollecitazione e di valorizzazione di tutte le straordinarie risorse e energie
intellettuali che sono nel partito. Di questa ricchezza gli organismi dirigenti
debbono essere lo specchio fedele: per ciò che riguarda sia le sensibilità
politiche e culturali, sia per la diversità di posizioni sociali, sia per il
rapporto funzionari e non funzionari. Perché gli organismi dirigenti eletti
possano assolvere alle loro funzioni è importante anche che essi siano
rappresentativi della complessa realtà del partito e che il numero dei
componenti non contraddica la possibilità di discussioni rapide e di decisioni
tempestive. Occorre in particolar modo abbreviare la distanza, fino ad
esaurirla, tra la percentuale di donne iscritte al partito e le presenze negli
organismi a tutti i livelli. Tutta l'attività del partito ha bisogno di nuovo
slancio, di uno sforzo di ammodernamento, di una nuova tensione ideale. Ciò vale
anche per gli strumenti della propaganda e dell'informazione e in particolare
per Rinascita e per l'Unità, organo del Pci, che pure hanno compiuto passi
rilevanti, con lo sforzo encomiabile di tutto il partito, per il loro
risanamento finanziario e per il loro ammodernamento. Grande deve essere
l'attenzione del partito attorno ai problemi delle nuove generazioni e al lavoro
avviato dai giovani comunisti con il loro congresso di Napoli. La Fgci è
impegnata in una esperienza difficile e coraggiosa di rinnovamento. I giovani
comunisti lavorano per darsi una organizzazione più legata alle nuove
generazioni, impegnati nello sviluppo di ampi movimenti e nella ricerca dei
caratteri di un nuovo socialismo, con una più marcata autonomia dal partito sia
per quanto riguarda i contenuti della loro azione, sia per i caratteri
dell'organizzazione. Il partito sostiene questo sforzo e si impegna perché abbia
successo, ma al tempo stesso esso deve avvertire la necessità di definire una
propria politica in direzione delle nuove generazioni e di darsi strutture di
lavoro volte a questo fine. Nell'opera di ringiovanimento del partito deve
essere speso lo sforzo essenziale dell'organizzazione comunista. Inventare
Berlino. Qui è stato aperto il più grande cantiere del mondo. Costo, almeno
cento miliardi di marchi. Così la Germania ricostruisce una metropoli. Ma non
mancano le polemiche. Di Andrea Tarquini Bonn - sulla carta l'itinerario del
viaggiatore del duemila è pronto: un'ora e mezza di Airbus tra l'Aèroport
Charles De Gaulle e il futuro Flughafen Willy Brandt, o una notte a trecento
all'ora su comodi treni albergo ad alta velocità dalla Gare Du Nord alla
prevista Lehrter Bahnhof. Parigi e Berlino, le due città, saranno i centri
pulsanti dell'Europa. È il domani alle porte, ma manca uno dei due poli: la
Parigi ripensata nell'era Mitterand già esiste, mentre non è ancora tornata
metropoli la Berlino distrutta per colpa di Hitler e spaccata nella guerra
fredda, metà centro burocratico d'una dittatura temuta e metà vetrina
artificiale del mondo libero. La Germania unita ha fretta e lancia l'esperimento
scommessa sul suo futuro di democrazia: rifare e inventare una capitale in dieci
anni. Il "più grande cantiere del mondo" è già aperto, una skyline di gru e
impalcature tra la porta di Brandeburgo e il duomo, tra l'antico "municipio
rosso" e la terra di nessuno dove scorrevano i reticolati e il muro. 270 grandi
progetti - commesse per 40 miliardi di marchi - sono avviati, i cantieri
registrati sono 900 solo nel quartiere dell'opera, i soli costi pubblici finali,
senza cioè calcolare l'impegno dei privati, supereranno i 100 miliardi di
marchi. L'authority è insediata: se Londra che civilizzò le Indie ebbe il suo
genio nel neoclassicista Christopher Wren, se Napoleone III lasciò creare dal
barone Hausmann la capitale dei boulevards, per la metropoli alle porte dell'Est
Kohl si affida all'anima "verde" del suo partito, Klaus Toepfer, responsabile
del trasloco della capitale, e a un dirigente locale socialdemocratico, Hans
Stimmann, sommo supervisore della ricostruzione. La francofonìa della classe
politica di Bonn non poteva smentirsi: la Parigi della Defence e del Forum Des
Halles, dell'Opèra Bastille e della Cité De La Musique, è il modello dichiarato.
Stimmann teme che sorga una fredda business city all'americana pronta a
svuotarsi e morire alle sei, e vuole una metropoli viva. Pensa a cinque poli che
ricordano le grandi attrazioni della Ville Lumière, e nei quartieri da
riedificare le zone pedonali abbonderanno, mentre abitazioni e piccoli negozi
saranno almeno il 30 e il 10 per cento del totale degli immobili: perché (i
signori della ricostruzione citano Theodor Fontane), il meglio di una città
resta la vita che vi scorre. Tuonano gli architetti esclusi dai concorsi: è
verticismo autoritario, puzza di fascismo. Protestano Guenter Benisch, Rem
Koolhaas, Daniel Liebeskind: Stimmann è un reazionario, rifiuta ogni idea
creativa. E ha affidato i grandi progetti ai suoi amici o protetti, da Josef
Paul Kleihues a Juergen Sawade, a Hans Kollhoff. Può darsi: Stimmann rifiuta di
esporre il futuro della capitale al rischio di esperimenti utopici. Improbabile
che a ispirazioni simili si siano associati i grandi nomi dell'architettura
mondiale, da Renzo Piano a Aldo Rossi, a Ieoh Ming Pei, che a fianco dei big
tedeschi spiccano tra i vincitori dei progetti più importanti. La
architektenstreit, la querelle tra le due scuole di pensiero, divide e
appassiona il paese. Chi ha ragione? È presto per dirlo. Proviamo invece a
vedere con gli occhi del viaggiatore come sarà la Berlino del futuro. Arriveremo
dal tunnel vetrato antirumore, entro cui il Metrò dall'aeroporto o i Tgv da
Parigi sfrecceranno fino alla Lehrter Bahnhof, una cattedrale di cristallo
luminosa e affollata di negozi. Già sul treno, poi su schermi nella hall potremo
informarci dei programmi dei Philarmoniker di Abbado o dell'orchestra di
Barenboim, cercare gli spettacoli delle opere e dei teatri stabili o le
iniziative di case editrici e multinazionali dei media. Una corsa in taxi o in
sotterranea ci porterà all'antico salotto della città, la Place Vendôme locale:
ecco la Pariser Platz (Piazza Parigi, in omaggio all'altra metropoli) dominata
dalla Porta di Brandeburgo, dove le ambasciate di Francia, Usa e Russia si
affacceranno sull'Unter Den Linden. Tutti edifici bassi: i vincoli
architettonici qui porranno il limite d'altezza di 25 metri, come all'epoca
prussiana. Li rispetterà anche l'hotel Adlon, famoso prima della guerra:
ricostruito da Kempinsky, tornerà a rivaleggiare con il Ritz di Parigi. Lusso,
eleganza, clima ovattato. Il ritmo frenetico, come all'Etoile o sugli
Champs-Elysées, lo troveremo a due stazioni di metrò, tra gli eleganti
grattacieli della Potsdamer Platz oggi deserta ex terra di nessuno. Qui la
Grandeur non si nasconderà, ma tenterà di farsi funzionale: Renzo Piano avrà
edificato a fianco di Kollhoff la zona dominata dal centro Daimler Benz, dalle
torri Sony, dall'ambizioso, allegro complesso di teatri. Più in là, ecco le
Galeries Lafayette costruite da Jean Nouvel e il mitico Checkpoint Charlie, il
varco del muro usato dalle spie, trasformato in complesso residenziale,
Checkpoint Plaza. Sull'Alexanderplatz di cui parliamo a parte farà perno la vita
creativa, mentre sull'isola dei musei, nell'ex settore orientale, troveremo -
come al Louvre o al museo d'Orsay - le tappe obbligate della cultura: dal museo
di Pergamo alla galleria nazionale. Mentre il Gropius Bau, un pò distante,
ospiterà il museo d'arte moderna e contemporanea, grazie a stanziamenti
straordinari di Bonn. Vogliamo ancora percorrere la Berlino del futuro?
Spingiamoci fino all'ansa della Sprea, che era solo una spianata attorno al
Reichstag ancora dopo il 1989: qui attorno al parlamento federale sorgerà il
quartiere del governo, che evocherà un pò la moderna Dèfense. Spigolosa ma non
imponente, la Cancelleria che in turno alternato con l'Eliseo ospiterà i vertici
bilaterali francotedeschi e gli incontri con gli altri grandi sarà seminascosta
dai palazzi degli uffici del Bundestag. Forse sarà questo lo sfondo quotidiano
alle spalle dei reporters tv di tutto il mondo. Ma torniamo al presente: nessuno
sa ancora se la Berlino del duemila davvero sarà una Parigi tedesca, o solo una
riedizione abbellita e troppo maestosa della città frammentata, vivace e
violenta di oggi, dove cortei di autonomi e mafie dell'Est coesistono con i
festival del cinema. Vedremo, dice il grande drammaturgo Heiner Mueller: spesso
i moti dell'animo nascono come paure per poi trasformarsi in speranze. La
storica città tedesca si avvia a cambiare il suo volto, profondamente segnato
dalla storia e dalla guerra che cosa direbbe Doblin? Alfred Hitchcock che
filibustiere. Girò "Psyco" nel 1960 ma nessuno credeva in quel film. Troppo
raccapricciante. E poi travestitismi, schizofrenia. Cose allora proibite in
America. La critica lo stroncò. Ma divenne un Cult e lui miliardario. Un
libraccio ricavato da fatti di cronaca. di chi era quel nudo sotto la doccia? Di
Romano Giachetti New York - nella famosa intervista che concesse a François
Truffaut, Alfred Hitchcock sosteneva di aver girato il film Psycho per provare
che la cinepresa poteva "farsi beffe della platea", di "suonare" anzi quella
platea "come un organo", permettendo al regista di "provocare emozioni di
massa". In un'altra occasione ebbe a dire che "la civiltà si è fatta così
protettiva che non siamo più capaci di rabbrividire dalla paura". Unica cura:
uno choc collettivo, che lui pensò di fornire appunto con Psycho nel 1960. In
realtà, queste erano giustificazioni a posteriori. Janet Leigh, l'attrice che è
passata alla storia del cinema soprattutto per la scena della sua carneficina
nella doccia, rivela in Psycho: behind the scenes of the classic thriller
(Harmony, pagg 197, Dollari 22) che la ragione principale per cui Hitchcock girò
il film fu il denaro. Sul finire degli anni cinquanta. Hitchcock, molto
semplicemente, si allineò alla voga. Janet Leigh, che ha già scritto un libro
autobiografico, there really was a hollywood, e che a ottobre esordirà nella
narrativa con il romanzo house of destiny, non è una vera scrittrice. Ma qui,
con la collaborazione di Christopher Nickens, autore di quattro biografie di
grandi star, rievoca con sufficiente candore e una conoscenza di prima mano le
vicende "dietro le scene" di un film diventato un classico nonostante le
premesse (un pò come successe a Casablanca). È quanto basta per far venire la
pelle d'oca a chi ha sempre idolatrato Hitchcock per le ragioni sbagliate. Il
paperback di Robert Bloch da cui Psycho è tratto era uno dei tanti "libracci"
ricavati a quell'epoca da fatti di cronaca. Bloch si era rifatto alla vicenda di
Ed Gein, arrestato nel 1957 nel Wisconsin per aver massacrato dozzine di
attempate signore capitate nella sua farm, i cui cadaveri straziava e conservava
nelle forme più disparate (facendosi una cintura di capezzoli essiccati,
conservando le vagine sotto sale, tappezzando una stanza di pelle ricavata dai
volti delle vittime ...). Quando Hitchcock chiese a una sua assistente di
trovargli "il libro più raccapricciante" del momento, la scelta fu facile. Bloch
aveva sottratto una parte dell'orrore, ma aveva mantenuto la personalità dello
psicopatico Gein. Hitchcock trasformò ancora di più la vicenda, facendo di
Norman Bates, l'assassino, un giovane nevrotico, e della prima vittima, Marion
Crane, una ragazza sexy che flirta con la colpa. Il Film, d'altra parte, era
subito destinato nella mente del regista ad abbattere più di un tabù: nudo,
bagno di sangue, furto, necrofilia, assassinio, travestitismo e schizofrenia,
tutte cose proibite allora nel cinema d'impegno. Hitchcock le impose, noncurante
del fatto che la critica definì Psycho crudele, sadico e pornografico. Janet
Leigh, che si confessa dotata a quel tempo di "un seno fuori del comune", dice
anche che "per Hitchcock avrei fatto vedere quello e ben altro". Il regista si
fermò a quello, anche perché la Paramount, appurato come stavano le cose nella
pre lavorazione del film, fiutò il fiasco al botteghino, predisse una debacle
nella reputazione del regista, e - contrariamente a quanto si è sempre pensato -
non accettò l'offerta di Hitchcock di finanziarsi il film da solo in cambio
della distribuzione: lo costrinse a farlo. Era in gioco la salute mentale
dell'America. Oggi ridiamo di tanta pruderie, ma allora una diva che mostra il
seno nudo era più esecrabile di Madonna che sullo schermo mette la lingua in
bocca a un'altra donna. L'Irrigidimento della Paramount, naturalmente, fece la
fortuna di Hitchcock, che con il ricavato di Psycho divenne multimiliardario.
Tra l'altro, con la scusa del budget personale, aveva investito appena 800 mila
dollari di tasca sua, elargendo compensi ridicoli al cast: 40 mila dollari a
Anthony Perkins, 25 alla Leigh, 30 a John Gavin, 10 a Vera Miles, 6 a Martin
Balsam e solo mille a Simon Oakland. Ma Hitchcock era Hitchcock. Janet Leigh
dice: "avrei lavorato gratis". Con un mese di lavorazione, dunque, Hitchcock
sbancò dove per lui contava: al botteghino. Affermò anche di "aver dato una
lezione" ai suoi imitatori più dozzinali, non nascose di essersi ispirato a
Henri Georges Clouzot e al suo Diabolique per lo stile "ultra noir", e si lanciò
in una campagna promozionale mai vista. Alluse persino alla presenza di una
misteriosa attrice nella parte della madre di Norman, che invece non esiste, e
fu tra i primi (certi ne ricorderanno la novità) a insistere che in nessuna sala
cinematografica si permettesse l'ingresso agli spettatori dopo l'inizio del
film. Quello che non disse, e che Janet Leigh - ormai prossima alla settantina -
non nasconde più, è che nella sequenza forse più famosa di tutto il cinema
americano, quella in cui Marion viene accoltellata da Norman nel bagno, Anthony
Perkins non c'era, era a New York, e a lei fecero pochi primi piani, mentre al
bagno di sangue si prestò una controfigura. non dice di chi era il seno, e
Hitchcock si divertirebbe a sentirla mantenere un piccolo, personale segreto. È,
in fondo, una storia d'altri tempi che ci dice quanto siamo cambiati. A
settembre da Mondadori. dopo Wojtyla arriva Madre Teresa. Roma - Madre Teresa di
Calcutta, premio nobel per la pace e fondatrice della congregazione delle
missionarie della carità, ora anche nei panni di scrittrice. La Mondadori ha
infatti annunciato che il prossimo 26 ottobre uscirà in contemporanea mondiale
il primo libro scritto dalla suora albanese che da più di cinquant anni è dedita
ad aiutare i più poveri della terra. Intitolato il cammino semplice, la
pubblicazione del volume coincide con il 45 esimo anniversario della fondazione
della sua prima missione a Moti Jihl, uno dei quartieri più poveri della
megalopoli indiana. Il Libro che si preannuncia come il caso editoriale
dell'autunno, proprio come varcare la soglia della speranza, il libro intervista
di Papa Wojtyla, è una sorta di guida spirituale facilmente consultabile da
tutti. "in questo libro Madre Teresa - spiegano alla Mondadori - darà una
risposta anche a coloro che, scettici la accusano di perdere il suo tempo a
curare le ferite del mondo piuttosto che a tentare di cambiarlo. La sua
risposta, come sempre è pratica, "cambiate voi il mondo, nel frattempo io ne
avrò cura"". I diritti di questo annunciato best seller sono stati venduti alle
più importanti case editrici: Rider per il Regno Unito, Ballantine per gli Usa,
Plon in Francia, Hoffman Und Campe per la Germania e Planeta per la Spagna ed il
Sud America. Tutti editori, eccetto quest'ultimo, che nel novantaquattro hanno
pubblicato varcare la soglia della speranza. La suora premio nobel per la pace
ha scritto un libro che uscirà in contemporanea mondiale il prossimo 26 ottobre.
Tutti insieme andiamo alla guerra. Fu Mussolini, non solo Hitler, che spinse per
il conflitto. È la tesi di Karl Polanyi in "Europa 1937", un classico che ora
viene riproposto. Di Valerio Castronovo di Polanyi si conosce soprattutto
un'opera come la grande trasformazione, comparsa nel 1944 e divenuta un classico
negli studi di economia, in quanto ha contribuito alla definizione dei tratti
distintivi del capitalismo contemporaneo dopo la crisi del 1929. Un capitalismo
non più caratterizzato dalle norme e dalle istituzioni originarie del "mercato
autoregolato", e sempre più segnato dall'interventismo pubblico e dalla
formazione di grandi gruppi d'interesse e organizzazioni di categoria. Altri
scritti successivi (traffici e mercati negli antichi imperi, la sussistenza
dell'uomo, e il Dahomey e la tratta degli schiavi, tradotti in Italia da
Einaudi) avevano consacrato l'originalità di orizzonti, dall'economia
all'antropologia, di questa figura di studioso che, dalla natia Budapest e dalla
"Vienna rossa" del primo dopoguerra, era poi emigrato nel 1933 in Gran Bretagna
per stabilirsi dopo il 1940 negli Stati Uniti. Ma s'era persa memoria di alcune
sue annotazioni, elaborate sessant'anni fa nell'ambito di un programma educativo
delle trade unions (a cui collaborarono anche Franz Neumann e Maurice Dobb), che
pur costituiscono un documento significativo e illuminante della biografia
intellettuale e politica di Polanyi. A riproporle ha provveduto ora l'editore
Donzelli in un saggio, con una prefazione di Michele Cangiani, che ha per titolo
Europa 1937 (pagg 76, lire 18.000). Parecchi sono i motivi che giustificano la
riscoperta di questo scritto apparentemente minore di Polanyi. Non solo perché è
dato ritrovare una serie di osservazioni poi sviluppate nella geniale trama
della sua opera principale, e in particolare la convinzione che tanto la "grande
crisi" quanto l'avvento del totalitarismo avevano prodotto una svolta
fondamentale, una cesura storica radicale. Ma anche perché dal testo di cui
veniamo ora a disporre emerge come Polanyi sia stato tra i pochi osservatori del
suo tempo a intuire con molta lucidità che si stava profilando all'orizzonte una
"guerra totale". Una guerra che, diversamente dal passato (quando l'obiettivo
era un mutamento dei rapporti di forza), aveva quale posta in gioco
l'annientamento dell'avversario e in cui il conflitto sociale si sovrapponeva
alla politica di potenza nazionale, la guerra civile a quella esterna. Non per
questo Polanyi sottovalutava l'incidenza che avevano avuto le contraddizioni del
"sistema di Versailles" nell'aggravamento dei rapporti internazionali:
dall'entità esorbitante delle riparazioni imposte ai paesi vinti,
all'arbitrarietà di certe variazioni territoriali incompatibili con il principio
wilsoniano dell'autodeterminazione dei popoli. Dall'emarginazione a cui erano
state ridotte alcune minoranze etniche, all'estrema fragilità dell'assetto
dell'Europa centrale e balcanica. Dal disarmo unilaterale delle potenze
sconfitte, alla conseguente disparità di status e diritti fra i membri della
società delle nazioni, causa primaria di ulteriori controversie. E tuttavia, a
suo giudizio, ci sarebbe stata pur sempre la possibilità di procedere a una
modifica delle clausole più inique dei trattati, o quantomeno di allentare i
motivi più aspri di tensione, qualora l'irruzione sulla scena del fascismo non
avesse spezzato ogni tentativo di ricucitura e di soluzione delle questioni sul
tappeto. A Mussolini, e non solo a Hitler, Polanyi addebitava la responsabilità
della deriva verso la guerra, verso una conflagrazione in cui si sarebbe
trattato non più di stabilire un diverso equilibrio di potere in Europa, ma di
instaurare un nuovo ordine mondiale, che egli riteneva nel 1937 ormai imminente
(quantunque non disperasse del tutto che la si potesse evitare). Giacché era
stato il governo fascista a soffiare sul fuoco del revisionismo fin dagli anni
venti (quando la Germania era disarmata e la Russia sovietica stava alla
finestra), spaccando così il fronte degli alleati dell'ex intesa e accentuando i
fattori di instabilità, al fine di assumere un ruolo preminente nel concerto
europeo e di esercitarlo come meglio credesse. D'altra parte, se l'ascesa di
Hitler al potere aveva comportato il riarmo della Germania e il suo ritiro
dall'organizzazione societaria, era stato Mussolini a infliggere nel 1935, con
l'aggressione all'Etiopia, un colpo decisivo al prestigio e al sistema della
società delle nazioni. Ed era stata l'Italia a contrastare l'attuazione di un
sistema di sicurezza collettiva e a minare, nonostante la sua posizione di
membro permanente del consiglio, l'autorità e il funzionamento della società
delle nazioni. E proprio i Miraggi del "duce", che s'illudeva di poter
strumentalizzare la politica revanchista di Berlino (allo stesso modo in cui
aveva utilizzato in precedenza, come uno schermo o una testa d'ariete, per i
suoi scopi le istanze revisioniste di alcuni paesi dell'Est), avevano offerto il
destro alla Germania per accrescere le sue pretese e per imbastire programmi
aggressivi. Polanyi non trascurava i motivi di natura economica che alimentavano
le mire espansionistiche di paesi come l'Italia, la Germania e il Giappone,
scarsamente dotati di risorse e materie prime. Riteneva anzi che, dopo il crollo
del "gold standard" e il sopravvento del protezionismo e di politiche
neomercantiliste, i Possedimenti coloniali (la cui importanza per le madrepatrie
s'era andata riducendo nel primo quarto del novecento) avessero riacquistato
sempre maggior valore, sebbene precisasse che nel caso della Germania
l'obiettivo era la creazione di uno "spazio vitale", di una propria area
d'influenza esclusiva nell'Est europeo. Ma rimanevano preminenti, a suo avviso,
nella corsa alla guerra i motivi di ordine politico e ideologico. Giacché quello
che si stava delineando era un conflitto tra fascismo e democrazia, e allo
stesso tempo un conflitto fra forme alternative di organizzazione sociale. Ciò
che dava a Mussolini e Hitler una notevole chance per i loro obiettivi di
egemonia assoluta, ossia la possibilità di dividere sul piano diplomatico i
principali paesi occidentali dall'Unione Sovietica e di combattere la democrazia
sotto la copertura di una crociata anticomunista. Formatosi nell'alveo del
socialismo austriaco, ed entrato poi in stretti rapporti con gli esponenti del
laburismo inglese, Polanyi aveva mantenuto un atteggiamento critico verso il
comunismo sovietico ma nutriva fiducia in un'evoluzione democratica della Russia
e la considerava comunque un baluardo fondamentale nella lotta contro il
nazifascismo. Che così avrebbe voluto che Londra e Parigi, invece di indulgere a
una politica di appeasement, altrettanto vana quanto indecorosa, nei riguardi
dell'Italia e della Germania sotto la pressione dei circoli conservatori,
cercassero di stabilire un rapporto costruttivo con il governo di Mosca. D'altra
parte, pur consapevole della tempesta che stava per abbattersi sull'Europa, egli
sperava ancora che si potessero salvare la pace e la democrazia. Purché, da un
lato, Francia e Gran Bretagna dessero prova di decisione e chiarezza di
propositi (e anche per questo riteneva essenziale l'opera dei sindacati inglesi
per la formazione di un'opinione pubblica democratica che ponesse un freno alla
passività e all'arrendevolezza del governo di Londra). E, dall'altro, si
giungesse a un'intesa fra le potenze occidentali e l'Unione Sovietica tale da
dar vita a un sistema di sicurezza collettiva nel quadro della società delle
nazioni. Purtroppo la capitolazione un anno dopo alla conferenza di Monaco di
Chamberlain e di Daladier di fronte a Hitler e il patto russo tedesco
dell'agosto 1939 dimostrarono quanto fossero infondate, sia sull'uno che
sull'altro versante, le residue speranze di Polanyi e della sinistra democratica
europea. Una rassegna fra Napoli Venezia e Roma. Tutta l'arte del Giappone.
Passeggiare a Venezia in kimono, sentire le note dell'antica musica di corte
nipponica a Roma, ammirare il teatro del sol levante a Napoli. Sei mesi
giapponesi in tutte le città italiane, dall'autunno 1995 alla primavera del
1996. A organizzarli l'ambasciata e l'istituto di cultura giapponesi. Si
comincia a Milano in settembre con l'orchestra sinfonica Nhk, una delle più
importanti in Giappone, nata a Tokyo nel 1926. Ma il grande evento è a Roma il
15 novembre, con una mostra sul sentimento religioso del popolo giapponese, al
palazzo delle esposizioni. "il Giappone prima dell'Occidente" comprenderà circa
160 opere che vanno dal periodo Jomon (3000 a c) fino al periodo Muromachi (xvii
secolo). A organizzarla insieme alla Japan Foundation, l'agenzia per gli affari
culturali giapponesi e il nostro Ministero degli Esteri. Febbraio sarà il mese
del teatro con il "Grand Kabuki" che si esibirà al San Carlo di Napoli, al Carlo
Felice di Genova, all'opera di Roma e al teatro lirico di Milano. Ci è posto
anche per i kimono, con una serie di sfilate del creatore Baba Shisui a Venezia.
Poi i simposi e le conferenze. Molte le tematiche: la politica in Giappone e in
Italia, terremoti e costruzioni antisismiche, immagine del Giappone in Italia
... Non mancherà la tecnologia, con un workshop a Milano sulle ultime
sofisticate invenzioni. Ancora, un festival cinematografico e una serie di
mostre in tutta Italia. Sei mesi di cultura, arte e spettacolo giapponesi nelle
città italiane. Trovata nell'Egeo una statua del IV secolo a c. Dal 1959 non
avveniva una scoperta così importante. Stregati dalla dea di bronzo. di Sergio
Frau Atene - grande e grosso com'è, quando racconta di lei, si fa dolcissimo. La
guarda con amore, l'accarezza con gli occhi e le parole. del resto, per uno come
Dimitri Kazianis, che da vent'anni lavora per il dipartimento archeologia
subacquea di cui ora è direttore, cosa ci può essere di più fascinoso di questo
viso perfetto che stringe tra le mani? Lei è più alta di lui, due metri e venti,
nasconde molti misteri e, da quando è saltata fuori dalle acque dell'Egeo, ha
fatto perdere la testa a molti archeologi greci: è un bronzo, unico nel suo
genere, una dea probabilmente, del IV secolo avanti Cristo, un trionfo della
scultura ellenistica. Il primo a esserne ne stregato, tre mesi fa, è stato
Antonis Hatziantoniou, professione pescatore a Kalimnos, una delle Sporadi, tra
Rodi e Patmos, specializzato in strascico. Le Reti, quel giorno, erano pesanti,
dure da tirar su. Spigole ce n'erano poche. In compenso, mischiate alle alghe,
una testa e un corpo ingabbiati vicini da quella pesca miracolosa. Le reti da
queste parti sono rosse e il verde del bronzo della statua in molte parti era
sparito sotto strati di conchiglie. Sembrava solo una disavventura, una giornata
di lavoro buttata. Ci ha messo poco, però, Antonis a capire che quei rottami
incrostati, smangiucchiati dal mare, nascondevano una meraviglia. Tornato in
porto è corso dalla polizia. La polizia ha chiamato Atene e, quando il telefono
ha squillato nell'ufficio di Kazianis, al primo piano del palazzetto che guarda
l'acropoli, è stata festa grande. tempo due giorni e la statua era lì, in una
stanza creata apposta per lei, per "la dama di Kalimnos". Ci è arrivata
imbragata su una barella gigantesca ed è subito tornata nell'acqua. "acqua
dolce, stavolta" spiega Kazianis, "acqua che cambiamo ogni giorno. Il primo
problema di questa scultura, infatti, è di liberarla dal sale che, in questi
duemila e quattrocento anni di mare, è penetrato dappertutto, corrodendola". La
visita alla statua è emozionante. Sembra di entrare in un luogo sacro. Si parla
a voce più bassa, si tiene il respiro e persino il normalissimo vascone dove il
suo corpo è stato immerso ha qualcosa di incantato, fuori del normale. È enorme,
maestosa, anche così sdraiata nell'acqua com'è: una delle statue più grandi che
l'antica Grecia ha restituito alla Grecia di oggi. Era dal 1959 che, qui, non
saltava fuori niente di così importante. L'ultima volta fu, appunto, 36 anni fa,
quando sterrando una via del Pireo ricomparvero cinque bronzi, uno più bello
dell'altro. Lì fu facile. Bastava guardarli per farsi raccontare la loro storia:
una grande Athena, due Afrodite, un ragazzo sacro - il Kouros - e una maschera
da teatro che oggi, tutti insieme, ben illuminati e un pò trascurati dal turismo
vedi e fuggi, fanno bello il terzo piano del museo del Pireo. per la dama di
Kalimnos, invece, nessun colpo d'occhio rivelatore. "è una statua unica nel suo
genere", spiega Kazianis, "non abbiamo altri riferimenti. non ci è possibile
neppure fare ipotesi fin quando non avremo compiuto le analisi termografiche e
il restauro che cominciamo in questi giorni e ci porterà via un paio di anni".
non si vede l'ora che la statua parli. Le risposte che ci si aspetta da lei sono
davvero tante: che ci faceva lì, a un soffio dalla costa anatolica? Andava o
veniva dalla Grecia? E quale fonderia può averla fatta così bella, con quel
sorriso? E Prassitele, il mago dell'equilibrio e delle proporzioni che visse in
quel periodo, c'entra qualcosa o no? E quale sarebbe stata la sua funzione se
quel maledetto naufragio non l'avesse sepolta in mare per tutto questo tempo?
Risposte importanti che giustificano attese, pazienza e lunghi restauri.
Figurarsi che, per ora, al dipartimento archeologia subacquea si rifiutano
persino di iscrivere la "dama" a una delle due grandi "squadre" che raggruppano
le statue in bronzo: quelle a cera persa o quelle battute. Le prime venivano
ottenute versando in una forma matrice del bronzo fuso che si andava a
sostituire alla cera del modello originale. Le seconde nascevano da migliaia di
martellate date su lamine di bronzo con paziente perizia. Lo spessore del bronzo
della statua è di quasi un centimetro - lo si vede bene lì dove il suo corpo è
squartato dall'erosione e anche alla base del collo dove la testa si è separata
dal resto - eppure non basta a dare certezze. Qualche aiuto per saperne di più
potrà arrivare quest'estate, col mare calmo e il tempo bello, quando una squadra
di sommozzatori verrà guidata nelle acque di Kalimnos da Antonis, il pescatore,
a perlustrare i fondali che hanno custodito la statua per tutto questo tempo.
Dice Kazianis: "ci basterebbero delle anfore, dei legni incastrati in una
maniera piuttosto che in un'altra, dei fregi della nave andata a picco, per
indirizzare le nostre indagini nella direzione giusta". Si tiene basso,
Kazianis, nelle speranze: sceglie da studioso il sottotono, da uomo mediterraneo
la scaramanzia. Si capisce bene, però, che dalle immersioni di quest'estate
potrebbero saltare fuori, a sorpresa, altre meraviglie. Importante ritrovamento
archeologico nel mar Egeo. Si tratta di una statua del IV secolo avanti Cristo.
Porta l'apparecchio ai denti la nuova lolita di Adrian Lyne. Los Angeles - la
nuova lolita è una ragazzina di 14 anni di Malibù, Dominique Swain, che porta
ancora l'apparecchio per i denti. Sarà protagonista del nuovo film tratto dal
romanzo di Vladimir Nabokov. Il regista Adrian Lyne, l'autore di "9 Settimane e
Mezzo", "Proposta Indecente" e "Attrazione Fatale", ha visto 2500 provini prima
di scegliere Dominique per la parte della "ninfetta" che seduce il quarantenne
Humbert Humbert, interpretato dall'attore inglese Jeremy Irons. Dominique ha
attratto l'attenzione di Lyne non soltanto per la sua acerba bellezza, ma
soprattutto per aver deciso di leggere brani dal libro originale, anziché dalla
sceneggiatura, durante il provino. "ho trovato questa iniziativa molto
interessante" dice Lyne. "Dominique è una ragazza eccentrica". Lyne ha accettato
la sfida di riproporre al pubblico "lolita" 33 anni dopo il film di Stanley
Kubrick, interpretato da James Mason nella parte di Humbert e Sue Lyon in quella
di Lolita. Le differenze saranno molteplici, dice Lyne: per più scene di sesso
(che nel 1962 sarebbero state improponibili) e maggior fedeltà al testo
originale. E lolita terrà l'apparecchio anche sul set. Dopo 2500 provini è stata
scelta una ragazzina 14 enne per il ruolo della lolita dell'omonimo film che si
comincerà a girare tra breve. Partirà a novembre "sei Milano" la tv dei
Benetton: 24 ore di news con giornalisti giovani armati di telecamere "Video 8".
Minicamere con vista su Milano. di Carlo Brambilla Milano - ventiquattro ore su
ventiquattro in diretta. Sei ore di telegiornale di servizio, informale, in tre
fasce orarie di due ore, dalle 7 alle 9 del mattino, da mezzogiorno alle 2 del
pomeriggio, dalle 6 alle 8 di sera. Sessanta videogiornalisti sguinzagliati per
le strade della città con motorini e piccole videocamere a raccogliere i
commenti della gente. Due postazioni mobili sempre pronte a partire. Una
telecamera fissa piazzata in corso Vittorio Emanuele aperta a tutti quelli che
hanno qualcosa da dire. per fare una tv utile. Dalla parte dei cittadini, che
aiuta ad evitare gli ingorghi stradali e gli acquazzoni, che fa dialogare la
gente come in un'unica piazza telematica. E che di notte tiene compagnia alle
minoranze che non vanno a dormire. un'idea rivoluzionaria, attenta
all'esperienza delle televisioni locali di oltreoceano, come la canadese City tv
o l'americana New York One, che si prepara alle grandi possibilità della
televisione interattiva del futuro, quando ci saranno il cavo e il satellite.
Che pensa ai giovani con una scuola di formazione videogiornalistica. E sogna di
invadere presto l'intero territorio nazionale. L'ambizioso Progetto della
neonata emittente Sei Milano, che trasmetterà a partire dal 6 novembre prossimo,
sulle frequenze di Tele Nord, acquistate dal gruppo Ligresti, è stato presentato
ieri mattina da Alessandro Benetton, 30 anni, figlio di Luciano e amministratore
delegato di "21 investimenti" (gruppo Edizione Holding, finanziaria della
famiglia Benetton). Il giovane Benetton ha deciso di finanziare al 40 per cento
l'iniziativa (capitale sociale di 4 miliardi, investimenti previsti per il primo
anno 20 miliardi). Al suo fianco Marco Di Gregorio, ideatore di Sei Milano, ex
giornalista della Fininvest, con un passato, negli anni ottanta, di consigliere
comunale del Pri a Monza, proprietario del 25 per cento delle quote. Romano
Luzi, ex dirigente di Telepiù 2, rinviato a giudizio per falso in fatturazione
con Marcello Dell'Utri, con un altro 25 per cento e Giorgio Galli, designer, col
restante 10 per cento. "nessun imbarazzo per la presenza di un inquisito tra i
miei soci" ha precisato Alessandro Benetton "Luzi è mio amico personale, un
ottimo professionista in cui ho piena fiducia. Vedremo come andrà a finire la
sua vicenda giudiziaria". "sia ben chiaro" ci ha tenuto a sottolineare il
giovane Benetton "non abbiamo nessun interesse strategico nel settore
televisivo. Il nostro gruppo resta con tre settori portanti, quello tessile,
l'attrezzatura sportiva e la distribuzione alimentare. Diciamo che questo è un
esperimento. Vogliamo avere un'antenna, un occhio vigile tra la gente. C'è un
segmento di mercato che può avere potenzialità di crescita. Ci hanno presentato
un progetto interessante ed eccoci qua. La nostra politica sarà quella di
lasciare al management la gestione completa dell'iniziativa. Sarà una
televisione indipendente, slegata da qualsiasi partito politico". "questa
televisione nasce per fornire quei servizi che saranno indispensabili alla
televisione di domani" ha spiegato Di Gregorio. "in futuro ci saranno spazi
illimitati per il trasporto di informazioni e di notizie. E noi vogliamo
cominciare a muoverci subito. Inizialmente avremo un carattere locale e
tenteremo di raccontare la vita della città e della provincia. Intendiamo dare
spazio a tutti. Trenta persone saranno impegnate a tempo pieno, ma avremo più di
duecento collaboratori all'esterno. La nostra principale caratteristica sarà
quella di essere una tv interattiva, la prima in Italia a trasmettere con un
sistema digitale. Questo ci darà la possibilità di cambiare il corso della
programmazione nel giro di pochi Secondi". Le trasmissioni partiranno da un
"server" digitale, un blocco di memoria capace di contenere 40 ore di immagini
"on line". in pratica, sarà possibile variare la scaletta con pochi secondi di
anticipo. Una volta utilizzate le immagini verranno archiviate in una libreria
digitale da cui potranno essere richiamate in circa un minuto da ognuna delle
dieci stazioni di montaggio oppure direttamente dalla regia e messe in onda.
Mentre la libreria possiede già le caratteristiche che le consentiranno di
essere utilizzata a richiesta degli utenti. Alla scuola di videogiornalismo,
guidata da Michelangelo Tagliaferri, il compito invece di formare una nuova
figura professionale, a metà strada tra il giornalista, il cameraman e il
montatore. sono 120 i giovani che avranno la possibilità di imparare il mestiere
sul campo. A 60 dei partecipanti al corso Sei Milano darà una borsa di studio di
18 milioni di lire. L'ammissione avverrà sulla base dei materiali che i
candidati invieranno entro il 28 luglio. Da ieri è partita la campagna
pubblicitaria della nuova televisione. con diverse situazioni. In una si vede
una ragazza in sella allo scooter, con in mano una piccola telecamera portatile.
Dice il testo accattivante: "cerchiamo 60 giovani da buttare in mezzo alla
strada. Videogiornalisti senza secoli di esperienza, né santi in paradiso. senza
cartellini da timbrare, divani da scaldare o schede da compilare. Il vostro
ufficio sarà la strada, la vostra scrivania un motorino, la vostra penna una
telecamera. Inviate entro il 28 giugno i vostri ritratti, parole, immagini,
suoni, a "sei al lavoro", agenzia per la televisione nuova. Perdete la calma".
in un'altra si vedrà un cittadino che si riprende da solo con la sua telecamera.
Slogan: "siete tutti un programma". "Sei Milano, la televisione dei milanesi, vi
manderà in onda. Scene di vita, quadretti di famiglia, ricordi delle vacanze.
Cortometraggi, storie vere e inventate. Quello che non c'è venuto in mente e che
voi volete far vedere. Mandateci ci tutto. La televisione nuova. A partire dalle
persone". Interessante iniziativa da settembre quando partirà una tv privata che
trasmetterà 24 ore di news con giornalisti giovani armati di videocamere
reportage, programmi e notizie portatili le esperienze analoghe reportage
programmi e notizie "portatili". Almeno 20 milioni di americani hanno già tra le
mani una minicamera e sono almeno cinque negli Stati Uniti i programmi di
successo basati su filmati realizzati in video 8. Mentre l'Esperienza di New
York One, la prima rete che produce news esclusivamente con la minicamera, ha
persuaso quasi tutti i telegiornali ad avvalersi del contributo - professionale
e occasionale - dei milioni di "video occhi" disseminati negli States. Il
filmato del pestaggio di Rodney King che provocò la rivolta dei neri di Los
Angeles è solo il caso più significativo: il Video 8 è già parte integrante
della televisione più attuale, e filmati amatoriali (violenze di strada e azioni
di polizia) sono stati già raccolti e commercializzati in videocassetta e sono
acquistabili anche in Italia. Nella tivù italiana un Programma di qualità,
"effetto video 8", curato da Milena Gabanelli una delle prime giornaliste ad
utilizzare questo nuovo strumento, ha mostrato nello scorso autunno su Raidue,
per "mixer" le potenzialità e le caratteristiche professionali del nuovo mezzo
che consente al giornalista - solo, con una piccola telecamera nascosta tra le
mani - di realizzare reportage fino ad oggi impossibili: offrendo l'opportunità
di introdursi in situazioni "off limits" o di stabilire con gli intervistati un
rapporto di spontaneità finora impossibile di fronte ad una troupe televisiva.
Anche Italia Uno ha proposto - ma con fini più spettacolari e meno giornalistici
- un altro programma ("8 Mm") che proponeva filmati realizzati da videoamatori.
E in queste settimane, la Struttura "Format", sempre su Raidue, sta mandando in
onda l'esperimento de "il microfono della notte" con gli inviati del programma
radiofonico notturno di Michele Plastino ripresi da minicamere nelle loro
incursioni tra il popolo notturno della capitale. A Bologna, poi, già agisce
un'agenzia giornalistica che lavora esclusivamente in Video 8, la Kamel film. La
dirige Roberto Quagliano, un altro pioniere del mezzo in Italia: all'agenzia
collaborano 12 giornalisti free lance, alcuni allievi dei corsi di Video 8
tenuti dalla Gabanelli, altri provenienti da esperienze di radio private e carta
stampata. Umbria Jazz: pubblico stregato dal brasiliano, preceduto dall'amico
Gilberto Gil. Veloso, grande voce per un incantesimo. Dal nostro inviato Gino
Castaldo Perugia - l'applauso più lungo c'è stato quando Caetano Veloso ha
cantato luna rossa. L'aveva già fatto a Napoli, nel concertone organizzato da
Lucio Dalla e dedicato al centenario di Caruso, ma era disturbato dalla
inevitabile dispersività della piazza. Nel silenzio profondo e rispettoso del
teatro Morlacchi, dove passata la mezzanotte è cominciato il suo concerto per la
rassegna Umbria Jazz, è stata un'altra cosa. Il pubblico è letteralmente esploso
dopo l'ultima frase della canzone, accogliendo giustamente anche la volontà di
Veloso di rendere omaggio alla nostra tradizione melodica. Ma in realtà per
tutto il suo concerto, come sempre negli ultimi anni, regna ormai una sorta di
aura magica che unisce artista e pubblico in una inesplicabile sospensione
incantatoria. Gli Spettatori (per un concerto sorprendentemente esaurito per tre
sere consecutive) arrivano al teatro già preparati, perfettamente consapevoli di
stare per vivere una sorta di privilegio e di partecipare a quella che col tempo
rassomiglia sempre di più a un'esperienza mistica. Niente a che vedere con
l'opposta concezione offerta dal suo "fratello" artistico Gilberto Gil, il quale
poche ore prima, giovedì sera, si era esibito ai giardini del frontone
sfoderando tutta la sua divertente e disincantata allegria musicale. Quando non
è accanto a Veloso, Gil sceglie deliberatamente l'intrattenimento gioioso ed
elegante, proponendo anche delle stupende canzoni, con testi niente affatto
trascurabili, ma in qualche modo annacquate, alleggerite dal tono più gigionesco
e lieve del suo show. Ascoltarlo è come avvertire il profumo di una essenza
preziosa spersa in una caraffa d'acqua, mentre ascoltando Veloso si ha
esattamente la sensazione opposta. Quando inizia a cantare, la stessa aria che
c'è nel teatro sembra vibrare in una sola direzione. Tutto si ordina, si dispone
nel senso giusto per impreziosire tutto ciò che compone la materia del suono,
per renderla indispensabile, folgorante, carismatica. Tramite la sua voce la
melodia spande in pieno il suo potere incantatorio, di dominio sulle cose e
sulle emozioni. Qualsiasi cosa si canti. La gran parte del concerto è basata
sulle canzoni ispano americane di "Fina Estampa", ma ovviamente intervallate dai
suoi pezzi, e da quelli della tradizione brasiliana. Rende omaggio in inizio
concerto a Carmen Miranda, ma soprattutto al grande Tom Jobim, di cui riesegue
la meravigliosa Corcovado, racconta di come si può "bossanovizzare" anche un
tango di Astor Piazzolla, e poi sempre pensando all'Argentina ricorda Carlos
Gardel in mano a mano in un'emozionante duetto tra la sua voce e il violoncello
di Jacques Morelembaum, importante musicista brasiliano che lo accompagna
insieme ad altri due musicisti alle percussioni e alla chitarra. Ma in realtà
ogni canzone, in questo clima di evento, è un'esperienza a sé. Caetano passa
dall'ironia della teatralizzazione più spinta, alla totale astrattezza, ricorda
tutto il languore della nostalgia tipica dei brasiliani con Itapoa, e centra con
imbarazzante acume il senso di sradicamento della "giovane" cultura brasiliana
con Estrangeiro. L'atmosfera del teatro sembra oramai appesa a un filo.
L'artista di Bahia passa poi dai suoi ricordi spagnoleggianti alla Maria Bonita,
ai suoi immancabili cavalli di battaglia come Voce è linda, o Leaozinho. ad ogni
modo gli applausi scrosciano copiosi, come trattenuti a stento per tutto il
tempo della canzone. Alla fine, malgrado siano le due e mezzo di notte, la gente
è in piedi e non molla. Applaude e applaude finché Caetano non esce
ripetutamente a concedere un bis dopo l'altro. È un culto ma ormai sta
dilagando. Il pubblico ride, la musica no. La comicità di rossini diventa farsa.
Dal nostro inviato Dino Villatico Aix En Provence - è la prima volta che al
festival di Aix si mette in scena l'unica opera comica francese di Rossini, le
Comte Ory, che andò in scena per la prima volta nel 1828 alla salle Le Peletier
Opera. C'era pertanto molta attesa. È un debutto anche per il direttore, Evelino
Pidò, e per il regista Marcel Maréchal. È stato, per tutti, un debutto felice.
Rossini è una vecchia e amata consuetudine dei francesi e di Aix, dove è rimasta
leggendaria la Semiramide del 1980 con Montserrat Caballé e Marilyn Horne. Il
debutto è per il Comte Ory. Il pubblico l'ha gradito moltissimo e si è divertito
assai. Eppure la compagnia di canto sulla scena non è delle più felici: Sumi Jo,
nella parte della Contessa Adele, e William Matteuzzi, in quella del "terribile"
Conte Ory, accusano entrambi "uno stato di salute ancora fragile" dovuto ad un
"raffreddore". Ma fatta la tara della salute, il raffreddore non maschera in
Matteuzzi un irreversibile declino della voce, quasi scomparsa, e nella Jo una
distanza interpretativa astrale dalla leggerezza rossiniana. Le Note, è vero, ci
sono tutte, e anche qualcuna di più, non sempre indispensabile e quasi mai
opportuna. Ma manca lo spirito, il respiro, del fraseggiare rossiniano, che non
è mai quello di un usignolo meccanico come bene insegna la fiaba di Andersen.
Anche se poi l'imperatore di oggi, il pubblico, gradisce assai più di quello
cinese le piroette dell'arlecchino vocale. Buono invece nel complesso il resto
della compagnia, a cominciare da Isolier di Marie Ange Todorovitch al Raimbaud
di Jean-Luc Chaignaud, al governatore di Gregory Reinhart, accorso a riparare un
forfait di Natale De Carolis, improvviso quanto imprevisto, e alla Alice di
Caroline Allonzo, alla spiritosissima Ragonde di Nadine Chery. Buono, ma non
certo del tutto adeguato. Il problema principale di questo conte Ory, sta
nell'ottica interpretativa imposta dalla regia di Maréchal, dichiaratamente
farsesca e pre offenbachiana. Ciò conferisce all'azione un ritmo certo
spumeggiante, in qualche punto quasi di avanspettacolo. Che può essere il ritmo
dell'"opéra bouffe" di Offenbach, ma non è mai quello della comicità rossiniana,
ancora legata al controllo e alla finezza della commedia settecentesca. Maréchal
spinge invece fino in fondo il pedale della farsa grossolana, il pubblico ride,
la musica un pò meno: Rossini sembra riflesso da uno specchio deformante. Il
direttore e concertatore, Pidò, cerca quindi inutilmente di ricondurre la
scrittura al rigore, alla pulizia, alla raffinatezza di intrecci
contrappuntistici di cui l'opera è una miniera inesauribile. L'orchestra europea
del festival gli risponde benissimo, e insieme, direttore e orchestra, appaiono
lo spazio privilegiato di ciò che resta ancora di rossiniano in questa
rappresentazione di un'opera di Rossini. In tal modo lo spettacolo appare
bifronte: da una parte la farsa talora persino pacchiana, dall'altra una ricerca
di finezza soddisfatta quasi soltanto dall'orchestra. Sembra incredibile, ma
nonostante siano ormai passati più di trent'anni dalla rivoluzione della
comicità rossiniana imposta dal gusto e dalla civiltà di Claudio Abbado e
Ponnelle, il Rossini comico non riesce ancora ad imporsi ai teatranti di oggi
con la necessità di un rigore stilistico pari, anzi se possibile, ancora più
irrinunciabile, del rigore che pretende la messa in scena del Rossini serio. È
un aspetto della rinascita rossiniana su cui riflettere: siamo capaci di
piangere con eleganza, ma per ridere invece dobbiamo per forza sbracarci, come
accade in televisione? 38 Spoleto festival. A Spoleto lo spettacolo di Dacia
Maraini con Mariangela D'Abbraccio e Remo Girone. Camille in crisi di nervi. Dal
nostro inviato Rodolfo Di Giammarco Spoleto - l'unico indiscutibile Colpo di
scena offerto l'altra sera al San Nicolò da Camille, ovvero Parigi capovolta di
Dacia Maraini (spettacolo a quadri sulla meteora esistenziale della scultrice
Camille Claudel, epigona e intima del grande Auguste Rodin), s'è registrato
allorché Mariangela D'Abbraccio, nel ruolo di una Camille ormai ferita
nell'orgoglio d'artista e nella dignità di donna, mandava rumorosamente in
frantumi una statua di gesso ad altezza naturale. Il gesto furibondo e quel
fracassarsi d'un blocco plasmato ha dato lì per lì nerbo e chiave teatrale a un
evento altrimenti descrittivo, memorialistico ed epistolare che certo mostrava a
vampe e con grinta interiore (ma anche con limiti diaristici e linguaggio grigio
insolito per la Maraini) una vita femminile votata alla follia. L'intelaiatura
del lavoro è tutta a frammenti. Il dispositivo si sviluppa a partire dall'agonia
di Rodin cui va a far visita la sua allieva, collaboratrice ed ex fiamma
Camille. Si dipanerà, procedendo all'indietro, un arco di rievocazioni
giovanili, di apprendistati, di sodalizi, di estasi incomprese. L'ambiente è
simbolicamente costruito come un enorme e chiaro studio di scultura trafitto da
lame incrociate di luce a seconda che la vicenda riguardi l'estro e le trame
elitarie, oppure l'autobiografia famigliare o, al dunque, l'incupimento per la
cattività in manicomio. I personaggi denunciano bene il loro intimo profilo ma
occupano spesso la scena come monadi, nel senso che non sono dialettici. Questa
Camille ha nell'insieme la stoffa di un romanzo dell'anima, ma le ragioni
spettacolari sono parsimoniose, talvolta calligrafiche. Remo Girone è il
contemplativo ed inquieto attore che sappiamo, qui alle prese con un Rodin di
marca cechoviana che in punto di morte si tramuta in riesploratore, interprete o
commentatore del rapporto con Camille, il cui fervido genio viene amato, poi
frenato e più tardi sostenuto a distanza, con l'aggravio di un aborto al quale
lei viene indotta, che sarà causa di un tracollo nervoso favorito anche
dall'incomunicabilità coi parenti stretti. Lei, Camille, ha in Mariangela
D'Abbraccio un sodo, caratteriale, idealista modello recitativo (tutto fuorché
il "talento maschile" che le si attribuisce, però), preferendola noi un pò meno
nelle moine dell'apprendistato e più nelle corde d'un dolente, rabbioso culmine
solitario. Lineare e sentita la figura del fratello Paul ad opera di Luca
Lazzareschi. Il padre è un Virgilio Zernitz da cammeo. La madre è Victoria
Zinny. La regia di Gisella Gobbi è di sutura in clima di sottosuolo
dostoevskiano, ma nella materia c'è più letterarietà che mordente. L'impianto è
di Carolina Ferrara e Luca Gobbi. Il concetto della statuarietà si adatta in
altro modo alla fatica singola e ascetica, alla feroce e determinata
concentrazione, all'ardente e fissa comunicativa che Edith Clever ha
padroneggiato nella sua Medea di Euripide alla sala Frau. Un fatto
straordinario. Ha compitato le parole dell'intero testo, di ogni personaggio.
Quasi tutto a memoria. Seduta dietro un tavolo da conferenza, maneggiando di
volta in volta appropriate maschere. La sua straziata e titanica Medea. non
abbiamo mai sentito urla così sfiancate e così barbare. abbiamo visto e sentito,
assieme, un'antica ira e uno stato di grazia. Il maestro rompe polemicamente la
convenzione con la fondazione di Spoleto. Menotti all'attacco "il festival è
mio". Spoleto - Gian Carlo Menotti ha guastato la festa: alla vigilia della
conclusione del 38 esimo festival dei due mondi ha annunciato di aver scritto
una lettera alla fondazione festival per disdire, a nome dell'associazione
festival, la convenzione triennale che lega le due istituzioni. Il gesto ha
invelenito un clima già reso pesante da alcuni fatti, primo fra tutti la
sospensione, ieri sera, della "Medea" di Edith Clever, ufficialmente per
indisposizione dell'attrice, in realtà per mancanza di pubblico - cosa che ha
fatto inviperire l'artista tedesca. Ma perché il fondatore del festival se l'è
presa con la fondazione al punto di voler disdire l'accordo che li lega dall'87?
Cosa oppone l'associazione di Menotti, che organizza e dirige la manifestazione
alla fondazione, in cui il comune di Spoleto rappresenta la maggioranza, e il
cui compito è raccogliere i fondi pubblici e privati destinati al festival?
Questioni amministrative, burocratiche, che fatalmente rischiano di incidere
sulle scelte artistiche, al punto che Menotti padre e figlio (Francis,
Presidente effettivo dell'associazione) temono per la propria autonomia. La
rottura fra le due anime del festival di Spoleto sarebbe un problema per tutti,
in particolare per il contributo di tre miliardi statali. "spero proprio non sia
una rottura di rapporti" spiega Gian Carlo Menotti, "ma solo la premessa
necessaria per riuscire a firmarne un'altra in cui si chiariscano i compiti
delle due istituzioni. La fondazione non deve metter bocca nella gestione del
festival. Io e mio figlio vogliamo entrare nella fondazione con voce in capitolo
e non solo a titolo onorario. Il festival ha una sua fisionomia e importanza
perché gliela ho data io e ora sto insegnando a mio figlio i miei segreti,
perché continui allo stesso modo. Francis sta così pensando alla scelta di un
direttore artistico e di un direttore musicale e io lo guido in questa decisione
difficilissima, ma se dopo la mia morte Spoleto farà una scelta diversa, credo
che per il festival sarà la fine. Se invece la rottura avverrà prima, io sono
pure disposto a spostarlo altrove. Il festival di Menotti ha una tradizione
verso la quale alcuni si ribellano, ma io sto preparandogli, con mio figlio, un
domani come l'ho sempre pensato. E pazienza per i corvi che sembrano star lì ad
aspettare la mia morte". "io e Francis" s'infervora Menotti "non abbiamo doveri
verso nessuno, non apparteniamo a nessuna tendenza e il nostro intento è sempre
solo quello di suscitare curiosità intellettuali e dare il piacere del bello.
Così il festival nasce ogni anno improvvisando. Odio i temi monografici, gli
anniversari, i dibattiti. Il credere in quel che si fa e la spontaneità sono
grandi caratteristiche degli italiani e io l'ho sempre applicate a questo
festival. L'importante ora è aprirlo di più ai giovani, visto che il pubblico
diventa più giovane". "padrone il maestro Menotti di disdire la convenzione: è
un suo diritto" dice il presidente della fondazione, Umberto Colombo, "non
abbiamo alcun interesse personale nel gestire il festival, il nostro compito è
far sì che il contributo dello stato sia gestito correttamente". E il sindaco di
Spoleto, Alessandro Laureti, aggiunge: "anche noi della fondazione vogliamo una
nuova convenzione. Anche se avrei preferito che Menotti me ne avesse parlato a
voce: la città e il maestro vogliono la stessa cosa, cioè un festival che sia
sempre migliore e siamo disponibili a qualsiasi discorso". In serata però, Gian
Carlo Menotti ha precisato: "non ho ancora spedito la lettera, ma avevo
intenzione di farlo prima della fine del festival, perché comunque i rapporti
tra associazione e fondazione vanno rivisti. Credo anche che forse convenga
parlarsi tra le parti prima di spedire lettere". Alla vigilia della conclusione
della rassegna spoletina, il maestro ha disdetto la convenzione che lo legava
alla fondazione festival. Verdi in piazza per la chiusura. Biagi, uno sguardo
all'"altra" infanzia. Il giornalista in viaggio con 260 bambini malati, da
Eurodisney a Lourdes. Lo speciale domani sera su Raiuno. Una storia dolce e
amara, triste e radiosa da seguire in una tivù che, una volta tanto, invita a
riflettere e ad ascoltare il cuore. È la storia di 260 bambini con handicap
fisici e psichici diversi, molti colpiti da malattie senza scampo, in viaggio
dall'Italia alla Francia (destinazione Lourdes ed Eurodisney) per fede e per
divertimento. Lo speciale di Raiuno con cui Enzo Biagi torna sullo schermo
domani sera alle 22:45 s'intitola il treno dei sogni ed è la cronaca semplice,
quasi pudica, di una singolare iniziativa dell'Unitalsi, associazione di
volontari che accompagnano i malati a Lourdes. Questa volta, l'associazione ha
pensato ai malati bambini, organizzando un treno speciale per portarli nel luogo
sacro dei miracoli e in quello dei prodigi artificiali, per tuffarli nella
speranza ma anche nel gioco e nella festa, occasioni rare per questi bimbi
abituati alla sofferenza. Una ventina di giorni fa il treno ha raggiunto
Eurodisney, dove i volontari dell'Unitalsi hanno avuto una di quelle ricompense
speciali che pagano il loro lavoro: vedersi aprire al sorriso quei faccini
segnati dalla malattia, velati dalla tristezza di una vita passata in un
ospedale. Biagi è con loro, dialoga con i genitori, parla con i bimbi, mentre
l'obiettivo segue gli occhioni sgranati su castelli fatati e navi corsare, sui
pupazzi animati del Re Leone e di Topolino. Il commento è ridotto all'osso:
giusto per spiegare di che si tratta, per ricordare che in fondo era una bambina
anche Bernadette, la pastorella di Lourdes cui apparve per la prima volta la
Madonna "parlandole nella sua lingua, senza doppiaggio", e che il fondatore
dell'Unitalsi era un miscredente, partito per Lourdes con propositi suicidi per
dimostrare che "era tutta una farsa", e tornato con la determinazione a fare
qualcosa per chi soffre. Dopo questo "speciale", Biagi tornerà su Raiuno in
autunno con "domani è un altro secolo, cinque puntate di tre quarti d'ora
("trattabili") per sondare gli scenari futuri possibili partendo dalle vite
appena sbocciate di cinque bambini nati in questo penultimo lustro del
millennio. "è un pretesto" spiega Biagi "per parlare di religione virg e di
scienza, di tecnologie e di qualità della vita". Poi, da gennaio, riparte il
fatto, "i soliti cinque minuti e via". La Collocazione dei suoi lavori su
Raiuno, dice, "va benissimo. Certo, ci sono anche tante cose frivole, ma non può
essere diversamente per una tivù che trasmette 14-15 ore al giorno. Poi e, non
vedete che anche i giornali danno quattro colonne a un anziano signore che in
taxi tocca la sua ragazza". Un treno speciale ha portato 260 bambini malati a
Eurodisney e a Lourdes. via satellite i giornali radio collegati ad area. Roma -
il satellite cambia la radio: parole e suoni vanno in orbita. Tra i primi a
sfruttare le opportunità offerte dal satellite, il circuito di emittenti legate
all'agenzia Area: oltre cento radio locali già ricevono in diretta satellitare i
Gr prodotti dall'agenzia. Anche grazie ai miglioramenti tecnologici, Area ha
aumentato i servizi: è prevista una nuova linea di news che si affiancherà alle
due che già sono in collegamento con l'emittenza locale. Il circuito di
emittenti legate ad una agenzia di stampa ha adottato il satellite. Tebaldi e
Henze eletti accademici di Santa Cecilia. Roma - Adolfo Berio, il violoncellista
Rocco Filippini, il Direttore d'orchestra Giuseppe Sinopoli e il soprano Renata
Tebaldi sono stati eletti tra gli accademici di Santa Cecilia. Il compositore
tedesco Hans Werner Henze è stato nominato Accademico onorario. Segretario
generale dell'accademia da trent'anni, Adolfo Berio è stato nominato con la
qualifica di "benemerito" per il grande impegno costante e i positivi risultati
ottenuti". Nomi importanti della musica e del bel canto d'Italia sono stati
eletti accademici di Santa Cecilia. Soglia di guardia per umidità e ozono.
Avanza il gran caldo appello di Rutelli per anziani e bambini. Inquinamento e
umidità. Ozono e colonnina di mercurio che continua a salire. È allarme rosso in
città. Il Sindaco Francesco Rutelli ieri ha consigliato alle persone che
soffrono di problemi cardiaci o respiratori, ai bambini e agli anziani, di non
stare all'aperto, almeno fino al tramonto. Metti insieme i due nefasti
ingredienti e ottieni il "disagio", un mix di affaticamento generale e
difficoltà respiratorie. Gli esperti, questo disagio, lo hanno anche misurato.
L'Indice di Thorm (si chiama così dal nome dello scienziato che ha messo a punto
la formula) ieri nella capitale era arrivato a quota 23 8, appena due decimi al
di sotto della soglia di guardia, fissata a 24. Ci risiamo. Come lo scorso anno,
l'ozono ha raggiunto il livello di attenzione: 206 microgrammi per metro cubo
d'aria in Piazza Fermi, sei al di sopra del consentito. E come lo scorso anno,
il sindaco Rutelli ha invitato a rimanere a casa, dalle 12 alle 17, le ore più
calde, i cittadini più deboli: anziani, bambini, persone con problemi di cuore e
di respirazione. L'orrida Combinazione di temperature elevate e inquinamento,
infatti, procura irritazione delle mucose, fastidi agli occhi e disturbi
respiratori. Sempre in queste cinque ore, viene suggerito di limitare le
attività fisiche all'aperto. Rassegnamoci, la situazione non muterà nei prossimi
giorni: le previsioni meteorologiche sono favorevoli al ristagno e l'allarme
ozono rimane. Il sindaco della capitale ha consigliato, visto il caldo e
l'elevato livello di umidità, di non stare all'aperto, almeno sino al tramonto.
Youssou n Dour e Incognito. Villa Pamphili a tutta musica "sì ai concerti". A
Villa Pamphili, il balletto dei concerti è finito. con una sorpresa. Quelli più
importanti, e secondo alcuni, quelli più rumorosi e "portatori di traffico "non
si sposteranno. La BBC Company, l'agenzia che organizza le date di Youssou n
Dour E Incognito, ha infatti confermato ieri il luogo e le date delle
esibizioni. I concerti previsti per il 23 e il 24 luglio, si svolgeranno così
proprio sul contestato palco della rassegna notti d'estate a Villa Pamphili.
"abbiamo deciso di confermare i concerti - spiegano gli organizzatori - perché
sono stati superati tutti gli impedimenti. Gli artisti hanno manifestato grande
soddisfazione per la scelta di un luogo storico della bellezza di Villa
Pamphili, piuttosto che nelle solite aree desolate abitualmente destinate alla
musica". L'agenzia conferma l'uso dello stesso impianto audio impiegato nelle
ultime occasioni, durante le quali non sono stati superati i limiti di legge. È
finita la trattativa tra comune e organizzatori dei concerti di Villa Pamphili,
alcuni dei quali non verranno spostati. Una serata di protesta, tra balli e
contestazioni, intorno all'ambasciata dove i francesi sono andati per ricordare
il 14 luglio. La Bastiglia in salsa ecologista. Piazza Farnese, migliaia contro
"bomba Chirac". di Francesca Giuliani " ma perché adesso scoppia la guerra. ":
la bambina avrà cinque anni, il papà la porta sulle spalle, le ha legato un
palloncino verde al polso con la scritta "stop Chirac", la rassicura: "ma no, no
che non scoppia". Si è preoccupata, la piccolina di tutta quella folla, per
tutti i minacciosi funghi atomici neri disegnati sui cartelloni, trasportati
avanti e indietro in mezzo a una festa accaldatissima, serena e piena di musica,
alla quale hanno partecipato più di cinquemila persone secondo gli
organizzatori, la metà secondo la polizia. A Campo De Fiori, per questo venerdì
sera, il rito del ritrovo s'è fatto politico, il 14 luglio - festa nazionale
della Francia - è diventato un ballo di pace. Chiamati all'appello
ambientalista, passeggiano nell'afa miriadi di giovani mamme e studenti di liceo
con calcati sulla testa i berretti frigi rossi reinterpretati per l'occasione.
Si ciondolano le signore con in pugno un piccolo bastoncino dov'è fissata la
cartolina di una spiaggia bianca e mare verde con impresso il segno delle
radiazioni. Poi e sfila una grande maggioranza di giovani facce "buoniste",
tutt'altro che incazzate, volti giovani presi dall'animalismo, dall'ambiente,
preoccupati per la salute del pianeta, per la pace. Dal palco si parla di
Mururoa, di politica internazionale e, in contrappunto, si pensa e si parla
senza sosta della tragedia della Bosnia. Altra piazza, altro scenario. Superata
la seconda metà di vicolo dei Baullari, passati quei cento metri che fanno come
da camera di decompressione, su Piazza Farnese, stanno in fila i cittadini
francesi diretti all'ambasciata: sulla porta c'è lo stesso maestro di cerimonie
del movimentato ricevimento di mercoledì sera, che stavolta fa accomodare gli
ospiti sotto il metal detector. Piazza Farnese si presenta nell'ormai consueto
assetto di guerra, presidiata da polizia e carabinieri, vietata anche ai pedoni.
Di là, sul campo, arrivano i nomi noti. C'è Athos De Luca, che apre la serata
con un grande "grazie", Carlo Ripa Di Meana con Marina, Giovanna Melandri,
Stefano Semenzato, Armando Cossutta, Fausto Bertinotti, Valdo Spini, Edo Ronchi,
Luigi Manconi, Anubi D'Avossa, Ivan Novelli di Greenpeace, Grazia Francescato
del Wwf ed Ermete Realacci di Legambiente. E Dominique Voynet, Leader dei verdi
francesi. Nella calca, ad ascoltare, Fulco Pratesi, Paola Turci (che poi
canterà), Citto Maselli, il presidente della provincia Giorgio Fregosi,
l'assessore Loredana De Petris, il capogruppo della lista Pannella al
Campidoglio, Piercarlo Rampini. Non si contano gli striscioni delle associazioni
animaliste, ambientaliste, verdi, studentesche, con tanto di banchetti. non si
contano i grappoli di palloncini verdi e gialli. Non si contano gli striscioni
appesi fuori dalle finestre della piazza. Greenpeace - eroina di un'impresa da
libro di storia, nei pensieri e nelle parole dei presenti - raccoglie iscrizioni
come non mai. Le magliette con la scritta "no al nucleare" vanno a ruba,
ricompaiono, da chissà dove, quelle col sole che dicono "nucleare, no grazie",
le spillette, i "no Nukes" adesivi. Molti portano al collo i fiori di rafia
gialli rossi e viola, omaggio alle isole polinesiane consegnato previa
sottoscrizione per i Verdi. A unire le due piazze, mai così distanti, spuntano
sul palco Chantal e Almerigue, due signore francesi sulla quarantina.
Agitatissime, raccontano di essere state cacciate da palazzo Farnese dopo un
tentativo di protesta nel mezzo del discorso di Monsieur Lucet, l'ambasciatore.
Dicono di aver estratto un pò di volantini e subito i gendarmi gli sono stati
addosso. per il loro piccolo blitz vengono applaudite e osannate. Ma i francesi
che escono dal palazzo non concordano sul gesto, ne fanno una questione di
politesse con la quale Chirac non c'entra nulla. C'è emozione per il
collegamento con Mimmo Casa, in diretta dal Rainbow Warrior. Allegria per le
parole di Lucio Dalla, chiamato al telefono. E via con una maratona di
testimonianze intervallate dalla musica per una festa tranquilla e
affollatissima che va avanti fino a mezzanotte inoltrata tra brindisi e balli.
Si è svolta a Piazza Farnese una serata di protesta, tra balli e contestazioni,
intorno all'ambasciata dove i francesi sono andati per ricordare il 14 di
luglio. Sul Gra, zona ardeatina. Peruviana violentata sotto un ponte. Trascinata
fuori dalla cabina telefonica e violentata sotto il ponte del Gra. Lo stupro è
avvenuto giovedì dopo la mezzanotte, vicino all'Ardeatina. La vittima è una
peruviana, sposata, due figli. R V 28 anni, che abita sulla tuscolana, era
andata a casa di amici, nella zona dell'ardeatina, con i figli e il marito.
durante il tragitto in automobile ha avuto una discussione con il marito che
dopo averla accompagnata è subito andato via. La Moglie, dopo le 24, non
vedendolo tornare è scesa a telefonare, perché in casa degli amici non c'è
telefono. È qui, nella cabina, che un uomo l'ha aggredita alle spalle,
trascinata via con la forza, e violentata sotto il ponte del Gra. Sul posto
avvisata dal 113 è arrivata una volante della polizia che l'ha accompagnata al
Sant'Eugenio dove i medici hanno consegnato un referto di violenza carnale. La
polizia sta cercando di costruire l'identikit dello stupratore. Una peruviana di
ventotto anni è stata violentata sotto un ponte del Gra poco dopo la mezzanotte.
Cadavere nel fiume forse un suicidio. Il corpo di un uomo senza vita è affiorato
ieri mattina nel tevere, sotto la pista ciclabile di Ponte Milvio. secondo i
carabinieri si tratta di un indiano, tra i 20 e i 25 anni, assassinato non più
di tre giorni fa. La vittima non è ancora stata identificata. non si esclude che
possa essersi trattato di un suicidio. L'uomo è stato trovato con una cintura di
cuoio stretta al collo, segno di un possibile strangolamento. A segnalare il
cadavere, una telefonata anonima. Aggressione all'aeroporto, 30 giorni di
prognosi: arrestato. Fiumicino, taxi rimosso pugni d'autista al vigile. Un
tassista è stato arrestato all'aeroporto di Fiumicino, per aver colpito con una
testata al volto un vigile urbano, fratturandogli il setto nasale. È accaduto
ieri sera nel piazzale antistante l'aerostazione voli nazionali, al termine di
una discussione tra il tassista, Mauro Celletti, di Roma, e il vigile urbano
Domenico Raimondo, che poco prima aveva decretato la rimozione del suo taxi. Il
tassista aveva lasciato la propria vettura di servizio in sosta vietata, in
un'area riservata esclusivamente alle navette passeggeri degli aeroporti di
Roma. Tornato dopo mezz'ora, Celletti ha scoperto che l'auto era stata rimossa.
Dopo averla ritirata al deposito, pagando la multa "salata" prevista in questi
casi, il tassista è voluto tornare "sul luogo del delitto" per cercare il
responsabile della rimozione. Rintracciato il vigile urbano, effettivo della
polizia municipale di Roma e distaccato al comune di Fiumicino, il Tassista,
dopo averlo anche minacciato a parole, lo ha colpito in pieno volto con una
testata. Sono intervenuti carabinieri della compagnia aeroporto che hanno
arrestato il tassista per resistenza e lesioni a pubblico ufficiale. Il Vigile,
trasportato all'ospedale G B Grassi di Ostia, è stato giudicato guaribile in 30
giorni. Il tassista è stato trasferito a Regina Coeli. Un uomo di 40 anni,
Lorenzo Ferrero, è stato ferito la scorsa notte da quattro colpi d'arma da fuoco
davanti alla sua abitazione in Via del Torraccio di Torrenova, nel quartiere di
Tor Bella Monaca. L'Uomo, che fa il muratore ed ha diversi precedenti per
spaccio di stupefacenti, ricoverato all'ospedale Figlie di San Camillo, verso
l'una è stato sottoposto ad un intervento chirurgico che si è concluso intorno
alle sei. I Medici, da quanto si è appreso, pur non ritenendo gravissime le sue
condizioni, non hanno però ancora sciolto la prognosi. Bianca nera. La figlia
del concessionario d'auto Manzo urla e fa fuggire i banditi armati. Rapina a
mano armata a casa Manzo, il concessionario di automobili famoso nella capitale.
Ieri pomeriggio nell'appartamento di Via di Bravetta c'era soltanto la figlia. I
banditi sono entrati e l'hanno rapinata di un milione di lire. Il fatto è
successo intorno alle tre e mezzo. Cristina Manzo ha raccontato alla polizia di
essersi trovata improvvisamente di fronte a due rapinatori che evidentemente,
erano entrati con un mazzo di chiavi false. I due uomini l'hanno minacciata, e
si sono impossessati di un milione di lire in contanti. Lei, nel frattempo si è
messa a gridare e i due sono scappati. La ragazza, sotto choc, ha avvisato il
"113" che ha mandato immediatamente gli agenti nell'abitazione. Ladri nella
notte con chiavi false furto da Ferragamo via con 250 milioni. Furto nel cuore
della notte nella celebre pelletteria di "Ferragamo", lo stilista fiorentino, in
Via Condotti 73. I ladri probabilmente avevano un mazzo di chiavi false: con
queste sono riusciti ad entrare. Hanno raggiunto la cassaforte del negozio e
hanno forzato la serratura. Il furto è avvenuto giovedì notte. E ieri mattina i
responsabili della boutique hanno trovato la cassaforte completamente svuotata.
Sono stati loro ad avvertire la polizia e a presentare una denuncia. Dalla
pelletteria sono stati portati via assegni, denaro in contanti, oggetti, per un
valore complessivo di duecentocinquanta milioni. E inoltre. Policlinico - il
Rettore della Sapienza Giorgio Tecce ha annunciato che intende fare ricorso al
consiglio di stato contro la decisione del Tar che ha permesso a Tommaso Longhi
di tornare sabato scorso a ricoprire l'incarico di direttore generale del
policlinico. Animali - una nidiata di gattini è stata abbandonata nottetempo
davanti alla sede dell'ufficio per i diritti degli animali del comune di Roma,
che tra i suoi compiti non ha però quello di "asilo" per animali abbandonati.
Villa D'Este - è in aumento il numero dei turisti a Villa D'Este a Tivoli. Da
aprile a giugno c'è stato un incremento di 10.400 ingressi rispetto allo stesso
periodo dell'anno scorso. "vale la pena notare - afferma il sindaco di Tivoli
Alcibiade Boratto - che particolarmente importante risulta il dato di giugno con
quasi 7.000 ingressi in più". Giudici di pace - un ufficio, quello del giudice
di pace di Roma, che a pochi mesi dalla sua costituzione e con quasi seimila
procedimenti pendenti già rischia la paralisi. È quanto teme il personale
amministrativo dell'ufficio che ha anche inviato una lettera al ministro di
grazia e giustizia. Tanti piccoli avvenimenti di cronaca quotidiana. La tragedia
in riva al mare. Stabilimenti: ispezioni della capitaneria e regole. Controlli
ogni giorno il miraggio era ok. La capitaneria di porto controlla che siano in
regola i certificati dei bagnini degli stabilimenti del litorale il controllo
della regolarità dei permessi, dei brevetti dei bagnini è un compito affidato
alle capitanerie di porto. Così come le norme antincendio e quelle per gli
accessi al mare. In genere le verifiche sul litorale sono quotidiane. Nel caso
di Fregene, la capitaneria ha effettuato, nei giorni precedenti la tragedia, dei
sopralluoghi in zona, non riscontrando alcuna irregolarità. Anche fonti della
capitaneria confermano che il bagnino dello stabilimento, così come in gran
parte dei casi, si trova in regola con i brevetti. Le ordinanze balneari
stabiliscono i meccanismi di controllo. In ogni piscina deve essere presente
almeno un "assistente ai bagnanti", un bagnino munito di un brevetto di
salvataggio. Obbligatoria almeno una cassetta di primo soccorso, per le cure
immediate. per il resto, valgono regole di buon senso non dettate da leggi
specifiche. tra queste rientrano anche le assicurazioni. Necessaria, inoltre,
un'alternanza nei turni per i bagnini o, al limite, in mancanza di ricambi del
personale, la chiusura dell'impianto per le assenze più lunghe. Nei casi in cui
l'unico l'assistente disponibile manchi anche solo momentaneamente, deve essere
esposto un cartello che avverta i bagnanti dei pericoli. Dieci miliardi alla
provincia per le immatricolazioni auto. Aumentano a 10 miliardi, nel primo
semestre del 1995, le entrate della provincia di Roma dall'imposta per la prima
iscrizione dei veicoli al pubblico registro automobilistico. L'Assessore al
bilancio, Franco Bartolomei, ha spiegato che "il gettito del contributo riguarda
le immatricolazioni sull'intero territorio provinciale per le quali spettano
alla provincia 150 mila lire lorde a iscrizione, detratto il compenso dovuto
all'automobile club d'Italia". Dai dati si ricava che nei primi sei mesi sono
stati iscritti complessivamente 66.374 veicoli. "rispetto allo stesso periodo
dello scorso anno - ha concluso Bartolomei - è stato registrato un incremento di
10.080 immatricolazioni". Aumentano a dieci miliardi le entrate della provincia
di Roma dall'imposta per la prima iscrizione dei veicoli al pubblico registro
automobilistico. Più di 300 amministratori hanno discusso il futuro della
regione. Diretta sul Tg Lazio. Poi e l'Arcivescovo ... Badaloni, Presidente in
tv. Sorrisi e obiezioni al vertice di Formia con i sindaci. Dal nostro inviato
Aldo Fontanarosa Formia - in un albergo sulla Via Litoranea, circondato dalle
gru uncinate del porto di Formia, va in onda ... Regione Italia. Politici del
Lazio in diretta tv. Seduta di autocoscienza e sudore. E voglia di contare, una
volta almeno. L'idea era venuta un mese fa a Piero Badaloni, il Presidente della
regione, che sognava di riunire, nello stesso posto, tutti i sindaci del Lazio,
i presidenti delle cinque province e i capi delle comunità montane. Ieri c'è
riuscito. non tutti i sindaci si sono presentati, in verità. All'appello ne
mancavano una novantina. Ma, a conti fatti, almeno trecento amministratori di
ogni ordine e grado, dal ministro per le riforme istituzionali Giovanni Motzo
all'assessore del Centro più sperduto, si sono visti e confrontati. Il tema,
quello certo misterioso del decentramento dei poteri dalla grande regione agli
scalpitanti comuni. Un pezzo di quell'incontro è stato immortalato dalle
telecamere del Tg Lazio. Un mese fa, il responsabile dell'informazione regionale
della rai, Piero Vigorelli, aveva concesso la diretta televisiva a Roberto
Formigoni, nel giorno del suo insediamento alla presidenza della Regione
Lombardia. Badaloni, che a Saxa Rubra è ancora di casa, se ne era accorto e
aveva chiesto lui pure le telecamere per la prima occasione utile. Così e ieri,
dalle 14 e 30 alle 15 e 20, il cronista del telegiornale Roberto Natale è sceso
nei saloni dell'albergo di Formia, l'hotel Ariston, per intervistare i sindaci,
gli assessori, i funzionari. Mani alzate. Voglia di parlare. Fame di tv. E la
regìa mobile che inviava in diretta le domande degli spettatori, da casa, simili
a sfere che puntavano alle gambe degli amministratori. Al numero verde allestito
per l'occasione, si sono contate più di duecento chiamate. Ma un altro
spettacolo andava in scena. Segreto, stavolta. Silenzioso, come il pesce rondine
che nella calura guizzava in quello specchio di mare. Protagonisti il
vicesindaco di Roma, Walter Tocci, che rappresentava il Campidoglio e Salvatore
Bonadonna, l'assessore regionale all'urbanistica e alla casa, in quota a
Rifondazione. per giorni, i due si erano beccati. Oggetto del contendere,
l'accordo che Francesco Rutelli ha sottoscritto con le Ferrovie dello Stato.
Prevede, quest'intesa, che l'ente del binario costruisca nuovi uffici
assicurando in cambio il completamento dell'anello ferroviario, una specie di
grande raccordo su rotaia. Architrave delle politica del Campidoglio, il "patto
di ferro" non convince Bonadonna, che snocciola critiche e distinguo. Che cosa
si dicevano, i due contendenti, Tocci e Bonadonna, uno di fronte all'altro,
ieri, al bancone del bar? Cosa c'era dietro gli sguardi, dietro le pause e gli
stentati sorrisi? Badaloni è molto attento a questa partita. Anzi, comincia lui
stesso a prendervi parte. Martedì sera ha incontrato l'amministratore delegato
delle Fs, Lorenzo Necci, presente l'assessore regionale ai trasporti, Michele
Meta (Pds). Precise le richieste della pisana, che invita le ferrovie a
investire su Roma, certo, ma senza dimenticare il resto del Lazio. Il "passante
dei laghi", da Bracciano ai Castelli. Il rilancio del nodo di Ciampino e delle
diramazioni per Velletri, Albano e Frascati. Il binario da Terracina a
Fossanova, le priorità che Badaloni e Meta sottopongono all'esame di Necci.
Anche dell'alta velocità, si è discusso, poi. La lunga giornata di Badaloni si è
chiusa a Gaeta, cinque chilometri più in là, con la visita all'arcivescovo
Vincenzo Maria Farano. Dicono di un Badaloni felice. E sicuro di aver portato a
casa un successo. Anche ma stanco, magrissimo. "sta facendo la cura per
scomparire", scherza un vigile urbano. Governare è possibile, ma ogni risultato
costerà, sembra di capire, infinita fatica. Si è svolto a Formia l'incontro tra
il presidente della regione e i sindaci del Lazio. Ricetta per il rilancio.
Centrale, dal latte ad agrumi e mozzarelle. con duecento addetti in meno
commercializzerà oltre a latte panna, yogurt, merendine e frullati, anche
mozzarelle e spremute di agrumi. Tempo due anni e il fatturato della centrale
del latte di Roma, salirà dai 180 ai 230 miliardi. Le Perdite, intorno ai 30
miliardi negli ultimi anni - già ridotte del 50 per cento - saranno
completamente riassorbite nel novantasette, in un bilancio con il primo attivo
di gestione che si ricordi (11 miliardi circa). Queste le linee salienti del
piano di ristrutturazione 95-97 della municipalizzata, presentato ieri dal
presidente Alberto Tripi. In alternativa, l'azienda continuerebbe a galleggiare
sul mercato, conservando il posto ai 480 addetti (erano 100 in più un anno fa),
con perdite superiori ai 20 miliardi annui. Il piano di Tripi prevede per i 200
addetti in esubero, un atterraggio morbido nel mercato del lavoro romano "con
comune e sindacati stiamo valutando alcune ipotesi di ricollocamento in altre
municipalizzate e nel sistema di imprese esistenti e in fase di avvio". per
questo, forse, il serrato confronto con il sindacato non registra irrigidimenti
né alzate di scudi. Il presidente della centrale del latte ha presentato il
piano di risanamento dell'azienda: con duecento addetti in meno,
commercializzerà, oltre ai soliti prodotti, anche mozzarelle e spremute di
agrumi. Party spettacolo per presentare una rassegna teatrale. Hilton, una notte
tutta da ridere. Una notte tutta da ridere. All'hotel Hilton, nell'ambito della
manifestazione sotto le stelle "Magic Hilton" è stata presentata l'altra sera in
anteprima nazionale, la rassegna "Salerno Festival". Un party che si è
trasformato in un'occasione unica per dare spettacolo e fare quattro chiacchiere
con i protagonisti della risata, vecchie volpi dello schermo, animatori delle
giornate televisive di molti italiani. Tutti riuniti in una notte per assistere
alla presentazione della rassegna, coordinata da Nino Frassica e, con
l'occasione, ritirare uno dei premi "Charlot" per la comicità, consegnati in
tarda serata. La serata è entrata nel vivo subito dopo l'annuncio e la
conferenza stampa del festival salernitano. Sul palco una prima esibizione (tra
le risate generali dei presenti) di Frassica, accompagnato dai Plaggers. Una
performance seguita, nota per nota, da un parterre di amici e colleghi di
palcoscenico. Tra i tavolini all'aperto del Magic Hilton si sono sistemati
comici nati sotto il segno di Renzo Arbore, come Andy Luotto e Mario Marenco.
Presenti anche Giorgio Bracardi, Maurizio Micheli, Rodolfo Laganà, Fabrizio
Bracconeri e un gruppo di ragazzine di Non È La Rai. Improvvisa e inaspettata la
performance (e l'arrivo) di Sabrina Salerno, accompagnata dal suo attuale
compagno, e discografico, Enrico Monti. La cantante non se l'è fatto dire due
volte: è salita sul palco assieme a Frassica per un duetto improvvisato sulle
note di "Siamo donne", brano presentato a Sanremo alcuni anni fa dalla Salerno
in coppia con Jo Squillo. Subito dopo la consegna degli "Charlot d'oro", un
riconoscimento alla comicità di alcuni degli ospiti presenti, l'arrivo di un
altro ospite inatteso e gradito: Renato Zero. Gran finale in scena con tre amici
che la sanno lunga in fatto di cabaret: Andy Luotto, Giorgio Bracardi e Mario
Marenco. Nell'ambito della manifestazione sotto le stelle "Magic Hilton", è
stata presentata l'altra sera in anteprima nazionale la rassegna "Salerno
festival" Attrici d'eccezione in passerella per l'alta moda. sotto le stelle
meglio la Stone. Sharon a Piazza di Spagna. di Romana Liuzzo la bionda o la
bruna? Quale delle due scenderà la scalinata di Trinità dei Monti la sera del 19
luglio? Signori attenzione: non stiamo parlando né di Claudia Schiffer né di
Naomi Campbell, entrambe sembra abbiano dato forfait all'ultimo momento. Non
sono stra top, bensì attrici di fama internazionale, quelle scelte da Valentino
per indossare i suoi capi d'eccezione mercoledì prossimo a Piazza di Spagna per
la serata conclusiva dell'haute couture, che prende il via domani a Cinecittà.
Le due dive, corteggiate dal maestro sono addirittura Sharon Stone, biondissima
protagonista di "Basic Istinct" e Anjelica Huston, intrigante ex compagna di
Jack Nicholson. Sbirciando nella scaletta di Canale 5 però accanto ai nomi delle
attrici compaiono due punti interrogativi. Ma da indiscrezioni sembra che la più
probabile sia proprio la Stone. Protagoniste dello schermo e non top model per
questa nuova maratona dell'high fashion. Anche il giovanissimo Gai Mattiolo ha
fatto le cose in grande e per la serie: bionda contro bionda, è riuscito ad
ottenere una modella statuaria: Bo Derek (per lei viaggio in top class per due
persone, alloggio all'Hassler e compenso top secret). Idem per Gattinoni che ha
puntato l'indice sulla protagonista di tutti i film di Almodovar nonché di "pret
a porter" di Altman, la spagnola di Madrid, Rosi De Palma, ricordata da tutti
per il naso un pò vistoso e i lunghi capelli neri. È ufficiale, poi, che a
presentare "donna sotto le stelle" saranno ancora una volta Jerry Scotti e
Gabriella Carlucci. A Trinità dei Monti, è confermato sfileranno anche gli abiti
di Armani indossati come sempre da 21 esili modelle. Solo abiti da sera, bianco
e nero in primo piano. Dove c'è l'uno non c'è l'altro si sa, dunque Versace non
ci sarà e con lui non ci saranno le stratop dalle linee morbide. In forse, molto
in forse, per la passerella conclusiva è Emanuel Ungaro. Niente top issime, ma
le top model ci saranno. Nella sfilata processione di Gattinoni, collezione
dedicata alla pace universale e alla donna del giubileo del 2000 (la donna si
chiama Roma) ecco la ventiseienne Rebecca Jensen, intellettuale dai capelli
corti, ricchissima di famiglia, che per sbarcare nella capitale ha chiesto e
ottenuto, per due esibizioni ventimila dollari (circa 32 milioni), viaggio in
business class, macchina con autista e alloggio all'hotel D'Inghilterra. Le sue
colleghe dormiranno invece all'Hassler o al Minerva. Bis nella capitale per Jean
Marie Gibelhausen (meglio ricordata come la Eva nuda). direttamente da Tulsa,
Oklahoma, ecco Amber Valletta 23 enne, contratto in esclusiva con la Calvin
Klein Cosmetics, per il profumo "escape". Assenti le italiane: non vedremo né
Carla Bruni, né Simonetta Gianfelici. E veniamo alle anticipazioni della
maratona di alta classe più attesa dell'anno. Gai Mattiolo a Cinecittà apre
domani l'haute couture con una collezione dedicata ai cent anni del cinema
ambientata in un set stile antica Roma e punta su quattro mannequine
d'eccezione, tra cui Shana, meglio ricordata per la pubblicità dove dice:
"toglietemi tutto ma non il mio Breil" e tre volti noti: Domiziana Giordano,
Dalila Di Lazzaro e Milly Carlucci. André Laug presenterà una collezione autunno
inverno dove il cachemire è padrone dal mattino alla sera, cachemire sportivo ma
anche elegante e soprattutto sofisticato. Cachemire dal giacchino scozzese al
due pezzi stampato da sera, dal giaccone sportivo in doubleface al tailleur in
due toni di grigio. Via i bottoni via anche il ricamo, sì all'uso fresco delle
piume, del tulle, del merletto in tutti i suoi più divertenti disegni. Camillo
Bona alla sua seconda fatica, predilige la linea verticale morbida che slancia.
Il punto vita non è strizzato, tutta la femminilità esplode in drappeggi,
pieghe, merli trine e ricami. Lorenzo Riva, ispirandosi a "Grand Hotel", il
famoso lungometraggio girato nel 1932, da Edmund Goulding e interpretato da
Greta Garbo, presenta una donna altera e sensuale. L'età è un mistero: la donna
di Lorenzo Riva può avere venti o cinquant anni. I tailleurs con cappellini e
visiere, nei toni dell'avorio, del verde, del rosso e del marrone sono
cinigliati e precedono le uscite dei blu e dei rossi. per la sera tanto nero
percorso da emozioni luccicanti d'oro. Renato Balestra invece per la seconda
volta sarà a Via Veneto con una sfilata dedicata ad una "donna fatale", e in
particolare alle grandi seduttrici del cinema. Il diciannove luglio si svolgerà
nella scalinata di Trinità dei Monti la sfilata di alta moda "donna sotto le
stelle" Party per i nuovi soci, presenti anche Rossella Falk e Franco
Interlenghi. Canottieri Roma, festa grande Merloni e Pani in giallorosso. La
risposta della canottieri Lazio: giovedì prossimo appuntamento con Fini,
Berlusconi e Rutelli. Per una sera niente racchette, niente vogatori, niente
palloni: per gli sportivissimi soci del circolo canottieri Roma, è quasi uno
shock, ma giovedì sera di buon grado lasciano a casa pantaloncini corti e polo,
e indossano senza insofferenza impeccabili completi scuri e le cravatte
d'ordinanza a bandierine giallorosse. L'occasione. Quattordici nuovi soci
entrano a far parte dello storico circolo, e il presidente Gianni Battistoni li
ha voluti festeggiare alla grande. In rispettoso silenzio quasi trecento soci
del circolo ascoltano le raffinate musiche che il maestro Gianni Ferrio ha
scelto per aprire la serata. Durante la cena servita ai tavoli disposti attorno
alla piscina, i padroni di casa ricevono gli ospiti. A far da contraltare allo
sport c'è per il teatro Rossella Falk in compagnia di Laura Stoppa moglie del
grandissimo attore, per la musica vicino a Gianni Ferrio e alla moglie, la
ballerina argentina Alba Arnova, Armando Trovaioli e signora, Bruno Piattelli,
Rosalba Giugni presidente di "mare vivo". Si infervora Nicola Pietrangeli, in
compagnia di una graziosa indossatrice russa, si abbandonano a argomenti una
volta tanto leggeri, il ginecologo Sandro Subrizi. Lì vicino l'avvocato Ennio
Venitucci, il responsabile delle pubbliche relazioni della Telecom, Antonio
Concina, l'amministratore delegato dell'Efibanca Pietro Rastelli, i banchieri
Massimo Lombardi e Francesco Bartocci, il chirurgo e campione di scherma Aldo
Aureggi, il notaio Carlo Federico Tuccari, il giornalista Paolo Garimberti,
l'attore Franco Interlenghi. E finalmente clou della serata, la presentazione
dei "nuovi". Chiamati al microfono da Barbara Palombelli, che con il padre e i
fratelli fa parte dei soci storici, salgono così sulla pedana l'architetto
Lietta Cuomo, l'antiquario Cesare Lampronti, Corrado Pani, il giovane Nicola
Maccanico promessa del calcetto, il pubblicitario Cino Marchese, l'industriale
Vittorio Merloni (appena rientrato dalla missione d'affari in Cina). Al tavolo
di Merloni anche l'imprenditore Giulio Malgara, socio del circolo e re
dell'Auditel, seduto accanto a Samaritana Rattazzi, figlia del ministro degli
esteri Susanna Agnelli e a Maddalena Letta, moglie di Gianni. A tanta mondanità
replicherà giovedì prossimo la canottieri Lazio in una serata che allo sport
aggiungerà anche la politica: ospite del presidente del circolo Cesare Previti,
saranno infatti Silvio Berlusconi e i "laziali" Gianfranco Fini e il sindaco
Rutelli. Si è svolto un party per festeggiare l'ingresso di quattordici nuovi
soci nel circolo canottieri Roma. Visite guidate - queste le proposte di oggi
dell'associazione città nascosta. La storia di Piazza Esedra, da Santa Maria
degli Angeli a Via Nazionale. Appuntamento alle ore 18 in Piazza Esedra, di
fronte alla chiesa di Santa Maria degli Angeli. Lo stadio di Domiziano, con
appuntamento alle 21 in Piazza S Apollinare, di fronte alla chiesa. La quota di
partecipazione è rispettivamente di L. 8.000 e L. 10.000. Musica in
metropolitana - alle ore 18, nella stazione del Metrò Ottaviano oggi si tiene la
seconda performance del gruppo Tetes De Bois che, su un palcoscenico di
traversine illuminate, circondate da lampioncini ed attrezzature ferroviarie
d'epoca, darà vita ad un repertorio di nuovi brani italiani e classici francesi
rivisitati in chiave jazzistica. L'Iniziativa, intitolata una stazione per
suonare, è organizzata dall'Atac - Cotral e patrocinata da comune di Roma.
Massenzio e l'arte - fino al 31 agosto, all'interno della rassegna
cinematografica in corso di svolgimento al parco del Celio, saranno esposte le
opere di 25 giovani artisti: pittori scultori, incisori, ecc, selezionati da una
giuria d'esperti per il primo concorso Massenzio per l'arte. L'iniziativa sarà
affiancata da un'esposizione di una rara collezione di opere grafiche degli anni
cinquanta del maestro afro Basaldella. Festa dell'accoglienza - nell'ex centrale
del latte, in Via Principe Amedeo 188, alle Ore 18 si tiene la festa
dell'accoglienza. In programma la proiezione video sulla presenza italiana nel
corno d'Africa. Un dibattito introdotto da Ettore Masina, Carlo Travaglino e
Franca Pesce. Inoltre, specialità gastronomiche e musica folkloristica africana.
Borgoestate - sul tema dalla solitudine ... Alla solidarietà è stata organizzata
la decima edizione di Borgoestate, una manifestazione promossa dall'associazione
giovanile Borgo ragazzi Don Bosco. Fino al 29 luglio, nel cortile della sede in
Via Prenestina 468, sono in programma spettacoli cinematografici, musica, teatro
e attività sportive. Appuntamento dalle 20:30 alle 23:30. Mattinate musicali -
sulla terrazza del Pincio domani mattina, con appuntamento alle ore 10:30, si
tiene un nuovo concerto della rassegna promossa dall'ente provinciale per il
turismo di Roma. In programma l'esibizione della banda dell'aeronautica militare
diretta da Patrizio Esposito in un repertorio di brani di Dvorak, Orff,
Gershwin. Ingresso libero. Restauro - da lunedì 17 luglio prende il via un corso
bisettimanale sul restauro degli affreschi della Cappella Sistina con
dimostrazioni pratiche su come Michelangelo eseguiva i suoi affreschi e sui
recenti interventi di restauro. La frequenza è dal lunedì al venerdì con orario
9-13, presso la scuola di restauro, Viale di Porta Ardeatina 108/a. tel 5757185.
Ebla prorogata - in considerazione della notevole affluenza di pubblico, la
mostra Ebla, alle origini della civiltà urbana, allestita a palazzo Venezia, è
prorogata fino a domenica 23 luglio. Orari: tutti i giorni dalle 9 alle 20.
Tutti gli appuntamenti di questo periodo. Mostra e film a Poggio Mirteto. Il
sidecar di Totò e la vespa di Peck. Si conclude questa sera a Poggio Mirteto la
rassegna "100 anni - omaggio al cinema italiano", organizzata dall'Aiace Sabina
con l'amministrazione comunale e il centro sperimentale di cinematografia, che
nello splendido parco San Paolo, con un grande schermo montato alle spalle
dell'omonima chiesa, ha proposto per otto giorni film vecchi e nuovi di
produzione nazionale. Alla serata di chiusura, questa sera alle 21, per ritirare
alcuni riconoscimenti, interverranno Vittorio Storaro, Elena Sofia Ricci,
Antonella Ponziani e la premiata ditta. Ma oggi è anche l'ultimo giorno utile
per visitare presso la sala Farnese di Poggio Mirteto una singolare e suggestiva
mostra, allestita da Luigi Raimondi, ricca di reperti e cimeli cinematografici.
Fra fantasiose maschere create dallo stesso Raimondi, e vecchie locandine di
film celebri e popolari, come "Totò Peppino e la malafemmina", "Fabiola", "i due
foscari", si possono ammirare: la motocicletta usata da Alberto Sordi in "un
americano a Roma". La vespa di Gregory Peck in "vacanze romane". La lambretta
usata da Walter Chiari in "bellissima". Il sidecar di Totò ne "i tartassati" e a
completare questa piccola antologia di cinema su due e tre ruote non poteva
mancare la bicicletta di "ladri di biciclette". Un altro angolo della mostra,
che propone anche antiche cineprese e proiettori d'epoca, è dedicato al cinema
mitologico con spade, scimitarre e scudi usati in film come "l'armata
Brancaleone", "Conan, il barbaro", "Yado". Fra le rarità anche alcuni disegni
originali di "Anacleto e la faina", primo film italiano a cartoni animati e
alcuni costumi del genere cappa e spada provenienti dalla sartoria Jacobelli. Si
conclude questa sera a Poggio Mirteto la rassegna "100 anni - omaggio al cinema
italiano", organizzata dall'Aiace Sabina. Chiude la "città in tasca". Dalla
Tivvù arriva Dodò per giocare con i piccoli. "la città in tasca" è un evento del
tutto inedito che sta arricchendo le vacanze estive dei piccoli. "forse è la
prima volta che l'estate romana si apre in modo non marginale alle iniziative
per i ragazzi" aveva sottolineato Gianni Borgna, assessore alle politiche
culturali, nel presentare questa manifestazione inaugurata l'1 luglio nell'area
compresa tra la scalinata di Valle Giulia e i giardini di Viale Madama Letizia,
a Villa Borghese. Fino a domani questo spazio verde continuerà ad ospitare
eventi artistici e spettacolari - coordinati dall'Arciragazzi - capaci di
trasformarlo in uno scenario di divertimenti che cambia aspetto nel corso della
giornata. La "cultura dei piccoli" procede infatti ininterrottamente dalle 16:30
fino a mezzanotte, passando attraverso le proposte più varie: spettacoli di
burattini e performances varie nelle ore pomeridiane. Spettacoli cinematografici
e teatrali in quelle serali (dalle 21:15 in poi). Nel pomeriggio di oggi ci sarà
l'incontro con Lavinia Nove, con l'uccello Dodò e con la sua "voce", Oreste
Castagna, protagonisti della trasmissione tv albero azzurro. Sull'onda del
successo di sabato scorso, questi Personaggi televisivi (attori e pupazzi)
torneranno oggi alle 18. La serata cinematografica inizia, alle 21:15, con
Gertie il dinosauro e The Electric House, due film muti dei primi anni del
cinema (accompagna al piano il Maestro Coppola), seguiti, alle 22, da Wallace e
Gromit, antologia di sette cortometraggi animati realizzati per la produzione
Aardman da quattro giovani registi inglesi. Tra questi, Nick Park, autore di tre
dei filmati presentati, tra i quali c'è The Wrong Trousers: le avventure in
plastilina dell'inventore Wallace e del suo cane Gromit, premiato nel 1994 con
l'oscar per l'animazione. Ecco tutti gli spettacoli che si svolgeranno
nell'ambito della rassegna per i piccoli "la città in tasca", organizzata dal
comune. Estate romana. Live Link Festival - alle ore 22 (palco piccolo) musica
irlandese con il gruppo Kay Mckarty e discoteca. Al parco di Tor Di Quinto (di
fronte al poligono Umberto i). Ingresso L. 20.000 per palco grande e gratuito
per il piccolo. Massenzio - sullo schermo grande: (dalle ore 21) il corvo di
Alex Proyas. Dellamorte Dellamore di Michele Soavi. Satiriconissimo di Marino
Laurenti. Alle 21:30 nell'ambito di Roma Europa Festival, la scuola popolare di
musica di Testaccio presenta fogli d'album dell'800, le canzoni anarchiche e
patriottiche rivisitate da Giovanna Marini e adattate per la banda e coro da
Saverio Cortesi. Al parco del Celio con ingresso in Via di S Gregorio e Viale
Parco del Celio lato Colosseo. Ingresso L. 5.000 (anziani) 7.000 ridotto e
10.000. Ostia Blues Festival - alle 21:30 concerto blues con Shay Jones Serious
Fun. Ingresso 7.000 lire. Alla rotonda di Ostia, p le C Colombo. Latinoamerica
festival - alle Ore 22 musica dal vivo con il gruppo Niche. Ippodromo delle
Capannelle, Via Appia Nuova 1255. Ingresso L. 10.000-20.000. Roma incontra il
mondo - alle 22 musica funky e soul con Marina Rei e il suo gruppo. Laghetto di
Villa Ada, Via di Ponte Salario. Ingresso gratuito. Sotto le stelle di S Lorenzo
- dalle 21 proiezioni cinematografiche e concerti. Villa Mercede, via Tiburtina
113. Ingresso L. 7.000-5.000. Notti d'estate - alle 21 concerto del cantautore
Marco Conidi, accompagnato dal gruppo The Rocking Chairs. Villa Pamphili, Porta
S Pancrazio. Ingresso 10 mila lire. Jazz Image - alle 22 concerto del gruppo
Deidda Brothers. Villa Celimontana, Piazza della Navicella. Ingresso L. 5.000.
que ritmo. - alle 21:30 concerto del gruppo Chirimia. Foro italico, Via
Capoprati (l're dei marescialli). Ingresso L. 10.000. Scena aperta - alle 20
concerti dei gruppi Nuove Tribù Zulu, Ritratto, Fame, Mario Pio Mancini e Radio
taxi. Palazzo delle esposizioni, Via Nazionale 194. Ingresso L. 6.000-12.000.
Libri in campo - rassegna dedicata all'editoria romana. Stasera a Campo De
Fiori, alle 21:30, nell'ambito del gemellaggio Roma - Parigi, le edizioni
associate presentano Georges Bataille: contre attaques. Gli anni della militanza
antifascista di Marina Galletti. Oltre all'autrice intervengono Giacomo Marramao
e Jean Michel Place. Festa di liberazione - sul palco centrale: alle ore 21
concerto degli Stadio. Nell'area dibattiti: alle 19:30 il corpo femminile e la
legge. Presiede Patrizia Santinelli. Interventi di Gabriella Pistone, M G
Gianmarinaro, Vittoria Tola, Maura Cossutta e Bia Sarasini. Nella birreria: alle
21:30 musica sound system. Al piano bar: alle 21:30 concerto per viola,
contrabbasso e voce con Paolo Botti, Stefano Cantarano, Stefano Scatozza e
Raffaella Misiti. Al cine pub: alle 21:30 proiezione del film di Nanni Moretti
caro diario e, alle ore 23:30, fragola e cioccolato di T Gutierrez. Allo stadio
Flaminio con ingresso libero. Casalotti estate novantacinque - tutte le sere
musica dal vivo con yes Brasil, discoteca tecno, hard, rock e punti di ristoro.
Inoltre, alle ore 21 proiezione del film S P Q R di Carlo Vanzina. Dalle ore 20
in Via Boccea 590. Ingresso libero. Tevere Expò - mostra internazionale delle
regioni d'Italia. Ingressi da castello, Ponte S Angelo, Ponte Umberto, Tor di
Nona, Ponte Cavour. Biglietti 7.500 lire e 4.000 lire (ridotti). Orario:
19:30/1:00. 18:00/1:00 (festivi e prefestivi). Giardino dei cocci - fino al 3
luglio il cabaret di Roma d'estate. Alle 21:30 Max Francesco Morini e la Gaffe
in errare ergo sum. A seguire, spazio giovani con gli Ovomaltina. in Via Galvani
69. tel 5783502. Cineporto - all'arena: ore 21:15 rivelazioni di Barry Levinson.
Ore 0:30 prestazione straordinaria di Sergio Rubini. Sul secondo schermo: ore
21:30 "presunto innocente" di Alan J Pakula. Ore 0:30 Johnny Guitar di Nicholas
Ray. Nello spazio concerti, alle 23:30, concerto di Lallo e i fusi orari.
Ingresso in Via Antonino di San Giuliano. Biglietti 10 mila lire e 7 mila lire
(ridotti). Il tempietto - alle ore 21 per la rassegna musica sotto le stelle
concerto della pianista Anna Meder in un repertorio di brani di Bach,
Rachmaninoff e Skrjabin. Nell'area archeologica del teatro Marcello, Via del
Teatro Marcello 44. Summer City - dalle 22:30 rhythm n blues con il gruppo T'Amo
Pio Blues e discoteca. Al parco di Via Sannio (San Giovanni). Tutti gli
spettacoli di questo periodo. A Ugento, vicino a Lecce. Soffre anche di disturbi
psichici. Un assessore ora l'ha accolta in casa. Sieropositiva dopo gli abusi.
Ora nessuno vuole accogliere la ragazza. Lecce - Mimina ha gli occhi scuri. I
capelli neri le cadono sulla fronte. Mimina è il diminutivo di Cosima S ha 26
anni: fino ad un mese fa, viveva con sua sorella Nadia, in un modesto
appartamento di Ugento, trentamila abitanti, una ventina di chilometri da Lecce.
Ma un giorno Nadia se n'è andata e lei, ragazza sieropositiva disagiata mentale,
con una storia di abusi e violenze alle spalle, è diventata anche una ragazza
sola. Abbandonata dalla sorella. L'ha abbandonata la sorella, l'ha rifiutata il
padre, non l'hanno presa in considerazione gli istituti, pubblici e privati:
Mimina è stata aiutata solo da Antonio Mauro, l'assessore ai servizi sociali di
Ugento. È stato lui a bussare inutilmente alle porte di una trentina di istituti
sociali. È stato lui a trovare una sistemazione in albergo per questa ragazza e
poi ad accoglierla nella sua famiglia. Mimina è stata abbandonata il venti
giugno scorso. È rimasta sul pianerottolo di casa, ha visto la sorella chiudere
la porta e andare via, a Rimini, dove le avevano promesso il sogno di un posto
da cameriera in un albergo. Nadia è fuggita, ha inseguito quel sogno insieme
alla figlia, nata dal rapporto con un uomo che l'aveva abbandonata. Mimina,
invece, è rimasta sola, senza un futuro e con un passato doloroso: la storia di
una ragazza della quale hanno abusato in molti: rapporti sessuali rubati a una
donna affetta da disturbi psichici, rapporti che potrebbero averla fatta
diventare sieropositiva. da quelle unioni è nato anche un figlio, dato in
adozione. La madre di Mimina si chiamava Margherita P. È morta due mesi fa,
aveva quarantacinque anni. È stata fulminata dall'aids contratto dal suo
convivente, un uomo di trentacinque anni con problemi di droga, che la donna
aveva conosciuto dopo la separazione dal marito. fino a diciotto anni, Mimina ha
vissuto in vari istituti, proprio come i suoi sette fratelli, che la madre aveva
avuto da uomini diversi. Margherita P ha accolto sua figlia in casa quando
l'aids era già conclamato. Un breve periodo, poi, alla morte della madre, Mimina
è andata a vivere con sua sorella. Andavano d'accordo, si volevano bene, ma un
giorno Nadia ha ricevuto la risposta che attendeva: un posto da cameriera in un
albergo del Nord. E lei ha telefonato agli assistenti sociali e li ha avvertiti:
"sto partendo, non posso più tenere mia sorella". Nessuna risposta. Mimina ha
visto partire Nadia alle undici, con il figlio in braccio. Lei non si è mossa, è
rimasta lì per terra, vicino a quella che credeva casa sua. Forse aspettava che
Nadia tornasse. E invece è arrivato l'assessore. Antonio Mauro ha telefonato
agli istituti di mezza Italia, ma nessuno ha mosso un dito per questa ragazza
con disturbi psichici e sieropositiva. "Cosimina è bisognosa di cure e affetto -
dice l'assessore - ed è necessario che le siano accanto persone competenti, che
sappiano seguirla. Ma insomma, dove sono le istituzioni? " chiede e si chiede
con la voce quasi soffocata dal pianto. "no, non riesco a immaginare i motivi
dei rifiuti", continua Mauro. "chissà, forse la paura della doppia patologia:
Mimina è sieropositiva e soffre di oligofrenia. sono sfiduciato", prosegue
Mauro. "ho telefonato anche a istituti della Lombardia e dell'Emilia Romagna, ho
provato in mezza Italia. Tutto inutile". Cacciata dal padre. Subito dopo la
partenza della sorella, Mimina è stata male. Ha vissuto quattro giorni dal
padre, che l'ha cacciata di casa quando ha saputo che era sieropositiva. in
paese la vedevano passeggiare senza meta, sembrava una sbandata. La ragazza è
stata ricoverata in ospedale, poi è stata ospite per qualche giorno di un
assessore gentile dal cuore grande. Adesso vive dalle suore vincenziane di
Ugento, ma è una sistemazione provvisoria e lei, Mimina, non pensa ad altro:
"voglio tornare con Nadia, altrimenti meglio stare da sola", continua a
ripetere. La vicenda della donna malata psichica e di aids in seguito a violenze
sessuali accolta in casa dall'assessore ai servizi sociali perché abbandonata
dalla famiglia e dagli istituti. Bolzano, l'uomo è stato riconosciuto dai
tatuaggi che la vittima aveva descritto alla polizia. Stupra una ragazza nel
parco: catturato. Bolzano - se ne andava tranquillamente in giro per le strade
del centro con appese alla cintura le chiavi di casa rubate alla sua vittima. Ma
non è questo l'unico indizio ad inchiodare Marcello Calabria - 27 anni, una vita
da balordo - alla responsabilità di aver violentato una ragazza di 16 anni.
Sulle braccia, sul collo, sul petto e sulle gambe porta tatuati quegli
aggressivi animali - draghi, scorpioni e altro - che la ragazza ha
minuziosamente descritto alla polizia immediatamente dopo essere stata
accompagnata all'ospedale. Infine ieri - poche ore dopo essere stato fermato
dagli agenti - Calabria è stato indicato senza esitazioni dalla vittima in
questura, in un confronto all'americana, in mezzo ad altre cinque persone. È
durato così poco più di 24 ore l'incubo dei bolzanini, sconvolti da uno stupro
avvenuto nel parco più frequentato della città, in pieno centro, dove fino
all'altro ieri i ragazzi venivano serenamente mandati da soli a giocare, fare
sport o andare in bicicletta. Come stava facendo la ragazza. Che pedalava
tranquillamente sulla pista ciclabile poco dopo le 13. ad un tratto ha sentito
un uomo arrivare in bicicletta alle sue spalle. Invece di superarla, l'ha
afferrata e aggredita. Lo stupro di una ragazza sedicenne, arrestato l'uomo.
Modena, un dentista di 58 anni vive da 15 mesi come un vegetale. in coma dopo
l'intervento e la clinica vuole 153 milioni. di Pierluigi Salinaro Modena -
doveva essere un intervento banale ma durante l'operazione è entrato in coma e
non si è più svegliato. Da quindici mesi vive come un vegetale il dentista
modenese Roberto Brunetti, 58 anni, e ora la casa di cura dove è stato operato
pretende dalla moglie quasi 153 milioni per quarantadue giorni di ricovero.
Brunetti doveva essere operato per una banale asportazione di polipi vescicali.
La mattina del 13 aprile novantaquattro l'intervento presso la casa di cura
Hesperia Hospital di Modena. Entrato in sala operatoria ha avuto un arresto
cardiaco, durato un quarto d'ora, che gli è stato fatale. "mio marito era
entrato da pochi minuti in sala operatoria - racconta la moglie Katia - e per lo
stesso malanno c'era già entrato altre nove volte. Un intervento di poco conto,
un urologo esperto non impiega più di qualche minuto e si può fare anche in
anestesia locale. Ma Roberto non ha mai sopportato il dolore e ha sempre
preferito la totale. del resto non c'erano controindicazioni: cuore in ottime
condizioni, quadro clinico generale più che buono. Lo attestavano gli esami. ad
un certo punto però la porta per la sala operatoria ha cominciato ad aprirsi e
richiudersi. Entravano medici, infermieri, personale sanitario. Ho chiesto cosa
succedesse e un medico mi ha detto che c'era un problema". Un problema durato
quindici minuti. Per tanto si è fermato il cuore del dentista. La sua forte
fibra ha retto, non il suo cervello, rimasto senza ossigeno. È uscito da quella
sala operatoria nelle condizioni in cui si trova tuttora. Condizioni che gli
permettono di vivere, ma come un "vegetale". Katia Brunetti ha portato il marito
ovunque, anche a Innsbruck, nello stesso ospedale dove i medici hanno
risvegliato dal coma il pilota di formula uno Wendlinger. Ma non c'è stato nulla
da fare. Unico progresso, ha aperto gli occhi ma il suo è uno sguardo fisso nel
vuoto. "Speranze non me ne hanno date molte, ma io continuo a credere in una sua
ripresa", dice la moglie che l'altro giorno si è vista recapitare un atto di
citazione del tribunale nel quale il Dottor Marco Ariani, legale di Hesperia
Hospital, la invita a saldare il conto con la casa di cura, 152.983.726 lire,
Iva compresa, corrispettivo delle prestazioni fornite che vanno dalla degenza
agli esami radiologici istologici ai diritti di segreteria alle trasfusioni e
alla fisioterapia. Non manca nemmeno il conto per il "materasso Clinitron", di
quelli che evitano le piaghe da decubito dovute a una lunga permanenza a letto
nella stessa posizione. "e pensare che a Innsbruck a mio marito hanno dovuto
curare anche una caviglia, dove si era formato un buco, proprio per la lunga
permanenza a letto", aggiunge la signora. Un anno fa Katia Brunetti si è rivolta
alla magistratura che dopo l'esposto ha aperto un'inchiesta. Il pm Enrico Chieri
di Modena ha disposto una perizia, che ha affidato ad un medico legale e ad
un'anestesista. L'esito è atteso tra poche settimane. Da parte sua l'Hesperia,
attraverso il suo legale, ha fatto sapere che "l'intervento è stato eseguito da
un chirurgo di fiducia del dottor Brunetti, legato all'Hesperia solo da un
rapporto di mera consulenza professionale, per cui nessun addebito poteva e può
essere imputato alla casa di cura". La vicenda del dentista entrato in coma in
seguito ad un banale intervento chirurgico effettuato alla casa di cura. Ora la
clinica pretende dalla moglie il denaro per il giorni di ricovero. Napoli, a
morsi strappa un dito a uno scippatore. Il ladro si presenta in ospedale senza
falange ma rifiuta l'intervento. E nelle ricevitorie tutti puntano sul 52: il
dito insanguinato. Napoli - tremava, quando si è presentato ai carabinieri. Le
labbra sporche di sangue, in mano il pezzo di dito strappato con un morso al suo
scippatore, poco prima. "non sono un mostro ... " ha mormorato Salvatore
Mocerino, 57 anni, di fronte a un brigadiere che stava sul punto di svenire. Ha
spiegato di aver colpito per legittima difesa. "voleva rubarmi mi la pensione,
non ci ho visto più ... "ho dato un morso al ragazzo che ha scippato la pensione
di mia madre, non voleva ridarmi i due milioni, mentre scappava gli ho afferrato
la mano, non ci ho visto più ... Ma una dose ancora maggiore di sangue freddo -
se possibile - l'ha mostrata l'altro, il presunto scippatore. Poche ore più
tardi, difatti, un Ragazzo di 23 anni, faccia d'angelo e mano lesta, alle spalle
una serie di precedenti penali, si è presentato all'ospedale Cardarelli con
l'indice destro bendato, la "telefalange", ovvero il polpastrello tranciato di
netto. da giovane uomo d'onore, ha negato tutto. Anche se in tasca i militari
gli hanno trovato 950 mila lire, metà del bottino: lui ha raccontato d'essere
stato vittima di un incidente stradale e, coerentemente, ha rifiutato
l'intervento di ricostruzione. "questo pezzo non è mio e non lo voglio". "ne è
sicuro? L'operazione è ancora possibile, il frammento è compatibile ed è in
buono stato". tra perdere un dito e la libertà, ha preferito la menomazione. Un
horror partenopeo, perfetto per la cabala e per l'aneddotica da vecchio boss.
Come Frank tre dita, il rapinatore della Chicago criminale che volle tagliarsi
le falangi rimaste intrappolate nella porta del caveau, pur di non ritardare la
sua fuga. Ieri mattina, appena la notizia ha cominciato a diffondersi, decine di
napoletani hanno affollato le ricevitorie per puntare sul 52 (il dito
insanguinato), il 5 (l'indice), il 72 (lo stupore), il 46 (la rapina). Era
mezzogiorno, quando l'"azzannatore" ha chiesto aiuto in caserma. Era in stato di
shock. Il dito è stata sistemato in una cella frigorifera, a disposizione dei
sanitari per l'eventuale intervento di sutura. Poi è arrivata la chiamata dal
Cardarelli, il nome del sospettato, la notizia del grande rifiuto. E il
frammento di indice destro è diventato un "elemento di prova". La macabra difesa
di un uomo nei confronti di un ladro che stava per rubargli la pensione. Il
padre è un poliziotto, separato: fa fuoco davanti alla moglie e tenta il
suicidio. Spara ai figli sotto casa. Massa, il bambino muore gravissima la
sorellina. La vittima ha otto anni, dodici la bimba ferita. L'omicida è in coma
profondo. Il nonno materno ha tentato di uccidersi dopo la tragedia. Di Franca
Selvatici e Giovanni Sillicani Massa - non si ferma la strage degli innocenti. A
Massa, in una magnifica giornata di sole un poliziotto in guerra con la moglie
ha fatto scendere in strada i suoi bambini Chiara e Nicola, di 12 e 8 anni, ha
estratto una pistola, calibro 6,35, l'ha puntata contro di loro, ha sparato
quattro colpi a bruciapelo, due per ciascuno dei suoi figli. Poi, mentre i
bambini crollavano a terra, ha puntato l'arma contro di sé e si è sparato alla
tempia. Dalla finestra la moglie Carol Chicchi ha assistito impotente al
massacro e ha perduto i sensi. Il piccolo Nicola è morto in serata mentre i
medici dell'ospedale di Massa tentavano disperatamente di bloccare la gravissima
emorragia. Chiara è in fin di vita nel reparto di rianimazione dell'ospedale
santa Chiara di Pisa. Il Padre assassino, Massimo Azzarà, 34 anni, di origine
calabrese, è clinicamente morto. Anche lui è ricoverato al policlinico di Pisa.
La madre dei bambini, Carol, 32 anni, è distrutta dalla disperazione e
controllata a vista. Suo padre, Augusto Chicchi, 55 anni, che l'aveva portata
via dal marito manesco e viveva con lei e con i bambini in un residence, ha
tentato di uccidersi con gli psicofarmaci poche ore dopo la tragedia ed è in
gravi condizioni all'ospedale di Carrara. Erano circa le due e mezzo del
pomeriggio quando Massimo Azzarà è arrivato davanti alla pensione residence nel
villaggio di San Leonardo dove la moglie era andata a vivere da quando aveva
deciso di separarsi da lui. Aiuole fiorite, tanto verde, muretti a secco. Un bel
posto per i bambini. Azzarà era a bordo della sua Maserati. Proveniva
dall'ospedale militare di Livorno. Si era fatto ricoverare qualche giorno fa per
una lombosciatalgia. Strombazzando con insistenza con il clacson, come faceva
spesso per far saltare i nervi alla moglie, ha fatto scendere i bambini. Nicola,
bruno e vivacissimo, un autentico campioncino di calcio (giocava con passione
nei pulcini dell'Arci Turano), è arrivato sulla sua mountain bike fiammante.
Gliela aveva regalata il padre il giorno precedente. A Chiara, appassionata di
letture, aveva dato invece il denaro per comprare due libri. Nicola è volato
verso il papà. Massimo Azzarà ha estratto la pistola, ha bloccato il bambino e
l'ha colpito alla testa e al petto. Chiara ha cercato di difendere il fratello
poi è fuggita terrorizzata. Il padre l'ha inseguita, l'ha afferrata per i
capelli, le ha sparato alla testa e alla spalla. Poi è tornato verso Nicola che
agonizzava in una chiazza di sangue, si è puntato la pistola alla tempia e ha
fatto fuoco. in questi mesi la Toscana sembra la terra di Erode. Prima Erika, 23
mesi, violentata e uccisa a Prato da qualcuno dei suoi familiari. Poi Ludovico,
6 anni, ucciso nel sonno dalla madre a Firenze. Ora Nicola e Chiara, vittime di
un padre che alcuni colleghi - suoi compagni di lavoro per anni nel posto fisso
di polizia del Forte dei Marmi - descrivono come "una persona tranquilla". Non
la pensava nello stesso modo Carol Chicchi. con Massimo era sposata da 14 anni.
Tante e tante volte era stata costretta ad abortire. Il marito era convinto di
amarla, diceva che non avrebbe mai potuto vivere senza di lei. Ma i familiari
parlano di scene furibonde, di botte, di violenze. Alla fine Carol aveva deciso
di lasciare quell'uomo. Giovedì aveva firmato gli atti per la procedura di
separazione legale. Due settimane fa Massimo dimostrò con chiarezza che stava
perdendo il controllo di sé. Raccontano familiari e amici che si presentò a casa
del suocero armato e cercò di portarsi via i figli sotto la minaccia di una
pistola. Se la cavò con una denuncia a piede libero. Niente carcere. Però
qualcuno cominciò a sospettare che fosse pericoloso. Gli tolsero la pistola di
ordinanza e lo trasferirono a Catania. Ma sembra che nel giro di pochi giorni
sia riuscito a farsi rispedire in Toscana, all'ospedale militare di Livorno. E
così ha potuto riprendere a perseguitare la moglie. Poi tutto è precipitato.
Fino alla "soluzione finale" del problema. Uccidere i figli per uccidere anche
lei, per ucciderla due volte, per farla impazzire dal dolore. La vicenda di un
padre poliziotto che in seguito ad una lite con la moglie uccide i figli e si
suicida. Materiale bellico, arrestato un detenuto in semilibertà. Armi sull'auto
clonata del giudice milanese. Di Lorenza Pleuteri Milano - cercavano un
rapinatore latitante, i poliziotti della squadra mobile di Milano. A Cologno
Monzese hanno trovato una vecchia Dyane azzurra imbottita di armi, munizioni e
micce detonanti e - un mese dopo, l'11 luglio - a Segrate hanno scovato una
Croma grigia rubata, con una targa falsa uguale a quella di un'altra Croma:
un'auto blindata del Ministero di Grazia e Giustizia in uso a un magistrato
della direzione antimafia milanese. E a legare il tutto ci sarebbe l'uomo
fermato dagli investigatori: Mauro Addis, il manovale del crimine passato al
terrorismo nero tra le file dei Nar e condannato a trent'anni con Giusva
Fioravanti e Gilberto Cavallini per l'omicidio di due complici. Le chiavi del
garage. L'ex estremista, detenuto in semilibertà del carcere di opera, a casa
teneva le chiavi della Dyane ed è accusato di avere la disponibilità anche del
garage dove era parcheggiata la berlina "clonata". Ma che rapporto c'è tra la
Croma del Giudice antimafia Gianni Griguolo e la macchina, stesso modello ma
colore diverso, sequestrata nel box dell'ex bandito e attivista nero? Qualcuno
progettava di sostituirsi al magistrato, di spacciarsi per lui magari per
entrare e uscire impunemente da un carcere o organizzare un'evasione? A che cosa
doveva servire la santabarbara nascosta nel doppiofondo della Dyane, assieme
alle micce, a una paletta del Ministero dei Trasporti e a mostrine, cinturoni,
targhe dei carabinieri e una seconda paletta - finta - dell'arma? "tutte le
ipotesi restano aperte - risponde il Capo della mobile milanese, Lucio Carluccio
- anche se riteniamo che le armi e la Croma siano probabilmente legate a una
attività criminale finalizzata alle rapine di un certo livello. La possibilità
di camuffarsi non può comunque far escludere qualcosa di più grave. Quindi,
anche l'auto con le targhe uguali a quelle del ministero - continua il
vicequestore Carluccio - potrebbe avere un qualche significato o essere solo una
coincidenza". Restano, intanto, le sequenze di una indagine lunga sedici mesi. È
nel marzo del 1993, seguendo le tracce di un latitante specializzato in rapine,
che i poliziotti vedono incontrarsi un suo "contatto" con l'autista di una Dyane
furgonata lasciata in sosta a Cologno Monzese. I due spariscono, il 4 giugno la
macchina viene perquisita. Dentro, in un vano ricavato tra le ruote posteriori,
ci sono un Kalashnikov, un fucile a canne mozze e uno a pompa, una carabina, tre
pistole e un revolver, micce, cinquemila proiettili, due coltelli e due
baionette, quattro silenziatori, la paletta del Ministero dei Trasporti e gli
oggetti con la fiamma dell'arma e le targhe "esercito italiano". Il proprietario
della Citroen, un anziano invalido, cade dalle nuvole e viene creduto. Ma
racconta che l'auto lui l'aveva data a un suo conoscente, quel Giuseppe Leone
che però risulta morto in un conflitto a fuoco con la polizia il 17 giugno 1993
dopo una rapina alla filiale padovana della Banca Popolare Veneta. Il mistero
comincia a dipanarsi quando gli investigatori, studiando alcune intercettazioni,
individuano un elettrauto di Segrate che si è fatto una fama di esperto nella
clonazione dei cellulari. Casa, laboratorio e garage del meccanico sono
"puliti". Un detenuto modello. La "sorpresa" - la Croma rubata, con la targa
uguale a quella del pm Griguolo - è nel box che ha prestato a Mauro Addis, fino
a quel giorno un detenuto modello che ogni mattina lascia il carcere di Opera
per andare a lavorare in uno studio di progettazione edilizia e sgobba per
laurearsi in architettura. E nell'abitazione segratese dell'ex estremista nero
c'è pure la chiave della Dyane con le armi sequestrate cinque settimane prima.
Il Cerchio, insomma, sembra chiudersi. Ma c'è un'ulteriore domanda: possibile
che Addis, a più di un mese dal ritrovamento della santabarbara, non abbia fatto
nulla per liberarsi delle chiavi della macchina arsenale e della scomoda Croma
chiusa nel suo box? L'inchiesta giudiziaria sulle armi trovate nell'auto del
giudice antimafia e su una vecchia Dyane azzurra. Arrestato l'ex estremista
detenuto in semilibertà. Le sequenze dell'indagine iniziata nel marzo 1993.
Taranto, vigili "armati" contro mendicanti e nomadi. Manganello anti immigrato.
Il sindaco Cito, ex telepredicatore, si è nominato Capo della polizia
municipale. Taranto - lui, il sindaco, le chiama "mazzette di segnalazione": in
realtà sono comuni manganelli quelli che Giancarlo Cito, primo cittadino di
Taranto, eletto nelle liste di At 6 - Lega D'Azione Meridionale, intende
affidare alla polizia municipale per combattere l'accattonaggio e l'immigrazione
clandestina. "in città non abbiamo uno scippo", ha dichiarato il sindaco. Dunque
è tempo di pensare ai clandestini e manganello sia, con buona pace dei sindacati
che sono insorti di fronte all'ultima uscita di Cito. "è un segno di degrado",
ha dichiarato il segretario nazionale del sindacato di polizia Siulp, Roberto
Sgalla. E ha aggiunto: "è ancora una volta il tentativo di raccogliere un facile
consenso in un'opinione pubblica che vive drammaticamente questi fenomeni
sociali". Giancarlo Cito, però, noto come ex telepredicatore (la sua emittente
televisiva, At 6, è stata oscurata dal garante), sotto processo per presunte
connivenze mafiose, non intende assolutamente fare marcia indietro. Al
contrario: per non correre rischi, il sindaco ha deciso di assumere il controllo
diretto della polizia municipale. "ci sono troppe cose che non quadrano. Ho
l'impressione che abbiano politicizzato il corpo", ha spiegato Cito, sempre più
determinato a impiegare i vigili urbani nella lotta ai nomadi e ai clandestini,
una funzione da esercitare rigorosamente con "la mazzetta di segnalazione". E se
la Cgil funzione pubblica non ha digerito il provvedimento, il sindacato della
polizia municipale Sulpm ha assunto una posizione più cauta ed è apparso
possibilista. "la mazzetta di segnalazione - ha dichiarato il segretario
regionale, Michele Lupo - può essere un utile strumento di lavoro, così accade
in altre regioni italiane. Va sottolineato che verrà usata con estrema
attenzione e buonsenso". Insomma, il sindacato dei vigili garantisce: non ci
saranno persecuzioni. "noi prendiamo le direttive - ha detto Michele Lupo - ma
sapremo farne buon uso, con la massima prudenza. E poi si tratta di un semplice
deterrente". Già, un deterrente che, nei piani di Cito, dovrebbe stroncare
l'immigrazione clandestina ed eliminare l'accattonaggio per le strade del
capoluogo jonico. Potenza del manganello, Cito ne è convinto. Per il momento, il
Sindaco fa sapere di "non avere nulla da eccepire sulla legge internazionale",
ma aggiunge che "ci sono anche le leggi dello stato italiano da far rispettare".
"e le leggi - ha ribadito Cito - dicono che è necessario avere i documenti in
tasca e vietano di utilizzare i bambini per chiedere l'elemosina". La decisione
del sindaco della provincia pugliese intende affidare manganelli alla polizia
municipale per combattere l'immigrazione clandestina e l'accattonaggio. Le prese
di posizione del sindacato di polizia del sindacato vigili su questo
provvedimento. I testimoni raccontano: una parte della collina si è sgretolata e
ha sommerso la città". Sepolti vivi dal fango. dopo le piogge la valanga
trecento morti in Turchia. Ankara - una montagna di fango sulla città, cinquanta
case, più che altro baracche, sepolte dalla terra, forse 300 le persone uccise
dalla valanga. Lutto e dolore a Senirkent, nella Turchia meridionale. La
tragedia è avvenuta nella notte, quando già da almeno una settimana le forti
piogge che si stavano abbattendo sulla regione avevano fatto temere la
possibilità di un disastro di dimensioni difficilmente quantificabili. "c'è
stato un primo smottamento - ha raccontato un testimone della sciagura - una
parte della collina s'è come sgretolata, travolgendo le case che sorgevano sulle
sue pendici. Poi la montagna di fango è scivolata rapidamente verso il centro
della città travolgendo e sommergendo tutto quello che trovava sulla sua strada.
Quando la valanga s'è fermata, abbiamo visto uno spettacolo agghiacciante: il
centro cittadino non c'era praticamente più, al suo posto solo un mare di fango
e qualche detrito che emergeva dalla coltre marrone". I soccorsi sono scattati
immediatamente e sul posto s'è recato anche il ministro dell'interno, Nahit
Mentese e un'equipe di tecnici specializzati. Quando le ruspe sono entrate in
funzione per raggiungere le case sommerse, dal fango sono venuti fuori decine di
corpi mutilati. "ad ogni metro troviamo cadaveri - ha raccontato un impiegato
dell'ufficio del governatore - ci sono case devastate dalla frana, e migliaia di
persone, tra cui moltissimi bambini, che oggi non hanno più un tetto dove
rifugiarsi". Nel centro di Senirkent vivevano diecimila persone. Il bilancio
ufficiale, fornito dallo stesso ministro dell'interno, è di 29 morti accertati e
una quarantina di feriti. Ma lo stesso ministro ha spiegato che le vittime,
certamente, sono molte di più e non ha escluso che si possa raggiungere la cifra
di 300 morti. "le squadre di soccorso stanno facendo l'impossibile per strappare
alla morte chi è rimasto sommerso dal fango - ha raccontato ancora il Ministro
dell'interno - una donna è stata estratta viva dalle macerie della sua casa dopo
13 ore di lavoro". L'ospedale cittadino s'è rapidamente riempito di feriti:
"ogni minuto ne arrivano altri - ha detto un'infermiera del nosocomio - per
molti non c'è più niente da fare, se non cercare di assisterli fino alla morte
lenendo loro il dolore. E i cadaveri si ammucchiano sui cadaveri, la camera
mortuaria è piena di corpi. d'ora in poi dovremo portarli da un'altra parte. Il
primo ministro signora Tansu Ciller e il presidente della repubblica Suleiman
Demirel, che è rientrato ieri sera da una visita in Macedonia, hanno inviato
messaggi di cordoglio, assicurando il massimo appoggio delle autorità. Demirel è
atteso oggi sul luogo della tragedia. L'opera dei soccorritori è però ostacolata
dalla pioggia che continua a cadere nella zona, rendendo difficile l'uso dei
mezzi meccanici e costringendo gli uomini impegnati negli scavi a procedere con
estrema cautela. Il Mare di fango, infatti, è estremamente instabile, così come
altre zone della collina. Il rischio di nuove frane è altissimo e, spesso, il
lavoro di ricerca dei superstiti si deve interrompere per consentire il
puntellamento, con mezzi di fortuna, dei muri pericolanti, difficilmente in
grado di resistere alla pressione esercitata dal fango. E continua intanto a
piovere in molte parti della Turchia, inclusa la capitale Ankara. La pioggia ha
provocato l'allagamento di migliaia di case, una ventina di vittime e danni
calcolati in oltre 50 miliardi di lire. secondo le previsioni le piogge
proseguiranno anche per tutta la giornata odierna. La protezione civile turca e
l'esercito sono stati messi in stato di massima allerta, pronti ad intervenire
dove potrebbero verificarsi nuovi smottamenti o nuovi allagamenti. I fiumi si
sono ingrossati un pò ovunque e minacciano di straripare. Ma il pericolo
maggiore viene dalle colline che sovrastano le città turche, colline a cui sono
stati tagliati tutti gli alberi e su cui sorgono bidonville abitate da migliaia
e migliaia di persone. Uno smottamento come quello avvenuto a Senirkent potrebbe
avere conseguenze tragiche. La tragedia causata dalla valanga nella cittadina
della Turchia meridionale causata dall'alluvione. Intervento del ministro
dell'interno. Usa, 9 vittime da caldo. Washington - almeno nove persone sono
morte negli Stati Uniti per l'ondata di caldo che attanaglia il centro del paese
e che si sta spostando verso la costa orientale. Tre donne morte a Kansas City,
dove la temperatura ha raggiunto i 55 gradi centigradi. Altre due persone sono
morte a Chicago e altre quattro fra il Texas e l'Oklahoma. A Washington e in
altre città è stato dato l'allarme: uscire di casa il meno possibile e tenere al
massimo l'aria condizionata. A Chicago la temperatura era ieri di 41 gradi
centigradi: la più alta mai toccata in quella regione. in molti stati il tasso
di umidità supera d'estate il 90 per cento. La morte di nove americani causata
dall'ondata di caldo. Vacanze novantacinque. Cresce di nuovo l'allarme dopo i
casi vicino a Verona. Pesca 22 piranha nel Ticino. Verona - I primi li avevano
pescati nel Menago, un placido affluente del Tartaro, vicino a Legnago. Ora il
Piranha, il vorace predatore dei mari tropicali, è stato segnalato anche nella
provincia pavese. Nelle anse del Ticino un pescatore ne ha addirittura pescati
ventidue. "quando ho avvistato il branco", racconta Giancarlo Pochintesta, "ho
subito capito che era una specie molto vorace. Ho dovuto rinforzare la lenza
perché con un morso, il primo esemplare che aveva abboccato, ha letteralmente
tranciato l'amo a metà". Quando li ha offerti a cena agli amici ("erano ottimi")
i primi sospetti. Gli esami degli esperti hanno poi confermato il sospetto.
Giorni fa i giornali tedeschi avevano rilanciato la notizia, mettendo in allarme
i turisti in partenza per il Lago di Garda. A causare queste insolite presenze
sarebbero stati i collezionisti di specie tropicali nell'acquario del salotto.
Quando il pesce cresceva troppo veniva abbandonato nel fiume più vicino. Un
gesto irresponsabile che potrebbe ora alterare la fauna ittica già minacciata
dall'inquinamento. Ma ci penserà l'inverno a fare giustizia. sotto i 23 gradi i
piranha muoiono. Segnalati pesci piranha nelle anse del Ticino probabilmente
gettati da collezionisti di acquari. Breve testimonianza del pescatore.
Abbattuti 5 esemplari: tam tam "contro il safari. Portofino a caccia dei
cinghiali anti turisti. Di Massimo Calandri Portofino - il "safari" notturno al
cinghiale s'è risolto in un mezzo fiasco, ma per fortuna è stato smentito chi
ieri sera temeva di vederli scorrazzare tra i ciottoli della suggestiva
piazzetta di Portofino, magari grugnire soddisfatti tra gli attesi Piersilvio
Berlusconi e Rotschild, la biondissima Ivana Trump e Sting, grufolanti ospiti a
sorpresa del concerto jazz di Ray Charles: Evidentemente le serate mondane non
vanno a genio ai porcastri selvaggi genovesi - almeno duecento esemplari, dicono
- che quest'estate sembrano aver preso possesso del parco del monte di
Portofino, spaventando gli abitanti della zona e arrivando persino a tuffarsi
nel Golfo del Tigullio. I cinghiali preferiscono nuotare tra i bagnanti di
Zoagli e Santa Margherita Ligure, assalire gli automobilisti che percorrono le
strade dell'entroterra, raspare tra gli orti. Ma la notte, no. All'alba di
venerdì gli animali hanno lasciato con un palmo di naso l'"esercito" di
cacciatori che su ordine del prefetto aveva organizzato un safari elettronici in
piena regola. Una battuta di sei ore, protagonista una ventina di "specialisti"
armati di doppiette, carabine e pistole, che ha regalato cinque carcasse in
tutto: tre femmine di media stazza e due cuccioli, crivellati di proiettili e
scuoiati nell'oscurità dalle mani esperte delle guardie forestali. Un
fallimento, per chi scommetteva sull'abbattimento di decine d'esemplari.
L'assessore regionale alla caccia Egidio Banti ha tuttavia preannunciato nuovi
"abbattimenti selettivi": colpa dei giornalisti curiosi che hanno cercato di
seguire il safari, se il numero dei capi uccisi è "limitato". Era trascorsa da
poco la mezzanotte quando Carlo Repetto, direttore dell'ente monte di Portofino,
ha suonato la carica ai suoi cacciatori: una decina di guardie ecozoofile, mezza
dozzina di carabinieri, altrettante guardie forestali, un pugno di vigili urbani
e qualche rappresentante dell'ente. Si sono radunati ai piedi dello
straordinario hotel che D'Annunzio aveva ribattezzato Portofino Vetta, hanno
diviso il parco in sei "posti di blocco" ferocemente presidiati. Poi, un
misterioso rumore in lontananza: un tam tam ossessivo, inquietante. Ci hanno
pensato i vigili urbani a far tirare un sospiro di sollievo all'"esercito": in
una radura cinque ragazzi picchiavano sulla tesa di alcuni "jambé", tamburi
africani. "siamo musicisti dilettanti, ci stavamo esercitando - hanno provato a
giustificarsi -. Ci hanno mandato via dalla spiaggia di Rapallo, dicono che
facciamo troppo casino: e allora siamo saliti quassù, pensavamo non ci fosse
nessuno". Scusate, dicevano, ma intanto continuavano con il tam tam: "speriamo
che i cinghiali lo sentano, e se ne stiano rintanati", ridacchiavano fra di
loro. All'una e cinquantadue minuti, il primo sparo. Carabina Winchester. Poi un
colpo, ed un altro ancora. "non voleva morire, quella bestiaccia". Via radio le
comunicazioni tra i diversi "posti di blocco": "scuoiateli subito, altrimenti
con questo caldo marciscono". Altri spari ancora, poi una lunga attesa. L'ultimo
proiettile viene esploso alle 4:52. sono le 6, quando il safari viene chiuso.
Ray Charles può suonare, la piazzetta è al sicuro. Su ordine del prefetto e
dell'Assessore regionale alla caccia, organizzato safari contro i cinghiali che
invadono la città. Vacanze novantacinque. Londra, trenta milioni all'anno per
visitare con il Principe luoghi artistici. Carlo guida turistica per ricchi.
Londra - per avere il principe Carlo d'Inghilterra come guida turistica in giro
per il mondo, i ricchi turisti americani pagheranno trenta milioni all'anno.
L'erede al trono del Regno Unito, grande amante delle arti e dell'architettura
classica, lavorerà - ovviamente - solo per beneficenza: il ricavato del suo
lavoro come guida finanzierà infatti la sua fondazione di architettura e la
lancerà sul mercato americano. L'Iniziativa, anticipata ieri dal quotidiano
Daily Mirror, è stata illustrata ieri sera nel corso di un banchetto ad
Highgrove, la residenza di campagna nella quale il principe Carlo aveva invitato
venticinque ospiti miliardari, fra i quali l'attrice Barbra Streisand e il
cantante Elton John. Per andare con Carlo a visitare monumenti ed opere d'arte,
dall'India al Sudafrica, senza tralasciare ovviamente la vecchia Europa, i suoi
sostenitori dovranno impegnarsi a pagare per cinque anni, ogni anno, trenta
milioni di lire. Che non è cifra da poco, così come non è cosa da tutti i giorni
avere un erede al trono come guida turistica. E mentre Carlo pensa
all'architettura, il fratello minore Edoardo cerca di mantenere in vita la sua
società di produzione televisiva. L'ultimogenito della regina Elisabetta è
l'unico ad avere un lavoro vero e proprio, ma le cose sembra che non gli vadano
molto bene. La società di produzione Ardent, fondata a dicembre del 1993, ha già
accumulato perdite per oltre un miliardo di lire. Finora ha prodotto solo un
documentario di cinque ore sul "real tennis", un tipo di tennis popolare ai
tempi di Enrico VIII. Il principe Edoardo in questi giorni si trova all'estero
per lavoro, ma il suo socio Eben Foggitt tiene a bada i giornalisti dicendo che
le perdite, sebbene vistose, erano previste. Chi invece non ha problemi è Sara,
duchessa di York, moglie separata del principe Andrea. Il suo cartone animato
"Budgie" l'Elicottero va fortissimo e lo ha appena acquistato per oltre due
miliardi di lire la televisione americana Fox. Secondo alcuni esperti del
settore Budgie farà guadagnare alla duchessa e ai suoi soci almeno 750 miliardi
di lire in cinque anni fra diritti d'autore e proventi dalla vendita di
giocattoli, magliette e oggetti vari. Iniziativa del principe inglese per
finanziare la sua fondazione di architettura. Al fratello minore impegnato in
una società di produzione televisiva, gli affari non vanno bene. Nuovo allarme
per i club inglesi dall'Uefa misure antihooligans. Ginevra - dieci anni dopo
l'Heysel, torna l'allarme per le squadre inglesi nelle coppe europee. Saranno
considerate partite ad altissimo rischio quelle che le squadre d'Oltremanica
disputeranno in Champion S League, coppa delle coppe e coppa Uefa: lo stato
d'allarme è stato deciso ieri a Ginevra dal comitato esecutivo dell'Uefa. Per
tutte le gare dei club inglesi saranno quindi adottate particolari misure di
sicurezza. Le partite potranno aver luogo soltanto in impianti con almeno l'80
per cento di posti a sedere, prescrizioni analoghe a quelle dei mondiali. Ci
saranno sempre interi settori vuoti tra una tifoseria e l'altra. Saranno presi
particolari accordi con le forze dell'ordine prima di ogni match, e seguiti con
particolare attenzione tutti gli spostamenti dei tifosi inglesi. Il nuovo
allarme scaturisce dai gravissimi incidenti verificatisi si il 15 febbraio
scorso a Dublino durante Eire - Inghilterra. I tifosi inglesi lanciarono oggetti
in campo dalle tribune superiori e soprattutto presero ad aggredire i tifosi
dell'Eire, fino a costringere l'arbitro a sospendere la partita. da allora in
tutta Europa è tornato l'allarme Hooligans. Calcio - per le partite delle
squadre inglesi nelle coppe europee verranno adottate misure di sicurezza.
Stanley Matthews torna in campo a 80 anni. Londra - sir Stanley Matthews (nella
foto), leggenda del calcio inglese, tornerà in campo a 80 anni in un match
benefico. Giocherà un quarto d'ora con il Clavedon Town nell'amichevole contro
il Bristol City, club di seconda divisione. Calcio. Il governo dice no alle
richieste dei presidenti, Pescante fa un'offerta: ma è una politica suicida". Il
toto rischia il blocco. I club soli contro tutti "subito 250 miliardi". di
Fulvio Bianchi e Aligi Pontani Roma - è rottura totale. Tre riunioni, una
corposissima delegazione (14 persone). A palazzo Chigi, per arrivare ad una
conclusione scontata: il governo non dà una lira al calcio, tocca al Coni
risolvere adesso tutti i problemi. Luciano Nizzola, presidente della lega, si è
fatto spalleggiare da tre "falchi": Giraudo (Juve), Sensi (Roma) e Ferrara
(Palermo). Ribadite le richieste. Anzi, le cifre sono addirittura più alte di
quelle uscite giovedì in assemblea, a Milano: si parlava di 200 miliardi?
Macché, i miliardi che i presidenti vogliono, esigono, sono oltre 250,
altrimenti niente calendario, quindi niente schedine. Pescante ha risposto che
le quote del totocalcio non si toccano, qualche soldo può arrivare da totogol
(15 miliardi), dal credito sportivo (una trentina) e magari dalle pieghe del
bilancio della Federcalcio. In tutto, se va bene, una cinquantina di miliardi:
un'inezia rispetto a quello che chiedono i padroni del calcio. "ma la loro è una
tesi suicida: con l'amministrazione selvaggia non si va lontano" sostiene
Pescante che teme lo scardinamento del sistema sportivo italiano. Adesso le
tappe forzate: nei prossimi giorni Matarrese andrà ancora al Coni. E la lega
farà un'altra assemblea il 24/25 luglio, a Milano ("verrò anch'io, voglio
guardarli in faccia i presidenti, a cominciare da mio fratello", ha tuonato
Matarrese) prima della scadenza dell'ultimatum. Il mattino presto - la prima
riunione alle 8:30. Tutti in Figc, per chiarirsi le idee e andare
(possibilmente) compatti da Lamberto Cardia, sottosegretario alla presidenza del
consiglio con delega sullo sport. Ma i contrasti col Coni emergono subito:
Pescante non parla di soldi ma fa solo promesse vaghe. Tocca a Giraudo
sciorinare le cifre, davanti ad un attonito Matarrese: "vogliamo 250 miliardi
complessivi, cioè il raddoppio delle quote totocalcio (ndr, attualmente alla
lega spettano 64 miliardi), 60 miliardi dal totogol e agevolazioni fiscali".
Palazzo Chigi - via, tutti a palazzo Chigi con l'auto blu: entrano in 14
nell'ufficio di Cardia. Poco meno di tre ore per scoprire quello che già
sapevano, cioè che "le entrate dell'erario non si toccano" (parole del
sottosegretario), semmai il governo può dare una mano per agevolare l'iter
legislativo di modifica della legge novantuno (società a scopo di lucro), del
credito sportivo e soprattutto del nascente totoscommesse. Il Coni è sulla
stessa linea: presenta il suo bilancio e anche il progetto di un nuovo gioco (di
cui leggete a parte), chiarendo che non è facile trovare soldi freschi, di
questi tempi. In ogni caso, secondo Pescante, le richieste del calcio sono
troppo lontane dalle disponibilità del Coni per poter essere accettate. Cardia
ipotizza anche il ricorso a un decreto legge d'urgenza perché sia avviato il
progetto totoscommesse, in cui sarebbe più alta la percentuale per i club
rispetto a quella ottenuta dagli attuali concorsi pronostici. Ma nulla di più.
Fine riunione. "e adesso che raccontiamo ai giornalisti? "raccontiamo - voce di
Nizzola - quello che è successo, cioè che ce ne torniamo a casa con un pugno di
mosche ... S'infuria Pescante, fra i due si accende un battibecco: "questo è il
bilancio del Coni, arrangiatevi voi". Poi, davanti ai giornalisti parole al
miele, ringraziamenti e inchini al governo. Ma visi neri. Le strade si separano:
con Cardia ormai non c'è più niente da dire. non sono previsti altri incontri
(almeno a breve termine). Ancora in Federcalcio - di nuovo in Figc: stavolta
senza rappresentanti del Coni. Il Confronto ora è fra Matarrese e Nizzola. Il
presidente federale cerca una via d'uscita. La lega compatta riafferma le sue
posizioni: non una lira in meno. "o i soldi, o blocchiamo tutto". I tempi
stringono: per stampare e distribuire le schedine della prima giornata di
campionato (27 agosto) servono almeno tre settimane, c'è il rischio concreto che
possa saltare il totocalcio. Matarrese chiede di spostare la data del varo dei
calendario dal 27/28 luglio ai primi di agosto. Nizzola si oppone: "ho
un'assemblea dei presidenti fra dieci giorni, che racconto? sono anni che qui
non cambia nulla, noi siamo il volano dello sport. Lo vogliono capire, o no?
Pescante a parole dice di averlo capito: ma i suoi margini di intervento ormai
sono ridottissimi. Non vuole toccare il totocalcio, non vuole togliere ossigeno
alle altre federazioni (e vedere scatenata l'opposizione del consiglio
nazionale). "qui c'è gente che vuole il raddoppio di tutto, ma sono
amministratori delegati o dirigenti sportivi? in un paese ridotto così, come si
fa a chiedere tanto? "e così dopo la disponibilità, il Coni è pronto a rompere
su tutto. Calcio - la vertenza dei presidenti dei vari club per avere più soldi.
La riunione a palazzo Chigi che non accetta le loro richieste economiche. Il
presidente del coni fa un'offerta. Un attacco al sistema. La vertenza dei
presidenti merita attenzione: i padroni dei club minacciano di bloccare il
totocalcio, unica fonte di finanziamento dello sport, fonte di entrate per lo
stato. da ormai tre mesi, la lega di Milano ha deciso la linea dura e boia chi
molla. Quanta simpatia susciti nell'opinione pubblica questo insistente bussare
a denari è presto detto: basta leggere le lettere di protesta che arrivano ai
giornali. Dalla loro, i presidenti delle società professionistiche hanno un
ragionamento: noi produciamo lo spettacolo, noi vogliamo ricavare di più. Detto
che questa vertenza naviga in mezzo a leggi superate, c'è da aggiungere non
hanno torto, ma non scoprono né propongono nulla di nuovo. Nessun progetto di
sviluppo, nessun tipo di cooperazione o attenzione verso le esigenze degli altri
sport. In nome del toto, chiedono solo un brusco aumento delle loro entrate, in
spregio al momento del paese e del calcio stesso, alla fine di una campagna
acquisti condotta all'insegna dell'eccesso. Ma l'errore più grave è un altro: i
Presidenti vedono nel Coni una controparte e si portano così oggettivamente
fuori dal sistema sportivo italiano. Si mettono contro tutte le altre
federazioni: perfino Matarrese, fino a ieri paladino delle richieste dei
presidenti, si tira indietro. Rompere con il Coni significa scegliere un modello
americano e iper professionistico: sono in grado i club di gestire un processo
del genere? Vogliono vendere tutto il calcio, secondo i criteri del mercato e
dell'audience (gli spettatori vengono dopo). Nei prossimi giorni, la risposta.
con una certezza: al massimo i presidenti potranno avere il sostegno di qualche
ultrà. Calcio - commento sulla vertenza economica dei presidenti dei vari club.
Con la lotteria Major crea la laurea - sport. Londra - con i soldi della
lotteria nazionale sarà creata un'"accademia britannica per lo sport". Lo ha
deciso il primo ministro, John Major, che ha annunciato un piano governativo che
prevede la spesa di 100 milioni di sterline (circa 257 miliardi di lire) per
l'istituzione dell'accademia, che avrà lo scopo di istituire l'insegnamento in
scienze dello sport. Previsto anche un maggiore finanziamento dell'attività
motoria nella scuola. Piano governativo del primo ministro inglese per creare
un'accademia britannica per lo sport. Il coni ha presentato in segreto un
progetto "pronto uso", da utilizzare subito, prima del varo del totoscommesse.
Ecco la nuova schedina, ha quattro segni. Roma - Vogliono chiamarlo totoflash.
Oppure Supertoto, Mastertoto, Totostar. Il nome non è ancora sicuro. Il gioco
nemmeno, anche se nell'idea del coni dovrebbe anticipare la nascita del
totoscommesse, che potrebbe anche slittare al novantasette. Ci sono dettagli da
mettere a punto: ma il progetto del nuovo concorso è stato presentato ieri, non
ufficialmente, dal coni. Al governo, alla Figc, alle leghe. "constatata
l'impossibilità di procedere in tempi brevi all'introduzione delle scommesse -
si legge nel dossier - si è predisposto un progetto mirato ad offrire una
soluzione che garantisca la regolarità dei campionati con un nuovo gioco
realizzabile in pochi mesi". In altre parole: uno strumento tampone per
rastrellare altri miliardi ed evitare il boicottaggio delle schedine. Il gioco
sfrutta le stesse trenta partite del totogol. Il meccanismo non è stato ancora
del tutto chiarito, se a "totalizzatore" (tipo totocalcio e totogol) o più
vicino invece alla martingala, al tipo di scommessa cioè che in questo momento è
praticabile solo presso i bookmakers clandestini o quelli inglesi (e in cui
conosci subito, al momento della puntata, quanto sarà l'eventuale vincita).
Probabilmente si tratterebbe di una via di mezzo. Comunque si potrà giocare a
blocchi di 5, 6 o 7 partite. per ogni gara quattro tipi di pronostici (e non tre
come per il totocalcio): la vittoria interna, la vittoria esterna, il pareggio
con o senza reti. La Puntata (10, 20, 30 mila lire etc) sarà indicabile sulla
schedina stessa. Compreso un moltiplicare che può raddoppiare o addirittura
triplicare la puntata. Al termine delle giocate - è scritto nel progetto - viene
ripartito il montepremi sulla base della totalizzazione di giocate effettuate
per ogni singolo gruppo dai giocatori". La schedina non riporta l'elenco
completo delle trenta partite (sono indicati soltanto i numeri delle gare, gli
stessi di quelle del totogol) e soprattutto può essere convalidata nelle stesse
macchinette attualmente presenti nelle ricevitorie. Giusto qualche piccolo
aggiornamento nel software, il che consentirebbe di partire entro la fine
dell'anno. Per quanto riguarda il totoscommesse, Cardia ieri si è impegnato a
intervenire presso Dini per avviare l'iter legislativo prima dell'inizio dei
campionati, ricorrendo anche a un decreto. Ma i Problemi di attuazione
(affidamento del "banco", sistema di raccolta delle giocate ecc) ritarderebbero
comunque l'introduzione del gioco. Anche Pescante, a questo punto, vorrebbe
invece spingere sull'acceleratore: anche ieri ha ricordato il pericolo che le
scommesse sul calcio cadano in mano ai bookmakers inglesi. Calcio - il progetto
del comitato olimpico nazionale per il nuovo concorso simile al totogol.
Mercato. Ingaggiato con 7 miliardi il centrocampista svedese dell'Arsenal. Penso
subito allo scudetto". Schwarz, la Fiorentina è più bella. Londra - Vittorio
Cecchi Gori ha il suo terzo straniero: è Stefan Schwarz, 26 anni, svedese,
centrocampista. L'affare è stato chiuso ieri pomeriggio a Londra, nella sede
dell'Arsenal. Alla società inglese vanno 7 miliardi, più gli incassi di due
amichevoli ancora senza data. Il giocatore ha firmato un contratto triennale
(con opzione della fiorentina sul quarto anno) da 550 milioni netti a stagione.
Due giorni fa le due società erano ancora distanti: la fiorentina offriva sei
miliardi, gli inglesi ne chiedevano otto e mezzo. Ma poi, faccia a faccia, tutto
è diventato più semplice. Schwarz insisteva con la sua società per essere
ceduto, la fiorentina forzava la mano per riuscire a chiudere tutto e quindi a
portare subito il giocatore a Firenze dove questa mattina a Coverciano la
squadra sarà presentata ufficialmente. E Mister Friar, direttore generale
dell'Arsenal, non si è indurito troppo sulle sue richieste. Nel giro di 50
minuti le parti hanno trovato l'accordo. "merito soprattutto del giocatore che
non è mai retrocesso dalle sue posizioni" ha spiegato poi Luciano Luna,
consigliere delegato della fiorentina. "la Fiorentina è la squadra del futuro.
Una formazione giovane e piena di talenti che può subito pensare allo scudetto"
ha dichiarato Schwarz senza indugiare nemmeno un pò. Per lo svedese
centrocampista arrivato quattro volte allo scudetto (due con il Malmoe e due con
il Benfica) questo trasferimento in Italia arriva come una vera liberazione. "io
e mia moglie, che è portoghese, non ne possiamo più di questo clima. Preferiamo
tornare a respirare un'atmosfera latina". Claudio Ranieri inseguiva Schwarz già
ai tempi del Napoli. Anche la Sampdoria lo aveva trattato un anno fa (Erikson lo
aveva avuto con sé al Benfica). Ma alla fine è stato Cecchi Gori a chiudere
l'affare e quindi a trovare l'ultimo tassello del suo centrocampo. "sarà il
nostro Paulo Sousa" aveva dichiarato pochi giorni prima Cecchi Gori. Stefan
Schwarz giocherà da mediano sinistro. Calcio mercato - l'ingaggio del giocatore
svedese dell'Arsenal nella fiorentina. Calcio news. Inter, più soldi per Roberto
Carlos. Milano - è a un passo dalla conclusione, la trattativa dell'Inter per
l'ingaggio del terzino brasiliano Roberto Carlos. Unico ostacolo: il prezzo,
salito di molto dalla prima trattativa condotta dall'ex presidente Pellegrini.
Dieci miliardi da versare al Palmeiras (erano quattro a gennaio) e soprattutto
il malumore di Scala a fare da freno. Il giocatore è di proprietà della
Parmalat, il tecnico del Parma ha chiesto a Tanzi che venga ceduto solo in
comproprietà. Pizzi, intanto, ha accettato il trasferimento a Napoli,
solleticato dalla promessa che l'ingaggio (700 milioni netti l'anno) gli verrà
versato per intero. Coppa America, Brasile e Colombia nei quarti - dopo
Argentina, Uruguay, Paraguay e Messico, anche Brasile e Colombia si sono
qualificate per i quarti della coppa America. Da domani il via ai quarti. Gruppo
b: Brasile - Colombia 3-0 (30esimo Leonardo, 76esimo Tulio, 85esimo Juninho).
Ecuador - Perù 2/1 (62esimo Diaz, 77esimo Mora, 84esimo Tenorio (aut): l'Ecuador
ha giocato dal 65esimo in dieci per l'espulsione di Carcelen). Verona, nuovo
presidente - Alberto Mazzi, 32 anni, figlio di Eros, è il nuovo presidente del
Verona. Ancora contro i gay - Daniel Passarella, Ct dell'Argentina, insiste: se
scoprissi tra noi un gay prenderei dei provvedimenti: è certo che per gli
omosessuali in una squadra allenata da me non c'è posto". Crisi al Flamengo - i
capricci di Romario hanno causato una prima vittima: è stato licenziato
Vanderlei Luxemburgo, allenatore del Flamengo, dopo un'ultima lite con
l'attaccante. Brevi notizie del mondo del calcio. Primo giorno di prove a
Silverstone, Berger quarto Alesi sesto. L'Agip mette in discussione i controlli.
Ferrari gambero mistero benzina. Dal nostro inviato Carlo Marincovich
Silverstone - la Ferrari gambero continua a andare indietro. Quarto Berger a un
secondo e mezzo dal capofila Hill, sesto Alesi ancora più distaccato. dopo la
batosta presa in Francia due settimane fa, questo è un altro inizio sconsolante.
che frustrazione per i ferraristi. Quando un uomo solido come Todt non sa che
spiegazioni fornire vuol dire che tira brutta aria, che nemmeno lui con la sua
fantasia riesce a trovare una causa prima ancora di rivelarla all'esterno. da un
lato la situazione non è poi così tragica. Un ingegnere avveduto prima ancora
delle prove di ieri diceva: "in fondo, il nostro posto naturale è il quinto o
sesto posto che può diventare quarto o quinto quando qualcuno degli altri
sbaglia. In certi gran Premi hanno sbagliato gli altri e noi siamo andati
meglio, in altri gran Premi non sbagliano e noi torniamo al posto naturale per
noi". È vero, ma il discorso non finisce così. Perché a differenza di altre
gare, qui si comincia a vedere che la Ferrari arretra rispetto agli altri, va
più piano, ricomincia a fare una fatica crescente. È la Ferrari che va realmente
indietro o sono gli altri che hanno fatto passi avanti? Quest'ultima è la
risposta giusta. E di qui nasce una palese frustrazione nel clan del cavallino.
"prove di qua, prove di là - dice Berger che di solito è il più realista sui
guai Ferrari - ma non si riesce a fare un passo avanti. non lo so da che cosa
dipende. Il 12 cilindri. Avrà pure delle colpe ma non mi sentirei di dire che è
il vero responsabile di questa situazione. Il 10 cilindri andrebbe meglio per
noi? Anche su questo non mi sentirei di dire sì. Io comincio a credere che gli
altri (cioè la Renault, ndr) abbiano introdotto delle tecnologie o delle
metodologie nuove di collaudo, perché altrimenti non si spiega il grosso passo
avanti che hanno fatto a Magny Cours e adesso qui. Ci sono poi anche dei
problemi con la macchina che non ha trazione ma a quelli si potrebbe anche
ovviare". Alesi cerca di consolarsi dicendo che le altre scuderie, quelle
inglesi, dunque Benetton e Williams, hanno fatto migliaia di chilometri di prove
su questo che è il "loro" circuito e la Ferrari no. E c'è del vero anche in
questo ma non sufficiente a spiegare quasi due secondi di distacco. Lo stesso
Todt, più taciturno e preoccupato che mai, ammette: "è una scusa insufficiente".
Da che dipende allora questo momento morto della Ferrari che le prova tutte ma
non viene a capo di nulla? Ci ha pensato l'Agip a fare un pò di chiasso in
materia adombrando il sospetto che le benzine altrui (la Elf, ndr) potrebbero
anche non essere regolari. "abbiamo un regolamento tecnico - spiega Alberto
Santevecchi dell'Agip - che blocca ogni ricerca nel campo dei carburanti. Ma
adesso assistiamo a dei risultati che non siamo in grado di fornire ai nostri
clienti (Ferrari e Minardi, ndr). Come se non bastasse i controlli sono fatti in
maniera non soddisfacente. Se sui carburanti c'è l'antidoping, allora bisogna
applicarlo in maniera chiara ad ogni gara. non basta dire che un carburante è
omologato perché le tecniche di controllo non sempre possono fornire risultati
certi". Insomma un linguaggio molto prudente per dire che non ci si fida dei
controlli della Fia, dei certificati di omologazione, delle prove tecniche di
verifica dopo ogni gara. Di qui l'affermazione esplicita: "diventa sempre più
critica la validità dell'investimento nelle corse in cui l'Agip ha sempre
creduto per poter sviluppare prodotti migliori". Sicuramente anche se non
ufficialmente la frustrazione della Ferrari sta dietro questa presa di
posizione, anche se è difficile credere che la sola benzina possa regalare alle
altre scuderie un secondo o un secondo e mezzo sul giro. Ma ci mancherebbe solo
il ritiro dell'Agip a far sprofondare la Ferrari. Un altro segnale di quanto la
Ferrari stia in un guado difficile dove rischia di essere travolta dalla
corrente. Dice Alesi: "per ora non sono molto allarmato ma se in Germania le
cose dovessero continuare su questa china, allora mi sentirei molto più che
preoccupato". Forse non è il possibile arrivo di Schumacher a demoralizzare i
piloti ma la china discendente che la Ferrari sembra aver imboccato.
Automobilismo - primo giorno di prove del gran premio di Silverstone i problemi
tecnici della Ferrari. Sospetti della compagnia in merito alle irregolarità
delle benzine altrui. per ora Damon Hill precede Schumacher. Le prove di ieri:
1) Hill (Williams) 1:28.124. 2) Schumacher (Benetton) 1:28.397. 3) Coulthard
(Williams) 1:28.947. 4) Berger (Ferrari) 1:29.657. 5) Herbert (Benetton)
1:29.867. 6) Alesi (Ferrari) 1:29.874. 7) Irvine (Jordan) 1:30.083. 8) Hakkinen
(Mclaren) 1:30.140. 9) Barrichello (Jordan) 1:30.354. 10) Blundell (Mclaren)
1:30.453. 11) Brundle (Ligier) 1:30.946. 12) Frentzen (Sauber) 1:31.602. 13)
Panis (Ligier) 1:31.842. 14) Katayama (Tyrrell) 1:32.087. 15) Martini (Minardi)
1:32.259. 16) Boullion (Sauber) 1:33.166. 17) Papis (Footwork) 1:34.154. 18)
Badoer (Minardi) 1:34.556. 19) Inoue (Footwork) 1:35.323. 20) Diniz (Forti)
1:36.023. 21) Gachot (Pacific) 1:36.076. 22) Moreno (Forti) 1:36.651. Così oggi
in tv: diretta Italiauno ore 13:50. Tour De France. Trionfo francese il 14
luglio: Jalabert toglie quasi 6primi alla maglia gialla. E ora è terzo. Jaja,
monsieur fantasia. Una fuga spettacolo Indurain si spaventa. Dal nostro inviato
Gianni Mura Mende - Lo obbligano a sudare, Indurain. A innervosirsi, perfino. È
il 14 luglio. Le banderillas arrivano a segno, stavolta. È il 14 luglio.
Jalabert firma una di quelle tappe che terranno caldo per tutta la vita. È il 14
luglio. A Parigi la sfilata ricorda quelle moscovite dei primi anni cinquanta. È
il 14 luglio, ogni due minuti ce lo ricordano gli infervorati telecronisti, come
se non lo sapessimo già. Già, Jaja. con quegli occhi da ballerino disoccupato e
quelle gambe fiamminghe. "abbiamo fatto dei bei fuochi d'artificio" ride quando
può ridere. Sul podio c'è Jalabert padre, che sembra il figlio truccato da
vecchio. Faccia da giocatore di Petanque, naso da bevitore di Pastis, voce da
fumatore di Gauloises. Il padre ha una maglietta bianca che gli va stretta, con
su scritto Jaja in nero. Perché sei partito così presto? , dice il padre. Perché
stavo bene e perché era il 14 luglio, ma se anche era il 13 o il 15 partivo
uguale, dice il figlio, annacquando il clima da grandeur che sta montando come
un alzabandiera. Così presto, significa al km 24. Veramente il primo a partire è
stato Bottaro, veneto di stoffa buona. Jalabert è pronto e s'accoda. Sembra un
episodio nemmeno da citare in cronaca. Siamo su una corta salita, la tappa è
lunga, fa caldo, anche stavolta il servizio meteo del tour non ci azzecca.
Invece bisogna annotare, telegraficamente. Gruppo rotto in due. Nel primo solo
tre Banesto con Indurain. Aparicio, Miranda, Garmendia. La Once prepara le
banderillas. Tira forte, anche con Jalabert in fuga, la squadra dei ciechi, la
squadra in rosa. Il secondo gruppo è a due minuti, disorganizzato. Parte il rosa
Stephens, l'Australiano che è l'unico preoccupato per Mururoa. Indurain lo va a
prendere. Jalabert è lì, a 15 primi. Indurain decide che è solo questione di
tempo. Vada, Jalabert. Forse sospetta un trappolone con Zuelle in contropiede.
Indurain ragiona, forse sbaglia. non è lui che dirige l'orchestra, non oggi.
Riparte il Rosa Bruyneel, Indurain di nuovo lo va ad acchiappare. Brutta
faccenda, i sudditi si ribellano. Riparte il rosa Mauri. Indurain non ne ha più
e lo vede andar via e portarsi su Jalabert e Bottaro. La Polti dà una mano a
inseguire, il vecchio padrone è sempre stato generoso. Al km 55 i tre hanno
1minutoe10 su un altro terzetto (il Rosa Stephens, Peron e Podenzana) e
2minutie20 sul gruppo ricomposto. Diventano sei in testa al km 70. Tre sono
once. Il professor Saiz ha sottoposto un bel problema a Indurain. Veda lui. E
lui per un pò non vede. Per la prima volta in cinque anni lo sentono sgridare i
compagni addormentati, che l'hanno lasciato in un vespaio mezzo nudo. Si passa
di volata da Puy En Valay, centro di villeggiatura molto amato da Camus e Simon
De Beauvoir, dominato da un'orribile statua di Madonna realizzata col bronzo
fuso dei 213 cannoni conquistati a Sebastopoli. La Madonna brutta di Tortona, al
confronto, è una sciccheria. Si passa per paesi piccolissimi con grandi
manifesti che annunciano il festival della risata (come sarà) e quello della
lenticchia. A Langogne c'è il rifornimento e il boccone più prelibato è questo:
il gruppo, spampanato, passa a 10min 50sec dal treno Once. Jalabert è
virtualmente maglia gialla. Addosso ha quella verde. Verde chiama verde. È la
tappa più verde del tour, boschi e foreste. Viste distese di fiordalisi che
fanno un certo effetto da soli, almeno a chi è abituato a vederli mescolati ai
papaveri. Davanti, Stephens si spreme e molla. Dietro Indurain mette alla frusta
i suoi e ottiene aiuti da Mg, Novell e Carrera. Se ne scandalizzeranno molto al
traguardo ex corridori francesi, da Thevenet a Pingeon: Miguel doveva bollire
nel suo brodo, e Jaja avrebbe preso la maglia gialla. allons enfants. per dirla
con Echevarri, beato il regno in cui mangia il re ma c'è da mangiare per tutti.
Mi scandalizzo poco, io. Basta chiedere a Poulidor, infaustamente chiamato
Poupou, che segue il tour con un'aria da clown. Quando Anquetil lo inchiodò
sull'Envalira c'era più di mezzo gruppo a lavorare per Grand Jacques. E allora?
Certo, Echevarri fa il suo mestiere, fa il giro delle ammiraglie e dice: ok, noi
perdiamo il tour ma voi perdete il podio. E allora tira forte anche la Gewiss.
sono vecchie leggi di gruppo, in questa incantevole e vecchia tappa verde. La
Lozere è il dipartimento più spopolato di Francia, 13 abitanti per chilometro
quadrato. Il personaggio più famoso è una leggenda, la bestia del Givaudan, che
fra il 1764 e il 1767 uccise un centinaio di persone. Forse era un lupo. I lupi
ci sono ancora. Panino alla locanda della trota incantata (giuro). Il margine
dei fuggitivi cala, ma a Jalabert non importa nulla. Striscioni distesi: no
all'autostrada. Tolosa - Lione: perché, per chi? A Mende per i cinque suonano le
campane della cattedrale. Passano al ponte sul Lot, curvano a sinistra dove li
attende un incubo che si chiama Cousse. Somiglia al muro di Huy, ma è più lungo.
sono tre chilometri con tratti al 14%. Jalabert non vuole sorprese, teme in
particolare Bottaro, il più fresco. Mauri gli ha già detto in spagnolo: stai
calmo, riposati, penso a tutto io. E negli ultimi 20 chilometri non gli ha più
chiesto un cambio. Cinquecento metri di arrampicata e Jalabert scatta, Bottaro
prova a parare la botta ma non ci riesce, lo scavalca Podenzana, ma ormai
Jalabert lo rivedranno all'arrivo. Dietro, dal gruppo, scatta Pantani, fa un
buco, ma non tiene. Gli hanno fatto un'infiltrazione, ha male dietro il
ginocchio. Mentre ha male alla coscia Zuelle, che prima prova a contrastare
Indurain, poi viene risucchiato. Indurain e Rijs (ancora bravo) recuperano su
Pantani che vince lo sprint per il sesto posto. Jalabert, 200 chilometri di
fuga, diventa 3* in classifica a 3minutie35. Ora la Once ne ha tre nei primi
cinque e il professor Saiz filosofeggia: "noi stiamo correndo per vincere il
tour. Altri dicono la stessa cosa, ma i fatti non seguono le parole". sono
contento per Jalabert, corridore sempre più vero e completo. Dice suo padre: "la
svolta nella carriera è stata quella caduta di Armentieres. Ha sofferto tanto,
in ospedale, che ha imparato a soffrire in corsa. Questo forse gli mancava".
Oggi si passa a dodici chilometri da Mazamet, il paese di Jalabert. Sarà una
festa più completa, per lui, di questo 14 luglio. "so che la mia fuga poteva
rivelarsi una sciocchezza, ma per vincere bisogna anche rischiare di scoppiare.
Dietro tiravano in tanti? Bene, vuol dire che siamo andati forte, non hanno
guadagnato granché. Non pensavo alla maglia gialla, solo alla tappa. Ho
guadagnato minuti, prima ne avevo persi, altri li perderò. Decidono le gambe, la
strada. non chiedo regali e non ne faccio. Qualcuno dice che somiglio a Kelly,
Saiz dice che gli ricordo Hinault per il temperamento, e lo penso anch'io. Solo
per il temperamento però. Hinault aveva molta più classe di me. Cosa farò
adesso? Seguirò il temperamento. Posso anche permettermi mi di sbagliare, la
stagione è già salva". Indurain fa sapere: "complimenti a Jalabert, bel colpo.
Ma non ero preoccupato. Sapevo che nel finale avremmo ridotto lo svantaggio.
Sapevo che mi avrebbero attaccato. Mi attaccheranno ancora e io risponderò. Un
altro giorno è andato, bilancio positivo". Sì, ma quanta fatica Miguel. E quanta
fantasiosa allegria nella corsa di Jalabert. Del campione Jalabert. Per me, un
Dancelli, però più attaccato alla bici che alle delizie del mondo. Un grande,
certamente. Ciclismo - Tour De France - 12-mo tappa vinta dal corridore francese
Podenzana. Arriva secondo arrivo - 12 tappa, St Etienne - Mende di 222 Km: 1)
Jalabert (Fra) in 5/h9/051, media 41,838 km / h. 2) Podenzana (Ita) a 29secondi.
3) Bottaro (Ita) a 42secondi. 4) Mauri (Spa) a 48secondi. 5) Peron (Ita) a 1,30.
6) Pantani (Ita) a 5minutie41. 7) Rijs (Dan) st 8) Indurain (Spa) st 9) Zuelle
(Svi) a 5minutie58. 11) Gotti (Ita) a 6minutie18. 12) Rominger (Svi) st 15)
Chiappucci (Ita) a 6minutie30. 42) Bugno (Ita) a 8minutie40. Classifica - 1)
Indurain (Spa). 2) Zuelle (Svi) a 2minutie44. 3) Jalabert (Fra) a 3minutie35. 4)
Rijs (Dan) a 6minuti00. 5) Mauri (Spa) a 7minuti56. 6) Rominger (Svi) a
8minutie56. 7) Gotti (Ita) a 8minutie57. 8) Pantani (Ita) a 12minutie38. 10)
Chiappucci (Ita) a 14minutie59. 11) Virenque (Fra) a 16minutie35. 64) Bugno
(Ita) a 1h27minutie47. Oggi - 13 tappa, Mende - Revel, 245 km. Così in tv -
diretta su Raitre e Tmc dalle ore 14:45. Berzin rinuncia ai mondiali la lista
dei "no" si allunga. Pavia - continua ad allungarsi la lista dei corridori che
diserteranno i mondiali di ciclismo, in programma a settembre in Colombia.
L'ultimo della serie è Eugeni Berzin, vincitore del giro l'anno scorso: dopo il
ritiro dal tour avvenuto nella tappa dell'Alpe D'Huez ("avevo un principio di
broncopolmonite", ha detto ieri), il russo è rientrato ieri in Italia, dove
vive, annunciando di aver escluso i campionati del mondo dai propri programmi
per la fase finale della stagione: tra una decina di giorni potrò tornare ad
allenarmi - ha detto - comunque non andrò in Colombia". La Rassegna iridata in
Sudamerica, in realtà, non piace quasi a nessuno. Le federazioni europee più
piccole hanno già annunciato il proprio forfait, dovuto al costo eccessivo della
trasferta: lo stesso Sciandri, vincitore giovedì nella tappa del tour arrivata a
St Etienne, aveva rivelato che anche gli inglesi sembrano orientati a
rinunciare, lasciando agli atleti la scelta se partecipare a titolo individuale
con tanto di spese a carico. Ma l'idea di concludere la stagione con il lungo
viaggio in Colombia, che presuppone anche un periodo di adattamento, aveva
provocato nei mesi scorsi lo scetticismo di numerosi corridori. ad esempio,
Rominger teme anche il clima di violenza che si respira a Bogotà. Ciclismo - il
corridore non parteciperà ai mondiali di settembre in Colombia. Riunione di boxe
a Roma. Parisi s'allena Fernandez ko alla 5 ripresa. Roma - il ritorno doveva
essere soft, e così è stato. Giovanni Parisi è salito ieri sera a Roma allo
Sheraton hotel sul ring, dopo il mondiale perso con Chavez, ed ha battuto al
quinto round per ko il messicano Angel Fernandez. "volevo verificare la mia
condizione. Sono soddisfatto dei miei spostamenti e di quello che ho fatto sul
ring. Fernandez non era un avversario poi così morbido, perché i suoi colpi si
sentivano". Il match di Parisi ha concluso la riunione romana, organizzata dalla
Spagnoli Promotions: in precedenza si erano esibiti anche Casamonica e
Campanella entrambi vincitori. Tutto facile per Parisi, che ha giocato con
l'avversario, facendo quello che voleva: sin dal primo round il pugile italiano
ha studiato, ha puntato, ha costretto il messicano sulle corde. L'Avversario
robusto ma rozzo, rigido nei movimenti, si è chiuso a riccio cercando di
contenere le schermaglie tattiche di Parisi. Questa tattica è durata il tempo di
un paio di round: Parisi paziente e tranquillo ha atteso il corridoio giusto per
colpire il messicano. È accaduto al terzo round che il messicano ha chiuso
sanguinante dopo i due ganci destri di Parisi, ed è stato salvato dalla sirena.
L'incontro è praticamente finito lì: Parisi ha continuato a danzare attorno
all'avversario aspettando semplicemente il momento giusto, che è arrivato alla
quinta ripresa. Qui l'azione di Parisi è diventata più asfissiante, il match è
finito con due ganci sinistri di Parisi che hanno messo giù Fernandez. Pugilato
- il match vinto dal pugile italiano contro il messicano. Le previsioni. Nuvole
e piogge su mezza Europa. A cura di Carlo Ciavoni le nuvole e le piogge sembrano
essersi affezionate agli inglesi, un pò come i temporali del pomeriggio ai
francesi o ai tedeschi. Il caldo e l'afa, invece, sembra più interessare gli
europei del Mediterraneo. Il fresco c'è solo in Scandinavia, dove le massime
sono simili a quelle della nostra primavera. Europa nord occidentale. Piogge e
rovesci in Islanda (14 la massima) Irlanda e Inghilterra, con 18:20 gradi.
Europa settentrionale. Tempo piovoso in Danimarca, Svezia, e Norvegia.
Condizioni variabili e ampie zone di sereno, in Finlandia e Repubbliche
Baltiche. Europa centrale. da nuvoloso a variabile in Francia, Belgio, Olanda,
Germania, Svizzera e Austria. Temporali pomeridiani ovunque. Temperature di poco
superiori ai 20 gradi. Europa sud occidentale. Cieli appena velati, poco
nuvolosi, in Spagna e Portogallo: sui 30 gradi a Madrid. 24 a Lisbona. Europa
orientale. Poco nuvoloso, variabile in Russia, Polonia, repubblica ceka e
slovacca, Ungheria. Variabilità sulla ex Jugoslavia. Poco nuvoloso in Grecia
(oltre i 30 gradi), sereno in Turchia. 15 luglio 1974 quelle calure di luglio
all'ombra del Vesuvio. Per una volta la nostra ricerca dell'"eccesso"
meteorologico ci porta all'ombra del Vesuvio. Ieri, ad esempio, a Napoli la
massima è stata intorno ai 30 - 31 gradi e faceva piuttosto caldo. Ora si provi
a immaginare cosa fu il clima in quel lunedì di 21 anni fa, quando la colonnina
di mercurio salì a 37 gradi. Un valore record per una città come Napoli, luogo
di mare, ventilato e comunque non direttamente esposto (come Catania o Palermo)
alle correnti d'aria africane. Ma nel capoluogo partenopeo il termometro salì
ancor più su nel 1956, quando - grosso modo sempre di questi tempi - salì a
ridosso dei 39 gradi. Le previsioni del tempo sull'Europa quelle calure di
luglio all'ombra del Vesuvio cronache del tempo del 15 luglio 1974. Temporali
sul Nord e non solo. Chi è in vacanza sulle Alpi farà bene a tenere a portata di
mano l'ombrello. Almeno fino a martedì il rischio dei temporali è alto. Nuvoloni
si addenseranno anche sull'Appennino e sulle coste dell'alto e medio Adriatico.
Sereno sul Tirreno e sulle isole maggiori. Oggi - farà meno caldo. Nord:
gradualmente verso condizioni variabili. Probabili temporali. Centro: poco
nuvoloso, velato, con possibili piogge sulle zone interne. Sud: generalmente
sereno. Domani - tempo incerto, specie sul settentrione. Nord: parzialmente
nuvoloso, rovesci locali pomeridiani. Centro e Sud: poco nuvoloso, variabile,
sulle zone interne. Le previsioni del tempo del 15 e 16 luglio. La commissione
Napolitano aggiornata a mercoledì prossimo. Antitrust, è scontro e il voto
slitta ancora. Forza Italia ottiene il rinvio. Roma - pesanti polemiche, alla
Camera, sul disegno di legge per l'antitrust televisivo. Giovedì pomeriggio,
dopo la presentazione alla commissione per il riordino del sistema televisivo
del testo preparato dal relatore Giorgio Bogi (nessun soggetto può avere più del
20% delle capacità trasmissive secondo il piano frequenze e comunque,
provvisoriamente, non più di due reti, nessuno può assorbire più del 25% delle
risorse finanziarie del settore, la rai dovrà cedere una rete entro il
novantotto, etc), c'erano state le prime reazioni negative del capogruppo di
Forza Italia alla Camera Vittorio Dotti ("sarà turbata la trattativa per la
vendita della Fininvest") e della Fininvest stessa. Anche ieri la giornata è
stata pesante. La Riunione della commissione, che stamattina avrebbe dovuto
votare sul testo Bogi, è stata rinviata a mercoledì prossimo dal presidente
Giorgio Napolitano. Un rinvio chiesto da Dotti al Presidente della Camera Irene
Pivetti: in presenza dei lavori dell'aula (alla Camera c'è in discussione la
fiducia sulle pensioni), le riunioni delle commissioni possono svolgersi solo se
c'è il consenso di tutti i gruppi. Forza Italia si è detta in disaccordo. da
qui, il rinvio. Immediate le reazioni: "l'opposizione di Forza Italia ci
impedisce di proseguire oggi. Mercoledì, comunque discuteremo e voteremo il
testo Bogi", ha detto Franco Bassanini, capogruppo del Pds nella commissione
Napolitano. Più drammatico Leopoldo Elia (Ppi): "è il caos, è il caos". Vincenzo
Vita, responsabile informazione del Pds, sostiene che "a dimostrazione di una
scarsa correttezza istituzionale, Forza Italia ha solo fatto ostruzionismo,
frapponendo mille ostacoli alla messa all'ordine del giorno del progetto Bogi".
Vita accusa il Polo di aver fatto "un gravissimo voltafaccia" e chiede: "non si
vuole disturbare la trattativa in corso su Mediaset? La legge è urgente e il
testo preparato da Bogi è un'equilibrata e rigorosa base di partenza". Di
tutt'altro tono i rilievi di Francesco Storace (AN): "Sono degli imbroglioni",
dice, parlando della maggioranza della commissione Napolitano. E spiega: "quando
già nei principi generali una legge contiene obblighi di servizio pubblico
questo vuol dire cancellare tutto quel che c'è di cancellabile nell'iniziativa
privata. Uno può regolamentare lo sviluppo del dualismo ma non prevedere
obblighi". Storace critica inoltre l'istituzione di una autorità di garanzia
nominata dal parlamento e "dunque dalle segreterie dei partiti". Rifondazione
Comunista boccia il testo Bogi perché "per un verso si propone un'inaccettabile
simmetria fra pubblico e privato e poi in realtà si favorisce il solo polo
Fininvest". Riunione alla Camera per discutere sul disegno di legge Antitrust
che regola il sistema televisivo. Le reazioni negative di Forza Italia e le
prese di posizione degli esponenti di Alleanza Nazionale e del partito
democratico della sinistra la riforma tv di Baudo "ci vogliono tre poli". Il
retroscena. Mediaset, i compratori allarmati dalla legge Antitrust. E ora la
vendita si fa più difficile. Di Antonio Calabrò e Gianfranco Modolo Milano - è
in salita, la strada per la vendita di Mediaset, la holding delle tv Fininvest
presieduta da Fedele Confalonieri. E gli Ostacoli, oltre che finanziari, negli
ultimi giorni sono diventati politici, legati cioè alla ripresa delle
discussioni, in parlamento, sull'Antitrust. Il testo base del disegno di legge
preparato da Giorgio Bogi e presentato alla commissione Napolitano, prevede
infatti che nessun soggetto possa avere più di due reti tv, in attesa d'un piano
delle frequenze sulla base del quale limitare al 20% della capacità di
trasmissione la presenza d'ogni singolo gruppo. Il progetto pone inoltre limiti
alle risorse finanziarie del settore, non più del 25% tra pubblicità e
sponsorizzazioni (oggi la Publitalia della Fininvest ne rastrella la metà). E
tra le forze politiche, dal Pds ai popolari, ai leghisti, si insiste molto su
una vera riforma del settore. C'è un secondo problema politico, che costringe
tutti a guardare in una nuova luce la trattativa su Mediaset: il disegno di
legge sul conflitto di interessi che imporrebbe a Berlusconi di non avere più
del 5% delle tv se vorrà incarichi di governo dalla prossima legislatura. Le
discussioni politiche, com'è naturale, hanno allarmato la cordata formata dal
principe arabo Al Waleed Al Saudi, dalla Richemont del sudafricano Johann Rupert
e dal tedesco Leo Kirch. Il gruppo sarebbe pronto a versare 1.800 miliardi per
un aumento di capitale riservato, in modo da acquisire il 20% d'una Mediaset con
tre reti tv, Publitalia che raccoglie 3000 miliardi di pubblicità, etc. Ma se
domani le reti non fossero più tre? E se le risorse finanziarie per legge
fossero limitate? C'è, insomma, un rimescolamento delle carte, anche se in
ambienti Fininvest si insiste sul fatto che le trattative vanno avanti
intensamente e nulla può escludere un appianamento dell'ultim'ora di ogni
problema. Le perplessità maggiori sarebbero state espresse dagli uomini del
principe Al Waleed, cui viene attribuita una richiesta abbastanza complessa e
insidiosa: quella di un "put", un obbligo del venditore, la Fininvest, a
riprendersi le azioni qualora si verifichino condizioni politiche o
amministrative tali da alterare il valore e la sostanza di Mediaset. Per di più,
il "put" dovrebbe essere accompagnato da un'adeguata fidejussione bancaria. In
sostanza, il finanziere saudita si para le spalle: se il prodotto acquistato non
tiene fede alle premesse, lui potrà ridarlo al venditore recuperando capitale e
interessi. Ma chi dovrebbe dare la garanzia bancaria alla Fininvest? Le banche
nicchiano, sono già esposte nei confronti della Fininvest, premono per il
rientro dei loro crediti. L'incontro di due sere fa presso la sede della Banca
di Roma tra Silvio Berlusconi, il suo direttore finanziario Umberto Livolsi e i
vertici dell'istituto romano non ha prodotto alcun risultato: l'istituto non
vuole esporsi per altri 1.500-2.000 miliardi, corre infatti il rischio di
sollevare malumori presso la centrale rischi della Banca D'Italia. Cosa ne
dicono gli alleati di Al Waleed? Preferiscono non commentare la notizia ma
tengono ugualmente una posizione di basso profilo Leo Kirch e Johan Rupert,
peraltro già abbastanza preoccupati per le perdite di Telepiù (nella cui
gestione sono subentrati da qualche mese alla Fininvest). Perdite che risultano
sensibilmente superiori alle previsioni. Mentre si raffreddano le trattative con
i sauditi, trovano invece nuovo spunto quelle con Rupert Murdoch, sempre più
deciso ad impadronirsi della gestione di Mediaset per pochi soldi. Ieri le parti
si sono nuovamente incontrate qui a Milano per definire un possibile accordo che
Murdoch - secondo indiscrezioni - vorrebbe basato sulle seguenti condizioni:
acquisto del 25 per cento di Mediaset e controllo della gestione, con pagamento
parte in contanti, il resto al termine della verifica della situazione
patrimoniale. E, infine, la solita fidejussione anche perché il magnate
australiano teme i rischi politici. Ieri, infine, l'Assemblea degli azionisti di
Mediaset, presieduta da Fedele Confalonieri, ha approvato il bilancio
dell'esercizio 1994 chiuso in utile. Fininvest non ha voluto rendere noti i
principali dati di bilancio, ma ha precisato che l'utile è stato generato grazie
al trading dei diritti televisivi in quanto la capogruppo non ha ricevuto
dividendi dalle sue controllate Rti e Publitalia ottanta, quest'ultima in
passivo per 16,1 miliardi. Le trattative del presidente della Fininvest, per la
vendita della holding che detiene le sue tivù, con i sauditi e il magnate
australiano. Il nuovo disegno di legge Antitrust (che regola il sistema
televisivo) allarma gli acquirenti. Il peso della famiglia si ridimensiona, il
Colosso dei pneumatici di fatto è una public company. Alla Camfin il 64% della
finanziaria. Pirelli non più Pirelli, finisce un'epoca. Leopoldo lascia la Fin P
Tronchetti Provera presidente. di Federico Rampini Milano - è un addio
importante. Si chiude un'epoca nella storia di Milano, dell'economia italiana,
dell'industria europea. Ma come tutta la sua carriera, anche la partenza di
Leopoldo Pirelli dai vertici del suo impero avviene all'insegna della
discrezione, ha il marchio inconfondibile dell'understatement: niente cerimonie,
solo la prosa scarna di un comunicato finanziario. Leopoldo Pirelli, informa una
nota diffusa ieri dal gruppo, abbandona la presidenza della Fin P, ex
finanziaria di famiglia, e viene sostituito da Marco Tronchetti Provera.
L'avvicendamento non giunge inatteso. Ma dietro questo passaggio delle consegne
c'è una vera e propria rivoluzione nell'assetto azionario che controlla il
colosso industriale dei pneumatici e dei cavi. Il peso di tutta la famiglia
Pirelli si ridimensiona fino a diventare quasi secondario. Cambia la geografia
del capitale, con un predominio di investitori istituzionali. E sotto la guida
di Tronchetti la multinazionale diventa di fatto una public company, protetta
dalle scalate solo grazie al suo statuto. Il nuovo capitolo nella storia della
Pirelli nasce da una serie di operazioni che si snodano lungo la complessa
architettura delle holding e subholding. Ma il risultato finale è chiarissimo.
In seguito a due aumenti di capitale (il primo con conferimento di azioni, il
secondo fino a un massimo di 125 miliardi, decisi entrambi dall'assemblea del 2
e 3 giugno scorso), la Camfim di Tronchetti Provera controllerà la Fin P con il
64% del capitale. Entrano come nuovi soci della finanziaria la famiglia Acutis
(azionista di maggioranza della vittoria finanziaria) con l'11% e l'imprenditore
bolognese Giuseppe Gazzoni Frascara con il 9%. Dei vecchi azionisti resta la
famiglia Puri Negri con il 6% e il gruppo Fenera con il 5%. La Famiglia Pirelli,
da azionista di riferimento con il 47%, scende al 5% e si ritrova solo al quarto
posto nella cassaforte finanziaria del gruppo. Al termine di questa
riorganizzazione societaria la Fin P controllerà il 12,45% del capitale di
Pirelli C, nota in borsa come "Pirellina". Gli altri soci della Pirellina sono
Mediobanca, che ha il 10%, Gemina e Sai, quindi le compagnie assicurative
generali e Ras che hanno comprato le quote messe in vendita dal gruppo Orlando.
Leopoldo Pirelli conserva la presidenza della Pirellina perché così vogliono le
clausole studiate per impedire scalate ostili. È obbligatorio che uno dei soci
accomandatari (Pirellina è una accomandita per azioni) si chiami Pirelli. Il
Figlio di Leopoldo, infine, sarà vicepresidente della Fin P. Si chiude così un
lungo interregno iniziato nel 1992. Tre anni durante i quali Tronchetti Provera
(ex genero di Leopoldo) ha impresso il suo marchio al risanamento della Pirelli.
Nel novantadue la multinazionale dei pneumatici era alle corde. Il bilancio
precedente si era chiuso con 622 miliardi di perdite. Il gruppo aveva
concentrato le sue energie nel tentativo di acquisizione della tedesca
Continental, poi fallito. da allora la tabella di marcia disegnata da Tronchetti
Provera è stata rispettata scrupolosamente. La cura dimagrante è stata severa:
gli stabilimenti sono diminuiti da 102 a 74, i dipendenti da 51 mila a 38 mila.
Il rilancio è stato perseguito con 1200 miliardi di investimenti, più 800
miliardi di spese per la ricerca e altri 550 di oneri per la ristrutturazione. I
risultati sono arrivati, puntuali, a fine novantaquattro: quasi diecimila
miliardi il fatturato, in crescita del 7% e ormai realizzato per l'80%
all'estero. E soprattutto il ritorno all'utile netto per 110 miliardi: un
risultato che secondo Tronchetti Provera sarà ancora migliorato quest'anno. Allo
stesso tempo Pirelli ha completato una mutazione genetica. Era essenzialmente un
produttore di pneumatici. Oggi la metà del suo fatturato viene dai cavi, un
business del futuro perché è legato allo sviluppo delle telecomunicazioni. non
solo, ma secondo lo stesso Tronchetti Provera "da fornitore di cavi siamo
diventati fornitori di sistemi integrati". Donde le grandi commesse conquistate
in America, tra cui quelle con Mci e Bellsouth. Dalla conversione industriale
nasce la volontà della Pirelli di svolgere un nuovo ruolo nel "terremoto" che
sconvolgerà le telecomunicazioni europee con la liberalizzazione. Di qui
l'interesse per la privatizzazione della Stet. Ma dietro l'irresistibile ascesa
di Tronchetti Provera c'è anche la lucidità di Leopoldo, che già anni fa si
augurava di "capire il momento in cui è bene scendere dall'autobus e lasciare il
volante ai giovani". Con il suo defilarsi dalla guida del gruppo esce di scena
dopo trent'anni un simbolo del capitalismo italiano. L'uomo che con Agnelli ha
rappresentato la classe industriale dagli anni sessanta in poi. L'imprenditore
delle aperture audaci, che nell'autunno caldo del sessantanove "osò" il dialogo
coi sindacati. Un industriale che ha superato più d'una crisi: come quella degli
anni settanta che lo costrinse a vendere il celebre grattacielo Pirellone. Un
personaggio austero e raffinato, che i milanesi hanno spesso riconosciuto come
guida morale, ma che si è riconosciuto sempre meno nella sua Milano. Leopoldo
Pirelli lascia la finanziaria Fin p grafico: i soci della finanziaria Pirelli.
Ufficializzata ieri l'uscita di scena dei Ferruzzi. Ferfin, resa dei conti
banche verso lo scontro. Il San Paolo di Torino resiste al progetto Mediobanca
che vuole portare il gruppo nella propria galassia, attraverso Gemina, e che
punterebbe, attraverso Edison, alla stessa Enel. Di Fabio Tamburini Milano -
l'uscita di scena dei Ferruzzi, ufficializzata ieri, segna l'apertura
dell'ultima fase del piano Mediobanca per la Montedison degli anni 2000. In
gioco c'è il futuro del secondo gruppo industriale italiano, l'unico che
storicamente ha retto il confronto con Fiat e dintorni. La resa dei conti finale
è una partita i cui arbitri saranno le maggiori banche, a cui fa capo il
controllo di Ferfin e Montedison. Di sicuro gli istituti di credito sono
destinati a ritirarsi in buon ordine. Certo alcuni di loro resteranno sulla
scena, entreranno nel nocciolo duro degli azionisti in via di costituzione. Ma
senza mantenere il controllo assoluto del gruppo. Il problema è che il fronte
delle banche è tutt'altro che compatto: quelle della galassia Mediobanca puntano
a consolidare la cooptazione di Ferfin - Montedison, alcune come l'istituto San
Paolo di Torino e il Monte dei Paschi di Siena stanno valutando se andare allo
scontro aperto oppure defilarsi, le banche minori cercano di capire cosa
accadrà. L'azionista principale è il San Paolo di Torino (15,75%), seguito da
Credit (11,65%), Banca di Roma (10%) e Monte dei Paschi (4,55%). Il sospetto
generalizzato è che il futuro di Ferfin - Montedison sia rappresentato
dall'azionista Gemina. Ma altre varianti sono pronte. A partire dal progetto più
eclatante che ruota intorno alla Edison e alla privatizzazione dell'Enel. Un
progetto che ai massimi livelli del potere politico romano ha fatto scattare
l'allarme rosso. Il piano scatterà dopo la privatizzazione dell'Enel e prevede
che proprio la Edison confluisca nel polo dell'energia collocato sul mercato
diventando l'azionista industriale di riferimento intorno a cui far ruotare
altri soci vicini all'istituto di Via Filodrammatici. L'obiettivo è di ridare
vita, ma su scala ancora più ampia, alla Edison di un tempo. Riuscirà Enrico
Cuccia a chiudere con successo l'operazione? Non sarà facile perché gli
oppositori di Mediobanca cercheranno d'impedire la consegna dell'Enel
privatizzato nelle mani dei nipotini dell'anziano banchiere. Per questo è
possibile che, nelle prossime settimane, riprenderanno slancio i sostenitori
dell'opportunità di non privatizzare in blocco l'ente dell'energia ma di
provvedere alla sua spartizione. La Edison rappresenta una delle colonne
portanti del gruppo. Perfino nei momenti più drammatici della pesante crisi
appena superata ha avuto la forza di mantenere quasi intatto il programma degli
investimenti e ora il risanamento dei conti di Ferfin - Montedison ne fa lo
strumento ideale per operazioni di crescita ambiziose. Ma nel portafoglio
partecipazioni del gruppo ci sono altri pezzi pregiati come l'agroindustria
dell'Eridania Bèghin-Say. Nonostante ciò un dato colpisce: la bassa
capitalizzazione della Ferfin, cui fa capo Montedison. in tutto circa 1700
miliardi di lire. Questo significa che con poco più di 500 miliardi è possibile
comprare la Edison (che da sola ne vale molti di più), l'Eridania Bèghin-Say,
Fondiaria, Calcestruzzi, la parte di joint venture nella chimica con la Shell.
Lo stesso Luigi Lucchini, presidente del gruppo, ha dichiarato di avere
acquistato 30 mila titoli Ferfin per regalarli al nipote diciottenne perché si
tratta di un vero affare. La verità non è sfuggita agli osservatori più attenti:
da mesi mani forti tengono basso il titolo Ferfin. Perché lo fanno? Il sospetto
è che ciò serva a facilitare la sistemazione finale, cioè l'entrata in scena del
nuovo azionista di riferimento. Gemina, almeno sulla carta, ha tutte le
caratteristiche per diventarlo. In tempi recenti la Fiat ha ridotto la
partecipazione nel capitale della finanziaria, quasi rispondendo in anticipo
alle critiche di chi è pronto a denunciare l'entrata del gruppo di Foro
Buonaparte nell'area di casa Agnelli. La Liquidità disponibile, nonostante le
difficoltà della Rizzoli, è ancora elevata. L'appuntamento decisivo è previsto
dalla maggior parte delle banche per l'autunno. E l'esito non è scontato perché
proprio in settembre scade la clausola del piano di risanamento Ferruzzi che ha
affidato i titoli Ferfin in amministrazione fiduciaria alla Spafid di
Mediobanca. A quel punto ogni banca potrà fare scelte diverse. E l'autunno di
Montedison potrebbe rivelarsi caldo. Uscita di scena della famiglia Ferruzzi
dalla Ferfin - Montedison. E Bondi mette in vendita il palazzo di Foro
Buonaparte. Milano - il piano delle dismissioni di attività non strategiche ha
permesso di sfiorare quota 3. E una fetta importante di liquidità dovrebbe
arrivare dall'area immobiliare, punto di forza tradizionale della Montedison
anche se collaterale alle attività principali. Il Colpo di scena, auspicato
personalmente dall'amministratore delegato, Enrico Bondi, prevede una svolta
storica per il gruppo di Foro Buonaparte: la vendita del quartier generale. in
proposito l'ermetico Bondi non fa trapelare nulla anche se chi lo conosce bene
fa sapere che, trattative permettendo, l'obiettivo potrebbe venire raggiunto in
tempi ragionevoli. Il vertice avrebbe la possibilità di cancellare l'emblema di
storie del passato, il palazzo dei fantasmi di uomini come Eugenio Cefis (che
segue da Zurigo con un certo distacco le vicende italiane) e Raul Gardini (morto
suicida). Poi raccoglierebbe liquidità preziosa perché l'indebitamento aziendale
resta elevato nonostante i quasi 3 mila miliardi di dismissioni di attività non
strategiche. Vendita degli immobili Montedison. Schio, singolare annuncio di un
artigiano. Vicenza - un lavoro con tutti i confort. Offresi si lavoro con tutti
i confort. Per gli imprenditori veneti a caccia di operai da assumere è arrivato
il momento delle offerte fantastiche pur di attirare la manodopera che, negli
ultimi tempi, sembra essere divenuta merce rara. A Schio, nel Vicentino, un
imprenditore artigiano in cerca di tre dipendenti da far lavorare nella sua
piccola azienda che si è fatta largo in tutta Italia e in Europa nel settore
delle macchine da legno, ha tentato una carta originalissima, offrendo un
contratto che assomiglia agli accattivanti slogan delle compagnie turistiche. La
proposta è in effetti di quelle da non perdere: chi accetta di lavorare nella
sua impresa artigiana lo farà in un ambiente con aria condizionata, impianto
stereo e mobile bar, oltre naturalmente allo stipendio. Roba da turisti danarosi
ed efficienti, più che da poveri operai in cerca di un lavoro per sfamare la
famiglia. Giorgio Bottene, il fantasioso imprenditore "padre" della formula del
contratto con gli optional, ha affidato alle colonne di un quindicinale locale
il suo originalissimo annuncio. Ecco il messaggio apparso nella rubrica delle
offerte di lavoro: "locali ben arieggiati e riscaldati, dotati di impianto
stereo, distributori di bevande ed altre comodità in un ambiente familiare e
tranquillo". L'inserzione si riferisce alla necessità di trovare un montatore
meccanico, un carpentiere ed un verniciatore che Bottene cerca invano da tempo
nella sua zona e nelle aree limitrofe del Veneto dai ritmi di crescita
giapponesi e dagli indici di disoccupazione pressoché inesistenti. Nella regione
locomotiva d'Europa, come ha accertato di recente uno studio dell'università
inglese di Cambridge, il mercato del lavoro si dimostra perciò sempre più
particolare. Se al Sud milioni di persone lo cercano senza trovarlo, qui sono
gli imprenditori ad offrirlo senza riuscirci. Poche settimane fa i dirigenti
della "Campagnola", storica fabbrica vicentina di biciclette, hanno rivolto un
appello ai parroci della zona per aiutarli a trovare una ventina di operai. Ora
è arrivata la "provocazione" di Schio. "sia chiaro - ha raccontato
l'imprenditore - il nostro ambiente di lavoro è davvero confortevole. Ma il mio
è un modo per denunciare un problema che tutti conoscono bene, dai politici ai
rappresentanti di categoria, ma per il quale nessuno muove un dito". Singolare
annuncio di ricerca di personale di un artigiano. Lo stato e il mercato. Ieri
vertice tra i ministri: le modalità di cessione della società elettrica. Ina, in
vendita la seconda tranche di azioni. Dini accelera: Enel subito privata. Passi
avanti per l'Authority il governo vuole la legge. Di Edoardo Borriello Roma - il
governo accelera per privatizzare l'Enel e compie un altro passo avanti per
vendere la seconda "tranche" dell'Ina. In particolare, per il colosso elettrico
lo stesso Lamberto Dini è pronto a scendere in campo, per fare approvare dalla
Camera entro luglio il disegno di legge che istituisce l'Authority dei servizi
di pubblica utilità, passaggio obbligato per privatizzare l'Enel (e anche la
Stet). "ho parlato con il presidente del consiglio, oltre che con i ministri del
bilancio e dell'industria - ha detto ieri il presidente della commissione
attività produttive della Camera, Alessandro Rubino di Forza Italia - e Dini mi
ha assicurato che, se servirà, parteciperà alla conferenza dei capigruppo della
Camera, dove si discuterà il reinserimento nel calendario dell'aula del disegno
di legge istitutivo dell'Authority. Dini - ha aggiunto Rubino - è pronto anche a
intervenire in aula, se necessario. Mi ha comunque assicurato che il governo, su
questo argomento, ha una posizione univoca". Proprio ieri si è svolto un vertice
interministeriale tra bilancio, industria e tesoro sulla questione
dell'Authority, al termine del quale il titolare del bilancio, Rainer Masera, ha
confermato che il governo sta spingendo al massimo per fare approvare il
provvedimento. "stiamo lavorando insieme al ministro Clò e al tesoro - ha detto
Masera - per trovare una soluzione alle varie problematiche. Comunque stiamo
venendo incontro alle richieste del presidente della commissione attività
produttive, Rubino, che aveva sollecitato a lavorare anche di notte per trovare
una via d'uscita". Il progetto esaminato ieri da Masera, dal ministro
dell'industria Alberto Clò e dal direttore generale del tesoro Mario Draghi,
prevede una progressiva liberalizzazione della produzione elettrica, grazie
all'assegnazione a mezzo asta delle nuove centrali e alla cessione di una serie
di centrali Enel e grazie anche a nuove acquisizioni da parte dell'Enel. Il
progetto prevede inoltre un unico gestore tecnico della trasmissione, nonché un
unico acquirente dell'energia prodotta dagli autoproduttori. Una sorta di
società capofila, dove accanto all'Enel saranno presenti anche i rappresentanti
di altre categorie di operatori. Non manca, infine, un'apertura sul fronte della
distribuzione, grazie anche a concessioni locali alle aziende municipalizzate e
subconcessioni locali. Quanto alla privatizzazione dell'Enel, il documento
prevede - come suggerito da Masera in una informativa consegnata qualche
settimana fa ai suoi colleghi - la cessione in più "tranches" e diluita negli
anni. Subito sul mercato dovrebbe andare il 20,30 per cento, che farebbe
affluire nelle casse del tesoro tra i 5.000 e gli 8.000 miliardi di lire. Il
restante 70,80 per cento verrebbe piazzato sui mercati con gradualità, anche
mediante obbligazioni con "warrant". "la posizione del governo sembra univoca -
ha commentato il presidente della commissione attività produttive della Camera,
Rubino - ma verificheremo con i fatti. Vedremo se i sogni sono destinati a
rimanere nei cassetti dei gruppi parlamentari, oppure se c'è davvero la volontà
di andare verso un sistema più moderno anche in Italia". Nel vertice di ieri,
svoltosi nella sede del tesoro a Via XX Settembre, Masera, Clò e Draghi hanno
anche compiuto un ulteriore passo avanti per la cessione della seconda "tranche"
dell'Ina, il gigante pubblico delle assicurazioni. Il comitato ristretto ha
passato in rassegna le indicazioni, "ancora preliminari", fornite dalla banca
d'affari Schroders, in qualità di Advisor del tesoro, che dell'Ina possiede
ancora il 52 per cento del capitale. Lo stesso direttore generale del tesoro,
Draghi, aveva a suo tempo spiegato che dal momento in cui l'Advisor avesse
fornito la lista aggiornata di chi è interessato all'acquisto, sarebbero occorse
altre due settimane, prima che l'operazione potesse essere conclusa. Con il
lavoro svolto ieri, può essere quindi rispettato il calendario messo a punto dal
tesoro, in base al quale la quota dell'Ina offerta a trattativa privata potrebbe
essere ceduta entro il mese di luglio. Alla trattativa privata sarebbero
interessati l'Imi, l'istituto bancario San Paolo di Torino, la Cariplo di
Milano, la Toro Assicurazioni e la Menarini (farmaceutici), che acquisterebbero
il 5 per cento a testa. Mentre la banca d'affari J P Morgan sarebbe interessata
all'acquisizione del 2 per cento. Il governo accelera la privatizzazione
dell'Enel. Lo stato e il mercato. Presentata una lista di piccoli azionisti.
Imi, tre poltrone per sei candidati. Roma - tre le liste e sei i candidati per
tre posti di "minoranza" nel consiglio di amministrazione dell'Imi. Questa la
situazione alla vigilia dell'assemblea dell'istituto per il rinnovo del vertice,
dopo la privatizzazione sulla base delle candidature presentate ieri, ultimo
giorno utile prima della riunione del 25 luglio. Una delle novità, nell'esordio
dei tre schieramenti, è rappresentata senz'altro dalla lista presentata da Abn
Amro e dal gruppo Fontana che hanno candidato Ernst Verloop e Giuseppe Fontana.
Si tratta dei due nuovi azionisti che hanno aderito al collocamento privato
della quota del tesoro all'inizio del mese, rilevando rispettivamente l'1% e lo
0,6%. Anche i presentatori della seconda lista, le casse di risparmio di Firenze
e di Bologna, hanno partecipato al private placement, acquistando ciascuna l'1%,
e raggiungendo così, nella fase immediatamente successiva, il 2,52% del
capitale. Quota che ora si è ridotta all'1,596% dichiarato nel "Tombstone"
pubblicato ieri su alcuni quotidiani con la candidatura del presidente della
Carisbo, Gianguido Sacchi Morsiani. Una novità assoluta è la presentazione di
una lista di piccoli azionisti che, per la prima volta nella breve e recente
storia delle privatizzazioni italiane, hanno trovato la forza (superando il
"quorum" dell'1%) di presentare loro candidati. In questo caso, la sezione Imi
dell'Apar, associazione piccoli azionisti e risparmiatori, e il sindacato dei
dirigenti interno dell'Imi (il Sindirigenticredito, aderente alla Federdirigenti
Credito Cida) hanno trovato un prezioso alleato nell'Inail (che da solo
rappresenta l'1,76% del capitale sociale). Questa terza lista ha presentato tre
candidati: Enzo Pietrosanti (per l'Apar), Ruggero Ferrara (consigliere
d'amministrazione dell'Inail) e Enrico Massone, ex direttore generale del
Credito Lombardo. L'attuale Cda dell'Imi - presentando all'inizio del mese la
lista di maggioranza per il nuovo vertice dell'istituto, composta di 12 membri
(tra i quali il presidente, Luigi Arcuti e due rappresentanti a testa delle tre
banche del nocciolo duro, Cariplo, San Paolo e Monte dei Paschi) - ha anche
proposto di elevare a 15 il numero dei consiglieri. Anche il Consiglio di
amministrazione della fondazione CRT, l'ente che controlla la banca CRT, Cassa
di Risparmio di Torino, ha deciso di dare l'avvio al processo di
privatizzazione. Candidati per i posti di "minoranza" nel consiglio
d'amministrazione dell'Imi. Il retroscena. Via libera ai Boc: per i
risparmiatori ora ci sono anche i titoli di città. Arrivano i buoni dei comuni.
Roma - il decollo dei Boc è alle battute finali. All'inizio della settimana
prossima, infatti, dovrebbe essere formalizzato l'assenso di tutti i membri
della commissione mista che in collaborazione con il tesoro ha messo a punto il
progetto di disciplina delle emissioni obbligazionarie comunali. La ragioneria
generale dello stato, la Corte dei Conti, il Ministero dell'Interno, la Consob e
la Banca d'Italia hanno già raggiunto un'intesa per ora solo informale sul
provvedimento, che dal tesoro passerà poi all'esame del Consiglio di Stato e
della Corte dei Conti. Le caratteristiche dei boc non sono ancora note in
dettaglio. La legge finanziaria 1995 (art. 35) fissa in cinque anni la durata
minima dei prestiti e stabilisce che questi possono promettere rendimenti fino a
un punto superiori a quelli dei corrispondenti titoli di stato. I buoni comunali
potranno essere a tasso fisso o variabile. Altre novità riguarderebbero il
meccanismo di rimborso: questo dovrebbe avvenire non in unica soluzione alla
scadenza del prestito, ma a "rate", in parallelo con l'erogazione degli
interessi. Il collocamento, che dato il Boc deve essere obbligatoriamente
offerto alla pari, dovrebbe essere assicurato con il sistema del consorzio di
banche e intermediari e non con il meccanismo d'asta utilizzato per i titoli del
tesoro. I comuni dovranno darsi da fare per avere le carte in regola: è previsto
l'obbligo di certificazione per i bilanci dell'emittente e per quelli delle
società nelle cui azioni dovesse eventualmente essere convertibile il prestito
(sono possibili prestiti convertibili o con warrant). Sarà infine facoltativa la
quotazione in borsa dei Boc: è presumibile che un'opzione di questo tipo possa
interessare la strategia di raccolta dei comuni più grandi. Intanto per quanto
riguarda i titoli di stato c'è da registrare che calano i rendimenti per i Cct
settennali ed i btp decennali mentre le richieste degli operatori rimangono
sempre più elevate rispetto alle offerte, in particolare per i cct settennali
dove le richieste hanno triplicato l'offerta di 1.500 miliardi. La settima
tranche di cct settennali è stata aggiudicata ad un prezzo pari al 98%. I titoli
hanno un rendimento lordo del 12,02 per cento e netto del 10,48 contro il 10,65
dell'ultima asta. I mille miliardi di btp decennali sono stati aggiudicati ad un
prezzo pari al 93,20 ed hanno un rendimento lordo del 12,01 e netto del 10,45,
oltre 30 centesimi in meno rispetto al 10,77 dell'ultima asta. È risultata
invece relativamente scarsa la richiesta di cct e di btp da parte degli
operatori "specialisti". Battute finali per il decollo dei Boc, emissioni
obbligazionarie comunali. Lo assicura il Dismod, l'istituto di studi della
Confcommercio. L'economia marcia veloce ma rallenterà. Roma - l'economia
italiana marcia veloce, ma tra un pò rallenterà la sua corsa. Lo assicura il
Dismod, istituto di studi economici della Confcommercio, che ieri ha presentato
il suo rapporto previsionale. L'accelerazione della crescita registrata
all'inizio dell'anno si attenuerà nella seconda parte, conducendo ad un tasso di
crescita del pil del 3,2% in media annua. Il rallentamento - assicura Dismod -
si manifesterà pienamente a partire dal prossimo anno: per tutto il triennio di
previsione 1996/98 la crescita del pil si manterrà al di sotto del 2,5%, ad un
livello quindi insufficiente a consentire il recupero dei posti di lavoro persi
per la recessione. Il tasso di inflazione raggiungerà, nel 1995, il 6% in media
annua, alimentato dagli effetti del deprezzamento della lira, dall'inasprimento
delle imposte indirette, da aspettative di aumento del costo del lavoro, da
tensioni di domanda dovute ad una fase di ripresa caratterizzata da forti
squilibri. Il Deprezzamento della lira, sottolinea Dismod - Confcommercio,
concentra la domanda in alcuni settori e in alcune aree del Paese, e determina
strozzature produttive che favoriscono aumenti di salari e prezzi. per questi
motivi una stretta monetaria accentuerebbe gli squilibri, rivelandosi una strada
non idonea a contrastare l'inflazione. Il Presidente di Confcommercio, Sergio
Billé, ha affermato che un rialzo dei tassi "produrrebbe più danni che
benefici", vanificando gli effetti della "manovrina" e della finanziaria
novantasei. Il rapporto si sofferma poi sulla politica economica del governo,
tracciata nel Dpef: "gli obiettivi del risanamento posti - scrive il rapporto -
non sono affatto coerenti con il quadro di crescita, che richiederebbe un
aumento della pressione fiscale più forte di quella ipotizzata e un costo del
risanamento che, con una riduzione ulteriore dei consumi delle famiglie,
diventerebbe difficilmente praticabile". L'istituto di studi economici della
Confcommercio, Dismod, prevede un rallentamento per l'economia italiana. Alla
Fed grandi manovre. Blinder, sconfitto da Greenspan, pronto a lasciare. Il
Numero due, vicino a Clinton, aspirava al posto del governatore che però, a
quanto sembra, sarà confermato. Intanto in Usa rallenta l'inflazione. Dal nostro
inviato Vanna Vannuccini New York - il numero due della Federal Reserve, Alan
Blinder, potrebbe abbandonare la Fed e tornare a fare il professore di economia
a Princeton alla scadenza del suo contratto a gennaio. Blinder, secondo voci
riferite dal New York Times, sperava di succedere al presidente Greenspan quando
a marzo scadrà la sua nomina. Ma tutto lascia prevedere a questo punto che
Greenspan sarà confermato. Puntare su Blinder significherebbe per la Casa Bianca
affrontare una nuova spinosa questione politica. Clinton non ha avuto fortuna
con nessuno dei suoi candidati, quasi tutti bocciati dal congresso. E non se la
sente di rischiare su una nomina dell'importanza di quella del vertice della
Fed. Alan Greenspan, chiamato alla Fed da Reagan e poi confermato da Bush, ha
molti amici tra i repubblicani. Questi da novembre hanno la maggioranza al
congresso e appaiono poco propensi ad approvare la nomina di un democratico
moderato come Blinder, economista di fama sì ma fin dall'inizio sostenitore
convinto di Clinton. Tanto è vero che accettò un incarico che veniva considerato
al di sotto della sua fama, quello di far parte del gruppo dei tre consiglieri
economici del presidente. Solo una recessione nell'ultimo trimestre di
quest'anno avrebbe potuto giustificare un cambiamento ai vertici della Fed, dice
il New York Times. Era stato Greenspan infatti a insistere per ritoccare per ben
sette volte verso l'alto i tassi nel novantaquattro (l'ultima volta nel febbraio
1995) per la preoccupazione che l'economia si surriscaldasse. Una preoccupazione
che era apparsa eccessiva quando già a primavera l'economia americana aveva dato
forti segnali di declino, che molti hanno interpretato come il preludio di una
vera e propria recessione. Secondo gli analisti di Wall Street Blinder,
diversamente da Greenspan, era sempre stato più preoccupato di un eccessivo
rallentamento della crescita che di un aumento dell'inflazione. Era stato lui a
pronunciarsi pubblicamente per un abbassamento dei tassi, sostenendo che la
recessione andava bloccata sul nascere. Anche Greenspan, nel comunicato in cui
annunciava l'abbassamento di mezzo punto dei tassi a breve, riconosceva che "la
stretta monetaria iniziata nel novantaquattro aveva bloccato le pressioni
inflazionistiche". I dati del mese di giugno confermano che Blinder aveva avuto
ragione, e che l'inflazione resta sostanzialmente sotto controllo nonostante il
quarto anno di crescita - anche se il rallentamento continua. I prezzi al
consumo sono saliti solo dello 0,1 per cento, meno di quanto avessero previsto
gli analisti di Wall Street e meno che in maggio (0,3). Secondo diversi analisti
la crescita raggiungerà lo zero o lo supererà addirittura nell'ultimo trimestre
ma tutti sono convinti che si tratterà di una breve pausa e l'economia
riprenderà nel novantasei risalendo almeno al 2,7 per cento. Un buon segno è che
le vendite al dettaglio sono salite per la seconda volta di seguito in giugno,
dello 0,7 per cento (più delle previsioni - 0,5 - di Wall Street). Le vendite di
beni durevoli sono cresciute dell'1,3 per cento in giugno (e dell'1,4 in
maggio). Aumentate anche le vendite di materiale da costruzione (0,9), vestiti
(0,3) e mobili (0,3). La Spesa nei consumi, che è una delle leve più potenti
dell'economia americana - rappresenta due terzi dell'attività economica del
paese - è rimasta relativamente debole nel novantacinque soprattutto perché non
ci sono stati aumenti nei salari. in maggio i redditi personali erano
addirittura diminuiti dello 0,2 per cento, anche se i consumi sono aumentati
perché la gente ha comprato a rate. Tuttavia le aziende restano caute. Durante
un convegno sponsorizzato dalla rivista Forbes a Annapolis, molti top managers
hanno detto di puntare sui mercati esteri come motore per la crescita e di non
aspettarsi per il momento una ripresa forte dei consumi negli Stati Uniti. La
maggior parte si è detta d'accordo con la decisione della Fed della settimana
scorsa (anche se per alcuni i tassi sono stati abbassati troppo poco) ma
qualcuno ha criticato i sette ritocchi verso l'alto voluti da Greenspan l'anno
scorso e non ha escluso che abbiano davvero portato l'economia americana
all'anticamera della recessione. Il numero due della Federal Reserve, Alan
Blinder, potrebbe lasciare la Fed. Molti scambi in chiusura, Fiat e Telecom al
rialzo. Di Nino Sunseri Milano - trenta minuti di fuoco nel finale della seduta
hanno consentito al mercato di recuperare gran parte delle perdite della
mattina. Così in conclusione l'indice ha limitato il ribasso ad un modesto passo
indietro dello 0,38 per cento a quota 10=103 punti. Gli scambi si sono impennati
verso livelli di assoluta eccellenza toccando la soglia dei 1.111 miliardi. Un
andamento tanto nevrotico si spiega con la necessità, da parte di molti
operatori, di sistemare le posizioni di fine mese. Ieri, infatti, si è chiuso il
ciclo di luglio e, da quanto si capisce, molte partite di scoperto sono state
chiuse proprio negli ultimi istanti della seduta per sfruttare tutte le
oscillazioni di prezzo. Si spiega così il fatto che numerosi titoli, proprio nel
corso delle battute conclusive, abbiano raggiunto tetti notevolmente più alti
rispetto alla chiusura ufficiale. È accaduto, per esempio alla Fiat, che, dopo
aver oscillato a lungo attorno alla soglia delle 6.000 lire, è balzata di colpo
sopra le 6.100 mentre sul mercato, proprio negli istanti conclusivi della
giornata, l'accelerazione degli scambi diventava forsennata. Medesimo copione
per Telecom che, a partire da lunedì, scorporerà Tim (telefoni cellulari).
Nell'ultimo minuto della riunione il titolo ha guadagnato circa 200 punti
finendo a 4.800 lire contro 4.617 del prezzo di chiusura. Gli esempi potrebbero
proseguire con il San Paolo di Torino oppure con l'Ambroveneto giunto a sfiorare
le 6.000 lire dopo aver già guadagnato il 2,5 per cento a 5.749 lire alla
chiusura ufficiale. Insomma ieri si è verificato quello che molti operatori
avevano previsto dinanzi al formarsi di un volume di scoperto assolutamente
anomalo. Era immaginabile che sarebbe stato molto difficile chiudere le
posizioni fuori dal mercato e quindi gli ordini sarebbero affluiti in borsa.
Nessuno, però, immaginava un movimento tanto violento proprio in chiusura di
giornata. Il Rialzo, comunque, ha avuto natura solo tecnica così come di natura
tecnica è stato il calo di Cir, Italcementi e Rinascente che, a partire da
lunedì, non faranno più parte del paniere delle "star" su cui si basa il Fib 30.
Indice di borsa in ribasso. Il punto nel mondo. A cura di Gianfranco Modolo
leggero rialzo per il Giappone, debole la City Tokyo 0,07%+. Tokyo - chiusura in
marginale rialzo per la borsa giapponese, con l'indice Nikkei a quota 16eq517/7,
in aumento dello 0,07 per cento al termine di una seduta caratterizzata da
scambi discreti. Gli investitori sono apparsi riluttanti ad aprire nuove
posizioni a ridosso del fine settimana senza chiare indicazioni sull'andamento a
breve del mercato. Si sono registrati realizzi da parte di investitori
stranieri. Secondo diversi analisti il mercato potrebbe comunque toccare nelle
prossime sedute livelli molto più alti. Francoforte 1,33%-. Francoforte - con un
giorno di ritardo rispetto alle altre borse europee, ieri il mercato tedesco ha
assorbito le conseguenze del mancato calo dei tassi di interesse da parte della
Bundesbank: l'indice Dax ha ceduto l'1,33 per cento scendendo a quota 2=184/90.
Anche il Ribasso del dollaro, comunque, ha svolto un ruolo negativo comprimendo
i valori dei titoli all'export. Secondo gli analisti, la performance del mercato
tedesco dipenderà fortemente nei prossimi giorni dall'andamento di Wall Street.
Zurigo 0,03%-. Zurigo - prezzi in lieve ribasso per i titoli quotati al listino
elvetico, al termine di un mercato con moderati scambi e con oscillazioni
contenute. La seduta non ha presentato grandi motivi di spunti per tutta la sua
durata: la quota, penalizzata già all'inizio dalla debolezza del dollaro e da
alcune prese di beneficio dall'estero, non è stata mai capace di risollevarsi.
Anzi, nel corso del pomeriggio ha accentuato la flessione in sintonia con il
mercato tedesco e con i dati americani. Lo Swiss Performance ha chiuso la
giornata a quota 1=888/96 (0,03- per cento). Londra 0,52%-. Londra - ultimo
giorno della settimana in ribasso per il listino britannico con l'indice Ft 100
che ha ceduto lo 0,5 per cento a quota 3eq429/20 attraverso scambi rarefatti.
Gli operatori hanno attribuito la flessione dei prezzi al calo accusato da Wall
Street in apertura e alla crescita più lenta del previsto delle vendite al
dettaglio interne in giugno. Il listino ha continuato inoltre a risentire del
mancato taglio dei tassi tedeschi. tra i titoli più trattati si segnala la casa
di brokeraggio Smith New Court Amsterdam 0,69%-. Amsterdam - la borsa olandese
non è sfuggita all'intonazione generalmente negativa delle altre piazze europee,
ma è riuscita a recuperare dai minimi della fase pomeridiana grazie ad una
parziale ripresa del titolo Philips. L'indice Aex ha chiuso con un calo dello
0,7 per cento a quota 455,68 punti. I dati macroeconomici statunitensi divulgati
nel pomeriggio si sono rivelati in linea con le aspettative e non hanno quindi
avuto effetti significativi sulla quota che, invece, continua a risentire della
forte attività su Philips New York 0,39%-. New York - prezzi in ribasso a Wall
Street, al termine di una seduta caratterizzata da qualche vistosa oscillazione.
Hanno influito sul mercato la debolezza del comparto obbligazionario, che ha
reagito male all'annuncio dell'aumento, superiore al previsto, delle vendite al
dettaglio in giugno. Nel corso della mattinata, comunque, il mercato ha dato
cenni di ripresa. L'indebolimento del dollaro sui mercati dei cambi ha poi
stimolato alcuni realizzi di beneficio, cosicché l'indice Dow Jones ha chiuso a
4708,82 in ribasso dello 0,39 per cento. Andamento delle borse valori nel mondo.
Aziende in breve. Tim, Gamberale in sella. Fiat, un milione di Punto Tim. È nato
ieri il nuovo gestore pubblico della telefonia cellulare: Tim, Telecom Italia
mobile. Ieri si è riunito per la prima volta il suo consiglio di
amministrazione, che ha nominato Vito Gamberale (nella foto) amministratore
delegato. Presidente è Antonio Di Stefano. Direttore generale è stato nominato
Massimo Sarmi, vice direttore generale Mauro Sentinelli e segretario generale
Giuseppe Sanmartino. Gamberale, 52 anni, è stato direttore generale di Telecom
Italia e a lui faceva capo la telefonia mobile. In passato ha lavorato all'Anic,
all'Imi, alla Gepi e all'Eni. Azionisti di Tim sono la Stet con il 61,80 per
cento, l'Iri con il 2,37 per cento, la Chase Nominees Ltd con il 2,22 per cento,
la Banca D'Italia con l'1,73 per cento, eurocasse Sim con l'1,33 per cento,
Imigest con lo 0,85 per cento, la Royal Bank Of Scotland con lo 0,73 per cento,
la Wells Fargo Institutional Trust con lo 0,71 per cento, Area Spa con lo 0,60
per cento, Citybank n.a. con lo 0,49 per cento, Fondigest con lo 0,46 per cento
e Futuro Fondi Sprinnd con lo 0,43 per cento. Il Credito Italiano esce dal
capitale del gruppo finanziario tessile: dal 20 giugno scorso la sua
Partecipazione nel Gft, pari al 12,9%, è stata azzerata. I vertici delle sette
banche più esposte verso la Fochi (nella foto, Roberto Fochi) e i tre commissari
si incontreranno martedì prossimo nella sede bolognese dell'azienda. La riunione
è stata chiesta dagli stessi commissari. Con Agrilatte, la società costituita la
settimana scorsa, i produttori associati all'Unalat vogliono partecipare
all'aumento di capitale di 200 miliardi che la Cirio finanziaria di Sergio
Cragnotti varerà a settembre. A venti mesi dal suo debutto sul mercato europeo,
è nata, nello stabilimento Fiat di Mirafiori, la milionesima "punto" (nella
foto, il presidente della Fiat Giovanni Agnelli). È una "75 Elx" 5 porte, di
colore "Green Valley". La Mercedes-Benz ha smentito seccamente di aver
abbandonato il progetto di realizzazione della "Swatchmobile" in joint-venture
con la Swiss Corp. Nuova Tirrena. Provengono soprattutto dall'estero le
"manifestazioni d'interesse" che gruppi assicurativi hanno rivolto alla Consap,
la concessionaria per i servizi assicurativi pubblici controllata dal tesoro,
per l'acquisto della nuova Tirrena. Lo ha comunicato la stessa Consap. Aumento
di capitale per la sai. La Compagnia d'assicurazioni, in esecuzione della
delibera del Cda, procederà ad un aumento di capitale pari a 30.216.666 mila
lire, mediante emissione, anche in più riprese, di 30.216.666 azioni di
risparmio del valore nominale di mille lire. Le obbligazioni verranno offerte in
opzione alla pari agli azionisti Sai in ragione di 1 obbligazione ogni 6 azioni
di qualsiasi categoria possedute. Il periodo di opzione è stato fissato dal 20
luglio 1995 al 21 agosto 1995 incluso. Dal 17 luglio 1995 (primo giorno del mese
borsistico di agosto) le azioni quoteranno "ex". L'aumento di capitale è
finalizzato all'acquisizione della Maa Assicurazioni, la compagnia che faceva
capo a Giancarlo Gorrini. L'Assemblea degli azionisti della Rodriquez Spa,
riunitasi ieri a Messina, ha approvato il bilancio relativo all'esercizio
novantaquattro, che si chiude con un passivo di 5 miliardi, e ha deciso di
ridurre il capitale sociale a copertura delle perdite, da 16 miliardi e 875
milioni a 8 miliardi e 437,5 milioni. Il numero due dell'Olivo è pessimista.
Veltroni "così si rotola dritti verso le elezioni ... Roma - "no, così non va,
così si rotola verso le elezioni ... Circondato dai giornalisti Walter Veltroni
se ne sta in piedi, in mezzo al transatlantico di Montecitorio. Con una mano
tiene il comunicato appena redatto dal polo. con l'altra si gratta la fronte
corrucciata. È preoccupato Veltroni, e visto che è il numero due del Pds ed il
capo della delegazione dell'Olivo al tavolo delle regole, tutti gli chiedono un
parere per capire come andrà a finire la trattativa fra i poli. Onorevole, state
facendo il gioco del cerino? "effettivamente leggendo il comunicato del polo si
ha questa sensazione che io spero sia infondata". Cosa c'è che non va nella
risposta del Centro Destra? "quando dicono che l'Olivo ha accettato una riforma
in senso presidenzialista e federalista dicono una cosa non precisa, anzi non
vera. Non so che è successo, forse avranno letto male i giornali, ma la parola
presidenzialismo nel nostro documento non compare mai. Noi gli avevamo fatto una
proposta diversa". Proviamo a riformulare la proposta dell'Olivo. "noi avevamo
proposto che si aprisse una stagione costituente dentro la quale si possono
discutere diverse proposte che riguardano la forma di stato e di governo. È del
tutto evidente che se si vuole aprire una fase di discussione seria, non si può
che partire così. Se invece si vuole fare un pò un gioco per il quale si cerca
di forzare sulla questione del presidenzialismo, allora non si va molto
lontano". La trattativa è finita? "no, il dialogo va avanti, non mettiamo dei
paletti. Noi, quando martedì li vedremo, ripeteremo che non abbiamo nessuna
pregiudiziale su nessuna delle ipotesi in campo perché non è questo il momento
di avere delle pregiudiziali, ma per questo vogliamo discutere tutte le ipotesi
di riforma delle stato e del governo alla stessa stregua, su un piano di
parità". E il comunicato del polo. "direi che ci devono rispondere ancora,
questo comunicato è come dare una risposta ad un'altra domanda. Tipo: dove vai?
Porto pesci. La risposta deve essere al quesito: vuole il Polo partecipare
all'apertura di una stagione costituente entro la quale ci siano le diverse
opzioni senza nessuna pregiudiziale, senza nessun atteggiamento di
demonizzazione di nessuna proposta ma con tutte le proposte sul tavolo? Se sì,
bene. Se no, è un'altra cosa". Il Polo dice che la questione del governo di
garanzia non si discute al tavolo. "io non sto parlando del governo adesso.
Stiamo parlando di una sede parlamentare che affronta la questione delle regole
del gioco in un tavolo che non è tra polo e olivo ma anche tra altre forze come
la Lega che parteciperà all'incontro di martedì. Poi parleremo del governo. Al
tavolo la discussione è sul tipo di assetto e per noi è una discussione ...
Impregiudicata, diciamo così. Quindi questa è la risposta ad un'altra domanda
non a quella che abbiamo posto. Rimaniamo in fiduciosa attesa di una risposta
pertinente". Dichiarazioni dell'esponente pidiessino dello schieramento di
Centro Sinistra dell'Olivo sugli sviluppi delle trattative con il polo di destra
su riforme e regole istituzionali comuni a tutela delle prossime elezioni. Prodi
"ma non è tattica". Bologna - "non è affatto una proposta tattica come vedo che
qualcuno la interpreta. abbiamo proposto alcune regole da discutere prima del
voto, il Polo ha aggiunto la sua proposta presidenzialista, noi non abbiamo
detto di no pregiudizialmente". Romano Prodi spiega così il senso della proposta
di legislatura costituente: "si mettono le carte sul tavolo e si vede se c'è
partita. Se c'è, cioè, una maggioranza in parlamento in grado di affrontare
seriamente una fase di riforme anche elettorali, penso che la legislatura possa
utilmente proseguire. Se non c'è, meglio votare". Proseguire quanto? Anche fino
alla scadenza naturale del novantanove. "proseguire fino a che non si fanno
quelle riforme. Se c'è bisogno di tutta la legislatura, va bene. Nessuno vuole
le elezioni per le elezioni, ma per governare bene. E ho già detto che un buon
candidato sa aspettare il suo momento". E nel frattempo? "un governo che
governi". Dini bis tecnico, Dini bis politico, un altro ancora. "vedremo,
vedremo". Presidenzialismo: a parte Segni, non è mai stato un cavallo del
centrosinistra. Cosa vi ha fatto cambiare idea? "non c'è stato nessun
cambiamento di linea. Anzi, è piena coerenza con la nostra linea, che è di
discutere le proposte di tutti, polo e lega compresi". Dichiarazioni del leader
dello schieramento di Centro Sinistra dell'Olivo sugli sviluppi delle trattative
con il polo di destra su riforme e regole istituzionali comuni a tutela delle
prossime elezioni. sono gli alleati minori a frenare la corsa al voto. Due
schieramenti costretti a un finto dialogo. Di Federico Geremicca sotto il sole
già caldo delle nove del mattino, ieri Scalfaro ha lasciato l'Italia facendo
rotta verso l'America Latina. Ai pochi cronisti che lo attendevano a Ciampino
per chiedergli un commento sugli ultimi sviluppi del dialogo avviato tra polo e
olivo, il presidente ha confessato: "parto con animo più sereno ... Avevo molto
atteso, questo. Avevo sperato, avevo chiesto ... Difficile immaginare che ieri
sera, messo al corrente degli ultimi fatti politici italiani, il presidente
abbia visto confermato il sereno ottimismo delle prime ore del mattino. La
Cronaca di questo venerdì di metà luglio, infatti, sembra fatta apposta per
confermare nelle sue convinzioni chi aveva rubricato sin dall'inizio sotto la
voce" tattica politica "l'avvio della stagione delle buone maniere e la
conseguente offerta dell'Olivo al Polo di discutere di grandi riforme, di fase
costituente e persino di governo di garanzia. Riducendo all'osso il senso di
quel che è accaduto, infatti, lo si potrebbe sintetizzare così. Il Pds ha
corretto il tiro e ha mandato a dire al Centro Destra: "noi non abbiamo affatto
detto sì alla vostra richiesta di presidenzialismo. Evidentemente avete capito
male ... E il Centro Destra che ha risposto:"se volete discutere di grandi
riforme, facciamolo lo pure. Ma sappiate che, a questo punto, di voi non ci
fidiamo. Anzi, non vi crediamo". con delle eccezioni, naturalmente. Eccezioni
che, però, sembrano giusto la conferma del fatto che potrebbe essere null altro
che la tattica, appunto, la vera anima del presunto dialogo centrodestra
centrosinistra. Chi è, infatti, che ancora ieri ha lodato l'apertura dell'Olivo
al polo e la risposta del polo all'Olivo? Solo i cosiddetti "cespugli": cioè le
formazioni minori dell'un fronte e dell'altro. In sostanza, proprio i soggetti
che oggi sembrano interessati soprattutto allo slittamento il più lontano
possibile delle elezioni. Dunque, che altro riforma dello stato e governi di
garanzia, verrebbe da dire: al centro del confronto tra centrodestra e
centrosinistra c'è nient'altro che la data in cui far tornare gli italiani alle
urne ... Per altro, più che tra polo e olivo, lo scontro continua a svolgersi
all'interno dei due poli: visto che i detentori dei "pacchetti di maggioranza"
dei due schieramenti - cioè D'Alema, Fini e Berlusconi - non fanno mistero di
puntare ad un passaggio elettorale il più ravvicinato possibile. Le stesse
cronache delle riunioni degli stati maggiori (ieri quella del centrodestra,
giovedì quella del centrosinistra) son lì a dimostrarlo, con i leader di Pds, AN
e Forza Italia costretti a subire l'"offensiva diplomatica" degli esponenti
delle forze minori. E così, se al tavolo dell'Olivo era toccato a Mario Segni
fare la voce grossa per strappare a d'Alema e Prodi il sì al dialogo col
centrodestra, ieri al vertice del polo sono stati casini e l'inviato di
Buttiglione (Sanza) a insistere affinché non venisse chiusa la porta in faccia
al centrosinistra. È logico chiedersi, a questo punto, perché D'Alema,
Berlusconi e Fini continuino a subire in maniera sostanzialmente passiva
l'iniziativa dei loro alleati minori, lasciandosi trascinare in trattative alle
quali in fondo non crede nessuno. Le ragioni sono fondamentalmente due. La prima
risiede in una convinzione storica (anche se mai sufficientemente provata ...)
secondo la quale chi determina le elezioni anticipate viene poi punito dagli
elettori: di qui, insomma, la grande prudenza di Pds, AN e Forza Italia a
spingere sull'acceleratore e a dichiarare chiusa la partita. La seconda Ragione,
invece, è tutta "moderna", nasce con l'avvento del "maggioritario all'italiana"
e ne dimostra, in fondo, la sua imperfezione. Si tratta di qualcosa di molto
simile al noto (e vituperato) "potere di interdizione": che si realizzava -
nella prima repubblica - nelle esose richieste, in termini di posti di potere,
che i partiti minori avanzavano alla Dc in cambio di un sostegno allora
indispensabile per la formazione di un qualunque governo. Col sistema
uninominale maggioritario, queste richieste sembrano anticipate: cioè vengono
avanzate non più (o non solo) all'atto della formazione del governo, ma
addirittura nella fase di definizione delle alleanze e delle coalizioni (e poi,
naturalmente, di assegnazione dei collegi). Essendo il Polo e l'Olivo
raggruppamenti di consistenza quasi uguale, non possono permettere la defezione
di alcuna delle rispettive componenti (anche della più piccola) pena il rischio
della sconfitta. Dunque, è la sottintesa minaccia di uscire dall'alleanza - per
costituire un centro autonomo, per esempio - che rende a d'Alema, Fini e
Berlusconi non proprio agevole rispondere con un secco no alle più diverse
richieste dei cosiddetti "cespugli". Se la faccenda è messa così, è lecito
immaginare che la fase che va ad aprirsi (la trattativa polo - Olivo sulle
possibili riforme da varare) sarà non breve, e caratterizzata da tatticismi
esasperati. Una specie di partita a scacchi dove vincerà - tra gli schieramenti
e dentro gli schieramenti - chi sbaglierà di meno. È chiaro che da una fase così
hanno da perderci soprattutto coloro i quali si sentono in guerra "contro il
tempo" (cioè Berlusconi, Fini e D'Alema) puntando ad un rapido scioglimento
delle Camere. Non a caso, per la seconda volta in due giorni, il leader del Pds
ha rivolto ai capi del polo lo stesso, identico avvertimento: "il rischio è che
la situazione scappi di mano a tutti e che la legislatura affondi nel caos". Il
bello è che Berlusconi e Fini la pensano proprio come lui. Commento sugli
sviluppi delle trattative in atto tra lo schieramento del Centro Sinistra
dell'Olivo e il polo di destra su riforme e regole istituzionali comuni a tutela
delle prossime elezioni. La Camera ha approvato la riforma delle pensioni. Dopo
due voti di fiducia favorevoli al governo a Montecitorio la legge è passata con
249 sì. Determinante l'astensione di Forza Italia. Di Gennaro Schettino Roma -
la riforma delle pensioni è stata approvata dalla Camera. I voti a favore sono
stati 249, quelli contrari 98, gli astenuti 113. Il governo Dini per far
arrivare al traguardo il nuovo sistema previdenziale ha dovuto usare ancora
l'arma del voto di fiducia. E ha dovuto cercare l'aiuto di Forza Italia che
astenendosi è stata in qualche modo determinante a Montecitorio per
l'approvazione del disegno di legge. La volata finale è stata segnata da una
lunghissima maratona: oltre sedici ore tra dibattito, dichiarazioni di voto e
votazioni. Alla fine, i Deputati stremati per vincere la stanchezza si sono
messi addirittura ad intonare vecchie canzoni di montagna (un gruppo di leghisti
e forzisti) e cori partigiani (un gruppo del Pds). Ieri i voti di fiducia sono
stati due e sono serviti per far approvare altrettanti maxi emendamenti
presentati dal governo. I due maxi emendamenti contenevano il resto della
riforma. I primi undici articoli erano già stati approvati dall'aula della
Camera col voto di fiducia di giovedì. L'interminabile tour de force è stato
voluto da Rifondazione Comunista - sta pensando a lanciare un referendum
abrogativo della riforma appena approvata dalla Camera - che ha sparato tutte le
cartucce ostruzionistiche permesse dal regolamento parlamentare. Ha presentato
quattro emendamenti soppressivi dell'intera legge. Gli emendamenti sono stati
respinti. E ad ogni dichiarazione di voto (sono state sette) ha fatto parlare
tutti i deputati del gruppo (che sono ventiquattro) per due minuti. Così c'è
voluto un giorno intero e una mezza nottata per far approvare il provvedimento
dall'assemblea di Montecitorio. Ora la riforma delle pensioni andrà al senato
dove però il cammino a prima vista appare più agevole. La maggioranza che
sostiene il governo Dini ha i numeri per far passare la riforma senza dover
troppo mercanteggiare aiuti. E si può dire che il traguardo per la
trasformazione della riforma in legge dello stato è molto vicino. Non a caso il
Ministro del lavoro, Tiziano Treu, commentando l'esito del voto alla Camera ha
detto che "non c'era lo spazio per fare meglio". Come a dire che il governo non
concederà altre modifiche. Le sette votazioni si sono svolte senza patemi. La
maggioranza è sempre stata raggiunta in modo agevole. Un solo grande brivido è
stato causato da una norma sugli enti previdenziali inserita in gran silenzio
dal governo tra i suoi maxi emendamenti. Questa norma prevede l'ampliamento del
consiglio di amministrazione dell'Inps, la soppressione della società che doveva
provvedere alla dismissione del patrimonio immobiliare degli enti e il blocco
dei loro investimenti nel settore immobiliare. È stato quest'ultimo comma a far
scatenare gli esponenti di Forza Italia, dato che ne erano stati tenuti
all'oscuro. non appena l'hanno scoperta sono corsi a chiedere spiegazioni e a
chiederne la cancellazione. per alcune ore si è temuto il peggio e cioè che
Forza Italia potesse addirittura votare contro la riforma. La calma è tornata
solo dopo una serie di incontri e contatti (lo stesso Leader di Forza Italia,
Silvio Berlusconi, ha visto il presidente del consiglio, Lamberto Dini, per
discutere la cosa) tra gli esponenti del Centro Sinistra e Forza Italia. In
questi incontri il governo ha chiarito che dal testo del maxi emendamento era
saltata la parola "direttamente". In altre parole, con l'approvazione di questa
norma agli enti previdenziali viene preclusa la possibilità di effettuare
direttamente gli investimenti immobiliari. Lo potranno fare solo tramite delle
società specializzate. Chiarito il refuso, o meglio trovato l'escamotage per
evitare una pericolosa incrinatura tra centro sinistra e Forza Italia, si è
avuto il definitivo semaforo verde per l'approvazione del provvedimento. La
Parola "direttamente" sfuggita, dice il governo, ad un dattilografo distratto,
sarà inserita nel testo lunedì quando i legislatori dovranno eseguire il
cosiddetto coordinamento tra le leggi attualmente in vigore e le nuove norme
introdotte dalla riforma. Tecnicamente questa operazione viene chiamata
coordinamento legislativo e serve per pulire i testi approvati da uno dei rami
del parlamento o dal governo dagli errori o dalle sviste. un'Alternativa, se non
sarà possibile correggere il testo per questa via, sarà un'apposita direttiva
del Ministero del Lavoro. Quali sono le principali novità introdotte dal disegno
di legge approvato dalla Camera? in primo luogo va ricordato che lo stato conta
di risparmiare 108 mila miliardi entro il 2005. La vera rivoluzione della
riforma sta in una parola: contributivo. Le pensioni non saranno più legate alle
retribuzioni che si sono percepite negli ultimi anni di lavoro. La pensione
sarà, invece, calcolata in base ai contributi che ogni lavoratore ha versato, in
modo quasi analogo ad una assicurazione privata. Sui contributi versati sarà
calcolato un tasso di interesse ogni anno uguale per tutti (inflazione più
crescita del pil). Gradualmente la riforma prevede la scomparsa della pensione
di anzianità. Si potrà andare in pensione non prima dei 57 anni. fra i 57 anni e
i 65 si potrà decidere quando lasciare il lavoro. Chi ha raggiunto al 31-12-95 i
18 anni di contributi calcolerà la sua pensione con il sistema retributivo
(legato alla media degli ultimi dieci anni di stipendio). Chi non ha raggiunto i
18 anni di contribuzione per calcolare la pensione dovrà fare riferimento a due
sistemi: quello retributivo fino a quest'anno e col nuovo sistema dal
novantacinque in poi. Chi svolge attività particolarmente gravose potrà andare
in pensione prima dei 57 anni. Il provvedimento approvato dalla Camera introduce
la previdenza complementare. Una parte della retribuzione verrà versata ad un
fondo aziendale o di categoria che sarà gestito con i criteri assicurativi.
Altra fonte di finanziamento sarà il trattamento di fine rapporto (la cosiddetta
liquidazione). Sarà consentito traslocare i propri versamenti da un fondo
all'altro, con la clausola di rimanervi per un periodo di tempo determinato (3
anni, per i fondi di nuova istituzione il limite è di 5 anni). L'astensione del
partito forzista permette l'approvazione parlamentare della riforma
previdenziale governativa. La riforma passa lunedì al senato, in commissione.
Obiettivo: chiudere prima di ferragosto. Roma - obiettivo venerdì 11 agosto. È
la data massima entro cui Lamberto Dini, il presidente del consiglio, spera di
aver portato a casa l'approvazione definitiva della riforma delle pensioni. Il
presidente del consiglio non nasconde ai suoi più stretti collaboratori che gli
piacerebbe poter chiudere la partita nella prima settimana di agosto. E comunque
non si torna a Montecitorio per una terza lettura del provvedimento. Dopo aver
incassato il via libera della Camera, Dini al senato punta sui numeri che gli
danno una maggioranza senza i voti di Forza Italia, determinanti per il
passaggio a Montecitorio. L'iter al senato partirà già lunedì con l'approdo in
commissione lavoro. Le previsioni indicano che ci vorranno una decina di giorni
almeno affinché la commissione lavoro raccolga i vari pareri ed esamini il
corposo articolato proveniente dalla Camera. Quest'ultimo lavoro sarà
relativamente facilitato dal fatto che il provvedimento è stato racchiuso in tre
maxi articoli a cui si aggiungono quelli sulla previdenza complementare. Così si
arriverebbe alla fine di luglio con il disegno di legge che passa all'esame
dell'aula. Dini punta ad un esame rapidissimo. L'unica incognita potrebbe esser
data dalla norma che impedisce agli enti previdenziali di investire direttamente
in immobili. Se Forza Italia dovesse impuntarsi chiedendo una modifica di questa
norma o una sua Correzione il governo potrebbe esser costretto a chiedere il
voto di fiducia nuovamente. Per ora le fonti ufficiali di palazzo Chigi
escludono queste evenienza dicendo che sarà il percorso parlamentare a
determinare le decisioni del governo. A palazzo Chigi inoltre si osserva che con
i voti a disposizione al senato è facile votare i singoli articoli del
provvedimento senza temere colpi di mano o modifiche non volute. Il varo della
riforma delle pensioni prima di ferragosto consentirà al governo di accelerare i
tempi per la definizione della manovra economica. Quasi certamente sarà portata
in parlamento subito dopo la breve pausa feriale di agosto. Al presidente del
consiglio, spiegano i suoi più stretti collaboratori, interessa avere le carte
in regola e quindi poter dire che la finanziaria 1996 è pronta. Spetta al
parlamento approvarla. Bisognerà vedere se i voti che hanno sostenuto la riforma
pensionistica saranno pronti a varare tagli e nuove tasse per 33 mila miliardi.
Ma questo dipende molto probabilmente dalla data delle nuove elezioni politiche.
Le prossime mosse politiche del presidente del consiglio per favorire
l'approvazione della riforma previdenziale da parte del senato prima del termine
dell'estate. Greenpeace. Il 14 luglio di Chirac. Migliaia di ecologisti e
pacifisti hanno riempito le piazze di molte città. L'Italia nelle piazze si
scopre pacifista. Di Carlo Pizzati Roma - "non abbiamo intenzione di fermarci e
non ci fermeremo", la voce di Mimmo Casa, meccanico italiano a bordo del
"Rainbow Warrior II" riempie Campo De Fiori, la piazza di Roma a pochi metri
dall'ambasciata francese dove ieri sera più di tremila persone hanno urlato il
loro "stop Chirac". Lo dicevano i palloncini verdi, lo riecheggiavano i politici
verdi, lo ripetevano i cartelloni dei Verdi. "vedendo tutte queste
manifestazioni - dice il meccanico Casa al telefono satellitare, poco prima di
approdare a Papeete con la nave ecologista - vedendo tutti questi paesi insieme
per questa battaglia, Chirac dovrà cambiare idea". Secondo un sondaggio di
Datamedia pubblicato ieri, circa il 90 per cento degli italiani spera proprio in
questo: che il presidente francese faccia dietrofront e rinunci a far esplodere
otto piccole bombe atomiche a mille metri di profondità, sotto l'atollo di
Mururoa. Il 5 per cento degli intervistati è invece favorevole agli esperimenti,
al restante 5 per cento non importa proprio niente dell'argomento. Il sondaggio
sembra riflettere bene il 14 luglio italiano: migliaia di dimostranti in tutta
Italia hanno celebrato la presa della Bastiglia a modo loro, cioè protestando
contro la ripresa degli esperimenti nucleari. Allonsanfan ", diretta di 24 ore
organizzata da Italia Radio e Legambiente, ha seguito le proteste contro il
nucleare a Milano e davanti ai consolati francesi di Napoli, Bari, Palermo,
Messina e Ravenna, in Piazza della frutta a Padova, in Piazza Maggiore a
Bologna, in Piazza Carmine a Cagliari e infine al porto di Gallipoli. Sulla rete
internet italiana è stato organizzato un "corteo telematico anti atomica" dove i
"navigatori della rete" potevano inviare messaggi anti nucleari. A Campo De
Fiori, presidiata fin dalle 18 da furgoni di polizia, carabinieri e motociclette
dei vigili urbani, è intervenuto il padre Renato, un francescano che ha detto di
parlare a nome del papa: "contro il nucleare e contro la morte, dalla città di
Pietro deve partire un grido per tutto il mondo, vita, vita, vita! Il pubblico
raccolto attorno alla statua di Giordano Bruno ha risposto con un boato di
fischi laici. Dall'ambasciata sono uscite un pò trafelate due cittadine
francesi, Chantal e Marie, che hanno raccontato di essere state cacciate dalla
sede diplomatica. "ho aspettato che l'ambasciatore terminasse il suo discorso -
racconta Chantal - quando ha cominciato a parlare di diritti umani gli ho
chiesto: perché non parliamo del diritto dell'uomo di non accettare le bombe
nucleari? Due guardie mi hanno presa per le ascelle, mi hanno strappato dalle
mani la carta di identità e mi hanno cacciata". Durante il discorso
dell'ambasciatore Lucet un gruppetto di ragazze ha tentato di srotolare un
cartello anti nucleare, ma è stato spedito fuori dall'ambasciata in tutta
fretta. Oltre alla capitale, la protesta ha contagiato il resto della penisola.
A Napoli gli ambientalisti hanno manifestato di fronte al consolato, il
consiglio provinciale si è listato a lutto "per la morte della grandeur
francese", mentre il senato accademico dell'ateneo Federico II ha condannato la
minacciata ripresa degli esperimenti nucleari. " "Sciracco", vento caldo di
morte", recitava un grande striscione di fronte al consolato francese, facendo
il verso al nome di Chirac. Ecopacifisti in piazza anche a Palermo, per
manifestare di fronte al consolato di Francia contro i test di Mururoa. E la
voglia di sit-in ha contagiato anche alcune decine di ambientalisti lucani,
calabresi e pugliesi che si sono installati davanti all'ingresso del club
Mediterranée di San Basilio di Pisticci, in provincia di Matera. A Siracusa
invece l'onda anti Chirac ha spinto il titolare di un pub a esporre nel proprio
locale un cartellone: non si vendono birre e vini francesi". A Roma, l'assessore
comunale alle politiche ambientali ha annunciato che il parco di Tor De Cenci
sarà dedicato a Fernando Pereira, il fotografo di Greenpeace ucciso dalle bombe
di due agenti segreti francesi mentre era a bordo del primo "Rainbow Warrior"
nel 1985 in Nuova Zelanda. È continuata ieri anche la protesta dei politici. Il
sindaco di Roma Rutelli ha inviato una lettera a Chirac. Il presidente della
Regione Lombardia Formigoni ha consegnato al console francese a Milano una
lettera che riassume la mozione del consiglio regionale contro i test. Ieri
anche il consiglio regionale del Veneto ha votato all'unanimità una mozione per
far pressione "affinché la Francia rinunci a riprendere gli esperimenti". La
Lega Nord ha invitato tutti i suoi militanti e simpatizzanti "all'aperto
boicottaggio dei prodotti francesi in ogni settore finché l'attuale presidente
della repubblica francese non dia l'ordine di sospensione a tempo indeterminato
degli esperimenti a Mururoa". Un invito al boicottaggio del made in France è
stato lanciato da Campo De Fiori anche dal segretario di Rifondazione Comunista
Fausto Bertinotti. Ecologisti e pacifisti al centro delle manifestazioni di
protesta organizzate in data odierna contro la decisione francese di riprendere
gli esperimenti nucleari. La protesta del "Warrior" arriva a Tahiti. L'Australia
boicotta. Air France non vola. Da Wellington a Praga un grido contro l'atomica.
in tutto il mondo migliaia di persone hanno partecipato a manifestazioni anti
nucleare. Roma - vescovi giapponesi a Tokyo, monaci buddisti in Cambogia,
ministri, presidenti e poi migliaia di manifestanti in tutto il mondo hanno
protestato ieri contro gli esperimenti atomici a Mururoa. mai un 14 luglio era
stato così contestato. Mai la Francia si era sentita così isolata per una
decisione del suo presidente. In Nuova Zelanda, mentre il primo ministro Jim
Bolger ha boicottato il pranzo offerto dall'ambasciatore di Francia, duemila
dimostranti al grido di "libertà, eguaglianza, fraternità ed ipocrisia" hanno
accolto gli invitati al ricevimento, dopo aver rovesciato letame davanti alla
residenza dell'ambasciatore a Wellington. Il Boicottaggio in Australia si fa
sempre più preoccupante per Parigi, mentre in tutto il pacifico le proteste
hanno riempito le piazze di molte capitali. A Manila 500 persone hanno sfilato
contro i test di Chirac. Nelle isole Fiji, 2 mila e 500 dimostranti hanno
marciato fino all'ambasciata francese: "se i test sono sicuri, che Chirac se li
faccia sotto al suo naso", diceva uno striscione. Il governo cileno ha
boicottato il ricevimento all'ambasciata francese, annunciando che verrà
effettuata una investigazione scientifica per stabilire gli eventuali danni che
subirà l'Isola di Pasqua a causa dei test nucleari. in Austria 30 attivisti di
Greenpeace hanno inscenato una protesta davanti l'ambasciata francese. Muniti di
finte bombe atomiche gli attivisti chiedevano agli invitati di condannare i test
atomici. Parlamentari dei verdi vestiti con maschere anti gas hanno protestato
montando in pieno centro un atollo da cui venivano simulate emissioni
radioattive. A New York 150 manifestanti hanno protestato di fronte al consolato
francese urlando: "baguette sì, bombe no". In Irlanda nessun ministro è andato
al ricevimento dell'ambasciata di Francia e a Bruxelles, un gruppo di pacifisti
al grido "sì ai funghi francesi, no a quelli di Mururoa" si è presentato
all'ambasciata di Francia con un cesto pieno di simbolici funghi. A Londra,
cinquanta manifestanti si sono infiltrati nell'ambasciata durante il ricevimento
e si sono incatenati agli alberi del giardino. In Svizzera, alcuni militanti si
sono arrampicati sul tetto dell'ambasciata. In Germania, una quarantina di
persone, tra cui diversi deputati dei Verdi, la terza forza politica, hanno
inscenato una manifestazione davanti all'ambasciata a Bonn e una pantomima di
una esplosione nucleare a Berlino. A Praga i dimostranti hanno circondato
l'ambasciata francese con pannelli con la scritta "zona di test nucleari".
Successo delle manifestazioni ecologiste e ambientaliste organizzate in data
odierna nei paesi di tutto il mondo contro la ripresa degli esperimenti nucleari
decisa dal presidente francese. Greenpeace. L'imponente dispiegamento di polizia
ha evitato manifestazioni di protesta. Il presidente: i test si faranno". Due
fantasmi sulla festa di Chirac. Il nucleare e la Bosnia sfilano insieme sui
Campi Elisi. Parigi - il suono della marsigliese riempie gli Champs Elysée,
quando Chirac per il suo primo 14 luglio scende lentamente a bordo della
macchina di comando dall'Arco di Trionfo verso Piazza Della Concordia preceduto
e seguito da due squadroni di corazzieri a cavallo. In cielo sfrecciano gli
Alphajet della squadriglia acrobatica. È l'inizio della parata militare, l'avvio
della festa. Chirac è ora in tribuna sulla Piazza Della Concordia con i suoi
ospiti. La gente lo applaude, applaude l'Armée, acclama quando tra i reparti
delle varie armi, al posto d'onore, sfilano i caschi blu francesi rientrati per
un giorno dall'inferno bosniaco. Chirac aveva loro promesso "non sarete più
umiliati". Ma difficilmente quelle Acclamazioni di simpatia e di
incoraggiamento, seguite dalle ferme dichiarazioni del loro presidente sulle
vicende di Bosnia, riusciranno a ripagarli delle frustrazioni e delle
umiliazioni che continuano a subire sul terreno in attesa probabilmente di una
poco gloriosa ritirata. Ma ieri era festa sui Champs Elysée. Tamburi, fanfare,
ronzio di carriarmati, rombo di jet, cavalcate di elicotteri in formazione alla
"Apocalypse Now". Chirac sorridente al suo posto d'onore in tribuna. Eppure su
questo suo primo 14 luglio pesava una specie di inquieta solitudine. Evidenziata
dalle amare parole sulla trappola bosniaca in cui sono caduti i suoi duri e
volontaristici propositi, ma soprattutto dalle massicce contestazioni all'estero
per la ripresa degli esperimenti atomici, alle quali Chirac ha risposto ieri
coll'arroganza di una grandeur indisponente quanto anacronistica. La sua
decisione resta "irrevocabile". Chi protesta "è in malafede", anche se dice di
capire "le emozioni che suscita", ne va "dell'interesse nazionale della Francia"
del suo "ruolo di grande potenza". Quegli esperimenti sono necessari per
aggiornare una force de frappe che deve restare il perno della nostra forza e
della sicurezza nel mondo. E poi nell'autunno novantasei firmeremo la moratoria
generale. Tutto il resto, i timori di un cattivo esempio che inciti altri a fare
lo stesso, le critiche degli alleati, dei paesi del sud Pacifico che si sentono
direttamente minacciati e sfidati, le pressioni dell'opposizione per farlo
cambiare d'avviso, i dubbi che affiorano persino nella sua stessa maggioranza,
per Chirac non conta nulla. Non un gesto, una minima concessione. Non lo tocca a
quanto pare il fatto che per la prima volta nella sua storia bisecolare
l'anniversario della presa della Bastiglia, lui presidente da due mesi, sia
diventata l'occasione di una contestazione quasi planetaria. E che anche a
Parigi, la celebrazione di questo glorioso anniversario si presentasse ieri in
chiave di ordine pubblico. Gendarmi e poliziotti ad ogni angolo, un servizio di
sicurezza eccezionale, seppur discretamente camuffato tra la folla di decine di
migliaia di parigini e di turisti. C'era il timore che Greenpeace, che si è
limitata invece a lanciare da Parigi un nuovo appello contro gli esperimenti,
ripetesse sugli Champs Elysée l'exploit di Strasburgo. O che altri gruppi
antinucleari facessero sentire la loro protesta durante la sfilata. Solo una
cinquantina di militanti della Lega Comunista Rivoluzionaria sono riusciti a
manifestare ai margini della parata militare, scandendo slogan antinucleari,
prima di essere neutralizzati dalla polizia. Nel frattempo il giardino
dell'Eliseo veniva letteralmente invaso da 4 mila giovani. un'invasione
pacifica. Chirac li aveva invitati per un garden party assai diverso da quelli
del suo predecessore, François Mitterand. Niente vip del mondo politico
culturale al ricevimento del nuovo presidente che ha voluto così rompere con il
carattere mondano delle feste degli anni precedenti. I membri del governo e le
poche autorità invitate si aggiravano un pò sconcertate tra la folla di ragazzi
vestiti casual, scarpe da tennis, magliette e zainetti in sintonia con un Chirac
che va ripetendo di voler incarnare il ruolo del "presidente modesto" giovanile
e affrancarsi dallo "stile monarchico" dell'ex capo dello stato. Il presidente
ha trascorso più di un'ora nel giardino coi suoi ospiti rischiando di farsi
travolgere dalla folla di giovani che volevano avvicinarlo. Quindi tutti hanno
posato sulla gradinata dell'Eliseo con Jacques e Bernadette Chirac per una foto
di famiglia scattata dalla figlia Claude. Ieri sera sugli Champs de Mars è
proseguita la festa con un megaconcerto di Jean-Michel Jarre sotto una Torre
Eiffel illuminata di rosa, un colore che contrasta con il grigio orizzonte
politico di questo 14 luglio 1995. Le proteste internazionali per la ripresa
degli esperimenti nucleari e la posizione interventista nel conflitto serbo
bosniaco al centro della giornata di celebrazioni francesi organizzata in
occasione del 14 luglio riattivato uno dei reattori di Cernobyl. Greenpeace. Il
leader xenofobo francese è stata la star delle celebrazioni. Lo show di Le Pen a
Tolone tra applausi e contestazioni. I festeggiamenti nella città feudo del
fronte nazionale sono stati disertati da buona parte dei cittadini. Dal nostro
inviato Massimo Novelli Tolone - il piccolo gruppo di cittadini democratici e
contro il razzismo mostra dei volantini sui quali è riportato il testo della
dichiarazione dei diritti dell'uomo, quella del 26 agosto 1789. C'è poi, tra
loro, una fila di donne vestite di nero, con tanto di veli. sono le "vedove
addolorate" della Francia repubblicana, la Francia della rivoluzione tradita
dalla partecipazione ufficiale di Le Pen, qui a Tolone, alla celebrazione del 14
luglio. Ma sono pochi, sul Boulevard De Strasbourg, i tolonesi che manifestano
contro il tradimento dei valori repubblicani ed antifascisti. Soltanto un
presidio simbolico, perché molti altri hanno preferito disertare la cerimonia e
partecipare ai due meeting alternativi nel pomeriggio e in serata. Pochi, i
cittadini di buona volontà, e seminascosti da un ingente presidio di poliziotti
e di militari. Il Leader del Fronte Nazionale, impettito e impassibile sulla
tribuna d'onore, a cinque sedie di distanza dalle autorità militari, è stata
pertanto la vera star della giornata. E se non ha passato in rivista le truppe,
perché il protocollo non lo prevede, poco ci è mancato. Il Grosso della folla
che si assiepava dietro le transenne del boulevard, del resto, è stata tutta per
lui. Centinaia di francesi di mezza età, seppure non mancavano i giovani, lo
hanno applaudito e hanno scandito il suo nome. "Le Pen presidente. La Francia ai
francesi", hanno gridato. E hanno sventolato qualche tricolore, lanciando un pò
di insulti a chi contestava: "antidemocratici sarete voi. Cosa volete parlare,
voi, che non avete fatto neppure una guerra ..."? Anche se tra le organizzazioni
che hanno deciso di disertare la sfilata del 14 luglio c'è quella dei deportati
nei lager. E nonostante il fatto che la comunità ebraica di Tolone abbia scelto
a sua volta di boicottare la cerimonia di ieri, così come boicotterà quella di
domani in onore delle vittime delle persecuzioni razziali e antisemite sotto il
governo di Vichy. Tutto questo per la presenza di Le Pen, dunque, invitato nella
città del Var dal suo compagno di partito Jean-Marie Le Chevallier nuovo sindaco
della città, la più importante tra quelle che hanno registrato una vittoria
dell'Fn alle ultime amministrative. Il vero Bagno di folla, per il capo
dell'estrema destra francese, è avvenuto alle 10 del mattino, appena terminata
la parata militare. In giacca blu ed occhiali scuri, accompagnato dal Fido Le
Chevallier, Le Pen è andato a prendere l'aperitivo al bar l'Oasis di Place De La
Liberté. È stata un'ovazione. Strette di mano, autografi, evviva all'indirizzo
del sindaco e naturalmente di "Le Pen presidente". Il leader del Fronte
Nazionale ha stretto mani, ha sorriso, ha salutato. Ai cronisti ha detto che lui
è "per la concordia nazionale" e questa del 14 luglio è la festa di tutti i
francesi. E le contestazioni. "sono due o tre organizzazioni estremiste che
obbediscono ai loro fantasmi per far parlare di sé". La sua Presenza a Tolone,
d'altra parte, "è del tutto normale. Dovevo scegliere tra l'invito di Jacques
Chirac e quello di Le Chevallier. Ho preferito assistere alla sfilata militare
in una città che adesso è governata dai miei amici politici. Poi e, via, io
rappresento quattro milioni e mezzo di francesi altro che due o tre contestatori
... La partecipazione di Le Pen alla sfilata del giorno della Bastiglia è
normalissima, ovviamente, anche per il regista dell'operazione: il sindaco di
Tolone. "perché stupirsi - ha detto - lui è un eletto dal popolo, è presidente
del suo gruppo al consiglio nazionale. Ed è in questa veste che è stato
invitato". Non lo preoccupano le proteste di una parte dei suoi concittadini:
"hanno poco rispetto della democrazia". ad avere poco rispetto, però, non ci
sono solo i cittadini che hanno inalberato cartelli e volantini sul Boulevard De
Strasbourg. La mobilitazione antirazzista e democratica ha avuto altri due
momenti importanti: un dibattito al quale ha preso parte anche il filosofo
Bernard Henry Levy e un concerto in concomitanza ed in opposizione ai fuochi
d'artificio, ai quali ha assistito Le Pen. Successo della partecipazione del
leader xenofobo dell'estrema destra ai festeggiamenti organizzati nella città
francese governata da un sindaco suo compagno di partito in occasione della
ricorrenza del 14 luglio. Ultimatum francese alle democrazie. "quarantott'ore
per reagire alla barbarie serba in Bosnia". Chirac insiste per un'azione
militare e vuole dagli alleati una risposta in tempi rapidi contrasti con
Londra. Major chiede un vertice urgente del gruppo di contatto. Raggruppamento
dei caschi blu o ritiro. Scalfaro paragona l'aggressione ai "tempi di Hitler e
di Stalin". Appello del presidente italiano: non si può restare a guardare".
Parigi - Chirac va avanti per la sua strada e mette gli alleati davanti a una
scelta con il sapore dell'ultimatum: 48 ore per decidere se rispondere con la
forza alle prepotenze dei serbi a Srebrenica. Tecnicamente, a dare "i due
giorni" a inglesi e americani è stato il suo ministro della difesa, Charles
Millon, ma il presidente francese è stato durissimo, arrivando a paragonare le
incertezze occidentali a quelle di Chamberlain e Daladier di fronte
all'aggressione nazista alla Cecoslovacchia. Mentre per il mondo si diffondevano
le notizie della nuova offensiva serba contro la cittadina di Zepa, Chirac ha
rivolto un nuovo appello "alle grandi democrazie occidentali" perché sfruttino
la forza di reazione rapida in corso di costituzione in Bosnia come mezzo di una
"nuova ed ultima iniziativa per salvare la pace". Da due giorni il governo di
Parigi insisteva per una risposta "muscolosa" all'offensiva serba, nonostante i
dubbi e le preoccupazioni degli alleati. Ieri il presidente francese ha
rincarato la dose sostenendo che "non si può immaginare che le forze dell'Onu
restino semplicemente per osservare ed essere in qualche modo complici, in
questo caso è meglio che si ritirino". Le Risposte ottenuto finora, ha però
ammesso Chirac, non sono positive. "per il momento - ha aggiunto - siamo soli".
Dagli Stati Uniti vengono per ora solo dichiarazioni incerte. Washington - dice
in sostanza la Casa Bianca - è pronta ad appoggiare le decisioni che prenderanno
gli alleati e resta in attesa di "precisazioni". Il problema è che nessuno
sembra capire come sia possibile montare un'azione militare efficace. Il
contrasto, in questo momento, sembra essere proprio tra Parigi e Londra, con il
governo inglese che fa sapere "di essere ancora in attesa di una proposta
concreta" dalla Francia. Una proposta "realistica", precisa il neo ministro
degli esteri Malcom Rifkind, il quale aggiunge scettico: ci sono 170 chilometri
tra Srebrenica e la Bosnia centrale dove sono concentrati i caschi blu, come si
pensa di attraversarli con il 70 per cento del percorso controllato dai serbi?
Lo stesso Major, dopo una telefonata con Chirac, ha respinto l'ipotesi
proponendo, invece, un incontro al vertice di Usa, Francia, Germania, Russia e
Gran Bretagna. Le varie "linee rosse" si sono surriscaldate ieri, in un incrocio
di telefonate, mentre il segretario generale dell'Onu nominava suo "inviato
speciale" l'ex mediatore Thorvald Stoltenberg. Il ministro della difesa di
Parigi ha ripetuto che in mancanza di risposte dei partner "la Francia dovrà
trarne le conseguenze". Ma quali? Fino all'altro ieri sembrava che l'unica
opzione ipotizzata dai francesi prevedesse, a quel punto, il ritiro del proprio
contingente dalla Bosnia. Magari in modo unilaterale, senza coinvolgere la Nato
e gli americani. Ieri, nella sua conferenza stampa in occasione della festa
nazionale francese, Chirac è sembrato fare un'altra ipotesi: " se nessuno vuole
impegnarsi a riprendere Srebrenica - ha detto - occorre almeno garantire la zona
di sicurezza di Gorazde dove si trovano i caschi blu britannici, ma difendendosi
veramente ", non come è successo a Srebrenica. Al tempo stesso occorre che
Sarajevo "sia realmente protetta e pertanto sia garantita la via d'accesso alla
città" (leggi: la strada del Monte Igman protetta dai francesi). E Millon ha
ipotizzato un "raggruppamento", piuttosto che un ritiro dei caschi blu. Il
presidente francese non è stato tenero. Ha usato espressioni come "barbarie alle
porte" e "impotenza congenita dell'Onu", oltre a paragonare la situazione a
quella che nel trentotto aprì le porte a Hitler. Un paragone simile lo ha fatto
ieri anche Oscar Luigi Scalfaro. "noi pensavamo che i tempi di Hitler e di
Stalin si fossero chiusi", ha detto il presidente italiano citando "lo
spettacolo di una tragicità, di una miseria umana, di una sofferenza che non può
non determinare una grande ribellione". Di fronte a cose di questo genere, "non
si può stare a guardare", anche se "i paesi civili sono ricattati dal fatto che
se ci fosse un intervento militare il conflitto potrebbe allargarsi e arrivare
non si sa dove". Nuova sollecitazione del presidente francese per una risposta
armata delle forze europee all'ultima aggressione compiuta dalle milizie serbe
contro le città bosniache zona protetta dalle Nazioni Unite, pulizia etnica. I
testimoni dell'ultima pulizia etnica raccontano le atrocità dei serbo bosniaci.
Zepa sotto il fuoco di Mladic continua l'esodo dei disperati. Le milizie di
Karadzic hanno attaccato anche Gorazde, ma qui potranno avere filo da torcere: i
governativi musulmani hanno ancora armi per difendersi. Dal nostro inviato
Vladimiro Odinzov Sarajevo - Zepa, l'enclave smilitarizzata musulmana poco a sud
di Sarajevo, è sotto violento attacco serbo dal primo pomeriggio di ieri e
secondo le notizie che riescono ad arrivare potrebbe già essere stata occupata
ancora una volta senza incontrare resistenza. Una lunga fila di profughi
continua a fuggire da Srebrenica nel caldo soffocante sulla strada per Tuzla.
Fuggono in decine di migliaia con il terrore negli occhi, con il grido di dolore
o il terribile silenzio di chi non ha più speranze. Camminano lentamente,
qualcuno si trascina dietro un asino o una mucca, i più deboli o i feriti
giacciono su una barella improvvisata, ma non c'è fretta per arrivare in un
posto che ancora una volta sarà solo una nuova tappa di tante altre fughe. Se
c'è risentimento, rancore, non è però per i serbi - li conoscono tutti e tutto
sanno di loro - ma per la Nato e la sua impotenza, i suoi inutili "energici
segnali" che restano inattesi. E in alto, rombando, passano e guardano i caccia
della Nato. "tanto rumore per nulla", si potrebbe dire. Si svuota Srebrenica, se
ne vanno in trentamila sulla spinta di una pulizia etnica che i serbi, senza
tema di avere rivali, possono festeggiare come la peggiore, la più rapida e la
più efficiente tra quelle compiute in precedenza. Registriamo questo primato
storico: tre giorni per ripulire una città dei suoi quarantamila abitanti.
Selezione accurata tra maschi e femmine con un puntuale servizio di autopullman
con carburante pagato dall'Onu. Donne, bambini e feriti verso Tuzla passando per
Potocari. Qualche ragazza giovane trattenuta per il festino. Gli uomini maggiori
di diciassette anni fermati per un interrogatorio e poi smistati per
destinazioni ignote. Nessuna conferma diretta, ma i serbi, secondo i racconti
dei profughi, avrebbero commesso anche alcune atrocità trucidando dei civili.
Una donna afferma di aver assistito all'uccisione a sangue freddo del marito.
Molti cadaveri sarebbero stati visti allineati lungo le strade di Srebrenica. Va
detto che potrebbero anche essere caduti per i bombardamenti subiti dalla città
prima di essere occupata. Nel mucchio ci sono anche i 450 caschi blu olandesi
(48 dei quali sono sempre "ospiti" nel campo sportivo di Bratunac) in attesa di
poter rientrare alle loro basi, transitando forse per Belgrado. Quattromila
profughi si trovano ai margini dell'aeroporto di Tuzla in attesa che il generale
serbo Mladic e il presidente serbo bosniaco Karadzic ne permettano l'apertura
per un trasferimento dei rifugiati in altre località. Prima che sia troppo
tardi, che non si cominci a morire di fame, di sete o di malattie. L'alto
commissariato per i rifugiati è avaro nella distribuzione di viveri e
medicinali: non ce ne sono, anche le razioni "k" dei caschi blu sono finite e i
serbi danno una mano anche in questo ponendo ostacoli e ritardi all'arrivo dei
rifornimenti necessari. "abbiamo solo parole, lo sforzo di convincerli che
facciamo veramente tutto quello che possiamo", dice tristemente un funzionario
dell'Unprofor. È vero sono storie già dette, accadute altre volte in altri
luoghi ed è la stessa gente con il bagaglio di rassegnazione e di dolore in un
fagotto e in un bambino che dorme tra le braccia. Ieri i portavoce
dell'Unprofor, del commissariato per i profughi, della Croce Rossa
internazionale non avevano nulla da raccontare, parlavano le immagini che
venivano da Tuzla e più ancora quelle distribuite dalla televisione di Pale su
Srebrenica. Quella città vuota di uomini e anche degli animali che spesso
restano padroni delle strade deserte, colpite da una maledizione accentuata
dall'assenza di una colonna sonora. Se ci fosse sarebbe quella cadenzata delle
pattuglie serbo bosniache. A fare rumore, lontano da quello che il primo
ministro di Sarajevo Silajidzic chiama il "genocidio in diretta televisiva", è
ancora la diplomazia, gli alti comandi militari che il portavoce Gary Coward non
sa più come difendere. È la poderosa macchina bellica franco britannica che
sonnecchia sulle rive adriatiche di Ploce esercitandosi al tiro al bersaglio,
assalendo a colpi di baionetta sagome di cartone di improbabili serbi. La
Francia torna a insistere sulla necessità di riprendere Srebrenica con la forza,
di rinforzare le restanti aree. Ma è lo stesso presidente francese Chirac a
crederci poco. A non avere dubbi sono invece i serbi galvanizzati dagli ultimi
successi. Se Parigi dà tempo agli alleati 48 ore per decidersi, Mladic stringe i
tempi e lancia un suo ultimatum di 24 ore per la resa e la consegna delle armi
del manipolo ucraino (75 uomini in tutto) e dei bosniaci governativi (armati di
poche mitragliatrici e di qualche mortaio) che difendono Zepa. "altrimenti
attacchiamo", fa sapere il generale serbo. E per far capire che fa sul serio
apre già il fuoco sui caschi blu dell'Ucraina ferendone uno. da Rogatica, a sud
di Zepa, fa muovere le sue truppe di carri armati e cannoni, altre scendono da
Srebrenica in un'operazione a tenaglia il cui esito appare scontato. Scottato
dall'esperienza precedente, questa volta il comando della Nato del Sud Europa
gioca d'anticipo e fa decollare i suoi f - 16 per tenere d'occhio l'armata di
Mladic, ma ancora non c'è l'ordine di intervenire, la luce verde per segnalare
al generale serbo di fermarsi in tempo. E anche i bosniaci si ribellano, cercano
di riprendersi gli armamenti che hanno ceduto a "Zepa smilitarizzata", ma una
volta tanto l'Onu mantiene gli impegni e si oppone. Domanda retorica: "che cosa
faranno dei ventimila abitanti di Zepa? "risposta scontata:"dopo averli
selezionati li smisteranno per Srebrenica, Potocari e Tuzla. E diranno all'Onu
che il problema dei profughi non li riguarda". sotto attacco, ancora di
assaggio, è anche Gorazde, ma qui i serbi potrebbero trovare qualche resistenza.
I governativi bosniaci hanno infatti conservato le loro armi e non
assisterebbero impassibili all'offensiva. È troppo presto però, questa volta,
per anticipare e dare per scontato l'esito di questa nuova sfida serba all'Onu.
Forse la sfida è venuta troppo presto perché l'Unprofor possa sopportare
passivamente una nuova sconfitta. Sviluppi dell'attacco serbo ancora in atto
contro la città bosniaca ex zona protetta delle Nazioni Unite e problemi
connessi la conseguente fuga dei profughi, pulizia etnica intervento
occidentale. D'Alema: non ho remore. Giustizia cautelare. Va innanzi tutto
evidenziato che la custodia cautelare è argomento di tale rilievo per la vita di
una comunità che qualsiasi sia l'assetto normativo predisposto dal legislatore,
esso rimarrà sempre intimamente e decisivamente influenzato nelle applicazioni
pratiche dal "comune sentire" e dalle concrete esigenze che la stessa comunità,
in un dato contingente contesto storico sociale, ritiene meritevoli di tutela
primaria. Di Antonio Frasso il dibattito in atto sulla custodia cautelare e
sulla sua miniriforma impone alcune riflessioni che non mi paiono chiaramente
esplicitate nelle varie posizioni assunte da commentatori, politici ed esperti
del settore. Ciò è innegabile alla luce delle esperienze del passato e trova
testimonianza recente e inconfutabile: all'indomani dell'entrata in vigore del
nuovo codice di procedura, unanime valutazione di tutti gli operatori del
settore era che, data la restrittività della normativa nuova rispetto alla
precedente, nessuno più sarebbe andato in carcere e men che mai i cosiddetti
"potenti" o "colletti bianchi". non erano isolate posizioni che addirittura
ricollegavano la nuova normativa garantista a ben individuati settori politici
che avrebbero così voluto precostituire una loro personale "garanzia" di totale
impunità. Ebbene su queste premesse indiscusse, da tutti condivise, si sono
invece scatenate nell'intero Paese le varie tangentopoli con l'arresto di
centinaia di amministratori, di politici e di esponenti del potere economico,
tanto da far oggi gridare da più parti alla necessità di un intervento
"risolutore". Che cosa è successo di così sconvolgente che ha travolto tutte le
previsioni degli esperti? A mio parere è accaduto che a dimostrazione di quanto
prima detto, la spinta della opinione pubblica, sempre più insofferente ai
fenomeni di corruzione dilagante, è stata talmente decisiva da far travalicare
ogni formalismo giuridico, pur di arginare la corruzione e l'illegalità che
avevano compromesso la vita pubblica e privata nel nostro paese. Allora, se
l'analisi è esatta, credo che il dibattito sulla custodia cautelare deve essere
per così dire ridimensionato nelle sue valenze formali e tecniche e debba invece
essere privilegiato un dibattito sostanziale sui valori in gioco. Sotto questo
aspetto le iniziative in corso, al di là del dato tecnico e formale, devono
essere giudicate ed esaminate per il loro contenuto politico e per i loro
effetti diretti e indiretti su quella pubblica opinione che poi sarà, come
visto, il definitivo fattore decisivo sul concreto operare delle leggi: sotto
questo aspetto è innegabile che la preoccupazione condivisa da molti è che le
iniziative dette si inseriscono, anche contro le intenzioni dei proponenti, nel
complessivo disegno di delegittimazione dei pubblici ministeri posto in essere
da quegli stessi ambienti che sono stati già colpiti dalle varie tangentopoli o
che temono di rimanerne vittime in un prossimo o lontano futuro. È questo a mio
parere il dato politico sociale rilevante: si invocano da più parti interventi
risolutivi, si pongono in essere iniziative delegittimanti le prerogative della
magistratura, si compiono attacchi diretti e indiretti all'attività degli
inquirenti, e invece di porre in essere le riforme necessarie perché si argini
in qualche modo la corruzione dilagante, si agisce solo sul versante di coloro
che hanno combattuto la corruzione e l'illegalità. Non c'è bisogno di essere un
politologo esperto per capire quale carica pericolosa e dirompente abbia una
posizione del genere per come viene, intuitivamente, recepita dai cittadini.
Allora proprio chi ha per suo mestiere la politica con la "p" maiuscola dovrebbe
agire con maggiore avvedutezza e con la piena consapevolezza dei reali valori in
ballo, al di là delle riforme tecniche e formali (in tanta parte peraltro
pienamente condivisibili). E soprattutto non dovrebbe mai dimenticare che il
primo problema è quello di eliminare la corruzione elevata a sistema, non la
"perfezione", difficilmente attuabile, dell'azione di chi tenta di scoprire e
punire i colpevoli. Antonio Frasso componente del Consiglio Superiore Della
Magistratura commento sul dibattito, polemiche intorno alla riforma della legge
sulla custodia cautelare, sistema giudiziario e incarcerazione preventiva. È una
bella sorpresa la "pace" fra D'Alema e Berlusconi: ma chi pagherà il conto per i
danni degli ultimi mesi? La tregua fra destra e sinistra. Di Sandro Viola questa
fine della lotta armata tra le due fazioni politiche, la "paix des braves" con
cui D'Alema e Berlusconi si sono impegnati a rivaleggiare, d'ora in poi, in modo
meno forsennato e oltranzista, è proprio una bella sorpresa. E nessuno ne sarà
più lieto dei pochi che da oltre un anno andavano segnalando gli eccessi, e i
Pericoli, del tribalismo politico in Italia. Pochi davvero, in mezzo alla
mischia. Ma puntuali nel deplorare il livello di violenza raggiunto dal
linguaggio dei leaders, l'enorme fragore delle loro salmerie giornalistiche, la
strumentalizzazione della giustizia. Sì, la tregua è una bella sorpresa. E
tuttavia è un pò irritante vedere lo scontro tra destra e sinistra finire così,
quasi di colpo. con un frettoloso "confiteor" di colpe trascorse e una generica
promessa di buona condotta. Non sarebbe stata più utile, invece, una riflessione
sul come e perché si fosse precipitati tanto in basso? Su chi ha avuto le
maggiori responsabilità nell'avvio della caduta? Dopotutto, sul terreno della
battaglia si vedono fumare non poche rovine. I risparmi degli italiani, per
esempio, così pesantemente falcidiati dalle svalutazioni prima e poi
dall'inflazione. È stata infatti l'indecente rissosità della scena politica a
fomentare - se non proprio ad appiccare - le svalutazioni e quindi l'inflazione.
Quasi ogni giorno, una sortita di Bossi, uno scambio di bordate tra D'Alema e
Berlusconi, i colpi della grancassa giornalistica con cui veniva accolto questo
o quell'avviso di garanzia, si trasformavano in mazzate sulla testa della lira.
Mai i mercati finanziari avevano sentito un chiasso più assordante di quello che
facevano, preparandosi all'assalto finale, le due tribù italiane: ed è anche per
questo che alla borsa di Milano sono finiti in cenere migliaia di miliardi. Una
mattina quasi metà del parlamento votò contro la legge finanziaria, pur sapendo
che quel voto poteva stroncare le gambe all'Italia. per mesi, il Paese continuò
a proiettare tutt'attorno un'immagine d'inguaribile instabilità. E dunque che
cos'altro poteva succedere se non - come titolarono i giornali - una "caporetto
della lira"? Sicché adesso, dopo che comportamenti così inconsulti hanno eroso
risparmi e stipendi, sia lecita una domanda. che cosa deve fare il cittadino:
stendere un velo, far finta di niente? O piuttosto chiedere conto del danno
subito a quelli che danzavano più sfrenati la danza di guerra? Allo stesso modo
si vorrebbe sapere come porsi, a questo punto, nei confronti d'un ordine
giudiziario che riempie le cronache giudiziarie "di per sé". Dei suoi fasti e
nefasti, delle sue polemiche interne, delle sue tensioni col legislativo e
l'esecutivo, quasi più che dei processi da celebrare contro i reprobi. Da mesi,
tutto ruota infatti attorno agli uomini in toga, come in una specie di circuito
chiuso, tra procure, Consiglio Superiore e Ministero Della Giustizia:
dimissioni, ispezioni, rimozioni, interrogatori, inchieste incrociate, appelli
all'opinione pubblica, oltre alle consuete "fughe di notizie". Anche questo
disordine dell'ordine giudiziario, è frutto della sfrenatezza cui era giunta la
rissa politica. Delle colpe di chi vi aveva voluto coinvolgere la magistratura,
usandola come un'artiglieria. A chi chiederemo conto, adesso, di quest'altro
danno? O anche qui bisognerà stendere un velo pietoso, invitare i cittadini
all'oblio? Certo, oggi siamo lieti di sentire che l'onorevole Violante consiglia
di voltare pagina, di stilare un codice di correttezza, di metter fine
all'incontinenza verbale che la magistratura, ricalcandola pari pari dalla
classe politica, ci ha imposto per tutto questo tempo. Ma meglio sarebbe stato
se l'onorevole Violante avesse fatto sentire la sua voce un pò prima. Non per
confonderla, si capisce, con quella degli ascari della fazione nemica, quelli
che chiamavano i giudici "assassini": ma solo per richiamare tutti - la "claque"
che nel suo partito si spellava le mani a ogni "iscrizione nel registro degli
imputati", la stampa, e magari gli stessi giudici - a un pò più di misura e
discrezione. Ripetiamolo: che Berlusconi e D'Alema si sforzino adesso di
comportarsi come politici d'un Paese civile (in modo diametralmente opposto,
cioè, a come s'erano comportati sinora), fa piacere. Molto piacere. Ma dei colpi
inferti all'impalcatura istituzionale, alla moneta, al pò di rispetto residuo
che gli italiani avevano per sé stessi, chi risponde? Chi deve fare ammenda,
dopo un anno e più di continua regressione verso la cultura e la violenza
tribali? Né l'inventario dei danni si ferma qui, perché bisognerà far entrare
nel conto anche la perdita di credibilità subita dal giornalismo italiano. È
stato infatti per l'effetto di trascinamento che veniva dal mondo politico
(oltre che per la sua vocazione alle battaglie oratorie) che anche i nostri
"media" erano scesi in guerra. E le conseguenze si sono viste. Per tutto questo
tempo giornali e tv sono stati schierati metà da una parte e metà dall'altra,
aumentando a dismisura la loro già alta dose di faziosità e contribuendo non
poco all'avvelenamento dell'atmosfera. Ma la stretta identificazione con una
delle parti in lotta, il militantismo con cui ognuno dei "media" guardava e
parlava all'opposto versante politico, hanno creato guasti che non sarà facile
riparare. Commento sulla fine degli attacchi, polemiche, offensive politiche tra
destra e sinistra, polo delle libertà e centro sinistra. Pianeta università. Il
meccanismo della "cooptazione" si è rotto colpa dei docenti promossi in massa
negli anni settanta. Quei professori senza qualità. I giudici a caccia delle
cattedre "fuorilegge". Di Marco Panara Roma - la Cooptazione, si dice, è il solo
modo per regolare l'ingresso nel mondo dell'accademia. Solo affermati
astrofisici sono in grado di valutare le qualità scientifiche dei giovani
astrofisici, solo affermati oncologi di giudicare le capacità di giovani
oncologi. È sempre stato così, i grandi hanno istradato i loro allievi che,
diventati grandi a loro volta, hanno selezionato i migliori tra i propri
discepoli. La legge sui concorsi universitari ha ratificato: la commissione per
il concorso di oncologia è composta da oncologi, quella per il concorso di
geologia da geologi. Nessun estraneo ci può mettere il naso: il consiglio
nazionale universitario (Cun), che è composto da professori, controlla gli atti
e il ministro firma il decreto di approvazione. Senonché a un certo punto, come
in molti altri settori "intoccabili", il naso ce l'ha messo la magistratura e il
giocattolo della cooptazione s'è rotto. Come un orologio difettoso colpito da
una mazza da baseball, ha scritto Angelo Panebianco sul Corriere Della Sera,
difendendo con passione la cooptazione accademica dall'ingerenza della
magistratura. La Magistratura in realtà ha fatto quello che non poteva non fare.
In uno stato di diritto non ci sono zone franche, non tenute al rispetto della
legge, e se arriva una denuncia il magistrato non può che valutarne ne la
credibilità e indagare. non avrà la possibilità di indicare chi deve vincere o
chi deve perdere un concorso, ma può e deve stabilire se le leggi sono state
rispettate. Analizzando i concorsi all'esame della procura si scopre però che il
meccanismo che si è rotto non è la cooptazione. È piuttosto la connivenza
dell'accademia, il silenzio di commissari, vincitori, bocciati e studiosi tutti
sugli abusi che in nome della cooptazione sono stati compiuti. È una sorta di
rigurgito tardivo di orgoglio di un mondo che ha consentito a sé stesso troppo,
e che ora comincia a soffrire del suo mancato rigore. La cooptazione non è morta
né moribonda, sostengono al Ministero Per l'Università, tanto è vero che sui 330
concorsi indetti nel 1992 solo il dieci per cento è bloccato. Il dato però è
vero solo formalmente, se 30 sono i concorsi che a causa di varie traversie sono
ancora in fase di espletamento, ce ne sono molti altri, conclusi e approvati,
dei quali si stanno occupando la magistratura amministrativa e quella penale, e
ancora di più che sotto la loro inattaccabile perfezione formale celano
decisioni paradossali. Ce n'è uno tra i tanti che, nella compiutezza della sua
paradossalità, aiuta a capire. Economia estimativa non è tra le materie che
godono le luci della ribalta. Sotto questo nome vanno insegnamenti come economia
agraria, politica economica per l'agricoltura, economia dei mercati agricoli,
estimo rurale. Pochi studiosi, università periferiche, solo 62 concorrenti per
13 cattedre da ordinario. I commissari sono cinque, De Benedictis, il più
illustre studioso italiano del settore, Alvisi, Scarpa, Bacarella, Rossi. Come
avviene in ogni concorso c'è una prima scrematura, e dei 62 candidati iniziali
ne restano 30, poi si passa ai giudizi individuali su ciascuno dei 30 rimasti in
gara e quindi a quelli collettivi, passando per un esame comparativo dei titoli.
Al momento della scelta dei vincitori il professor De Benedictis si dissocia, e
decide di stilare una relazione di minoranza. De Benedictis argomenta il suo
dissenso su dati di fatto: prende le quattro principali riviste italiane nonché
gli atti dei convegni annuali della società italiana di economia agraria
(facendo così una selezione ampiamente rappresentativa della pubblicistica del
settore) e si mette a contare quante volte tra il 1988 e il 1993 i lavori dei
vincitori vengono citati. Da questa indagine emerge che il primo somma 40
citazioni (19 delle quali per lavori singoli), il secondo 27 citazioni (24 per
lavori singoli), il terzo 15, il quarto 8, gli altri a calare sino agli ultimi
due che non hanno l'onore neanche di una citazione a testa. Con grande pazienza
il professor De Benedictis fa lo stesso lavoro per i candidati perdenti, e
risulta che il primo conta 94 citazioni (51 delle quali per lavori singoli), il
secondo e il terzo 30, il quarto 28, il quinto 22, il sesto 20, il settimo 19,
gli altri meno di 10. Mettendo vicino le due tabelle si scopre che il primo dei
perdenti ha un numero di citazioni più che doppio rispetto al primo dei
vincitori, e superiore addirittura alla somma delle citazioni cumulate da tutti
i vincitori tranne il primo. Si scopre inoltre che ci sono ben 8 candidati
bocciati citati di più di dieci dei vincitori. Fatte queste constatazioni, nella
sua relazione di minoranza De Benedictis ha scritto: "non si tratta di vedere
pedissequamente applicato un criterio obiettivo che limiti la discrezionalità
tecnica di cui ogni commissario dispone. Piuttosto si fa notare come le scelte
effettuate dalla maggioranza della commissione, verificate a posteriori con un
criterio universalmente accettato dalla comunità scientifica nazionale e
soprattutto internazionale, si dimostrino clamorosamente in disaccordo con esso.
sono, questi risultati, molto forti, troppo forti per pensare che dipendano
dalle ineliminabili imperfezioni che ci sono in qualunque criterio di verifica"
obiettiva": come tali essi non possono non colpire il buon senso di chi li
legge". I confronti di De Benedictis non hanno però colpito il buon senso del
Cun, che ha approvato il concorso, né del ministro che la primavera scorsa
(allora era Umberto Colombo) ha firmato il decreto. Cosa era successo? Come si
spiega un simile risultato? Qualcuno ha trovato, nelle pagine di quelle quattro
riviste e degli atti dei convegni annuali della società di economia agraria, una
chiave di lettura, facendo per i commissari la stessa ricerca che De Benedictis
aveva fatto per i candidati. Ne è emerso che tra l'88 e il novantatre i lavori
di De Benedictis risultano citati 121 volte, quelli di Alvisi 18, quelli di
Scarpa 4, quelli di Bacarella 2, quelli di Rossi addirittura mai: in base a
questo pur opinabile criterio, quattro dei cinque commissari hanno una
produzione scientifica di livello inferiore a quella dei primi sette bocciati.
La vicenda esemplare di questo concorso ha una morale: che la validità
dell'insostituibile sistema della cooptazione dipende dal livello di partenza.
Come dire che i bravi coopteranno i bravi, quelli che bravi non sono invece no.
La Cooptazione per funzionare ha bisogno di essere una catena selettiva
ininterrotta e garantita, nell'interesse generale, dal controllo interno
dell'accademia stessa. Ebbene in Italia la catena s'è vistosamente interrotta e
il controllo interno dell'accademia, affidato al Cun, per un lunghissimo periodo
non c'è stato. A interrompere quella catena sono stati i famosi e famigerati
"ope legis". La storia comincia all'inizio degli anni settanta, epoca di
moltiplicazione degli studenti, delle università e delle cattedre. Poiché i
concorsi per le cattedre erano un meccanismo rigido, furono regolarmente e
massicciamente aggirati con gli incarichi. Nella parte inferiore della scala
gerarchica proliferarono gli esercitatori, i borsisti, i contrattisti e gli
assegnisti. Con leggi successive gli incaricati vennero "stabilizzati" e poi
"ope legis", ovvero per forza di legge, senza concorso, divennero prima
"aggregati" e poi entrarono nei ruoli. con lo stesso sistema un esercito di
contrattisti e assegnisti si è trasformato in un esercito di assistenti
ordinari. Infine, all'inizio degli anni ottanta e sempre senza concorso, gli
assistenti ordinari che avevano un certo numero di anni di servizio sono
diventati, superata una verifica di idoneità, professori associati. È così che
del personale docente dell'università italiana, che occupa 12 mila ordinari, 18
mila associati e 16 mila ricercatori, solo un terzo è stato selezionato per
concorso. Le conseguenze di quei generosi anni settanta sono ora sotto gli occhi
di tutti: le facoltà sono intasate e le possibilità di carriera per i tanti
valenti studiosi sono poche. Quei professori che sono diventati tali senza
superare concorsi sono ora commissari di concorso. Questo spiega molto ma non
tutto. Nelle ultime tornate concorsuali, dal 1988 in poi, la tendenza a
travalicare la soglia del pudore è diventata endemica, la cooptazione, che ha un
senso se è effettuata interpretando il comune sentire dell'accademia, è
diventata in molti casi un arbitrio personale dei commissari, i concorsi si sono
rarefatti e ciascuno di essi è diventato una sorta di ultima spiaggia, la nomina
a commissario una occasione da non perdere. Studiosi illustri hanno fatto o
avallato scelte talmente discutibili da far dubitare dei loro stessi meriti di
studiosi. L'intoccabilità si è trasformata in arroganza, il potere accademico ha
subito la stessa parabola degli altri intoccabili poteri della prima repubblica.
Sono arrivati i procuratori. Commento sul funzionamento dei concorsi per
l'assunzione dei docenti universitari, insegnanti e commissioni di concorso e
mondo accademico. Il Cremlino ha dovuto ammettere che il malore del presidente
non è una cosa da nulla. Eltsin resta in ospedale. Cancellati tutti gli impegni
della settimana. Dal nostro corrispondente Fiammetta Cucurnia Mosca - per tre
giorni Mosca ha fatto finta di nulla, come se l'attacco di cuore che ha colpito
il presidente russo martedì scorso fosse una cosa da nulla, poco più di un
raffreddore, un'influenza, un mal di schiena. Ma ieri, all'improvviso, il
Cremlino ha dovuto ammettere che la crisi è grave e la degenza in ospedale non
sarà breve come annunciato all'inizio. Boris Eltsin non effettuerà il viaggio
ufficiale in Norvegia previsto dal 19 al 21 luglio prossimo. Non uscirà
dall'ospedale lunedì. E tutti i suoi impegni per la prossima settimana sono
stati annullati. Gli sforzi per convincere il paese che nulla di preoccupante
sta accadendo sono titanici. Ieri mattina, ancora prima che le notizie sul
prolungamento del ricovero di Eltsin venissero rese note, è stato pubblicato il
testo del decreto presidenziale che finalmente stabilisce al 17 dicembre
prossimo la data delle elezioni legislative, per il rinnovo del parlamento. Un
modo per mostrare che nella sua stanza d'ospedale il presidente veglia e lavora.
E per mettere a tacere le voci incalzanti che già circolavano nella capitale su
un possibile annullamento del voto. Viktor Iljushin ha poi concesso
un'intervista alla televisione spiegando quanto superfluo e inutile sia ogni
allarme. "non c'è stato nessun peggioramento. Boris Nikolaevic - ha detto
cercando di essere il più possibile convincente - è sottoposto a grande stress e
pressione psicologica. Pensate ai fatti di Budjonnovsk, ai conflitti col
parlamento, al tentativo dei comunisti di destituirlo e alla guerra in Cecenia.
È per questo che i medici insistono per prolungare l'osservazione". Uno
scrupolo, insomma. "Boris Eltsin è molto attivo. Già al secondo giorno del
ricovero - continua Iljushin - voleva andare nel suo ufficio al Cremlino e solo
l'insistenza dei medici è riuscita a trattenerlo. Io stesso sono costretto a
dosare al minimo i documenti che gli vengono quotidianamente trasmessi per
evitare che l'ufficio del presidente si sposti nella clinica". Poi, cercando di
toccare il cuore dei russi, anche la moglie del presidente, Naina, è apparsa in
tv. Era letteralmente indignata per gli articoli della stampa russa dedicati in
questi giorni alla salute del suo augusto consorte. "è sadismo verbale - ha
detto Naina - e non capisco proprio da dove vengano tutte queste invenzioni
sulla salute del presidente. Cercano di gonfiare qualsiasi piccolo malanno senza
preoccuparsi di nessuno. grazie a dio la natura ha concesso a Boris Nikolaevic,
a 64 anni, un organismo forte". Forse per uscire dalla mischia, mentre i suoi
nemici all'interno della squadra presidenziale si vanno moltiplicando, il
Premier Cernomyrdin ha deciso di lasciare Mosca per il previsto viaggio in
Siberia, nella repubblica di Jakutija. Ma a nessuno è sfuggito che neanche lui è
stato mai ammesso nella stanza d'ospedale di Eltsin e i suoi contatti col
presidente, in questi giorni, sono stati esclusivamente telefonici. E alcun
fotografo o cameramen, neppure tra gli uomini più fidati della tivù centrale, ha
potuto finora riprendere il malato. Così, il relativo sforzo di glasnost
effettuato dal Cremlino non riesce a sedare le voci allarmistiche e gli
interrogativi. E la Komsomolskaja Pravda, considerata il giornale di Cernomyrdin
da quando il Gasprom ha acquistato parte del pacchetto azionario, ha gettato
benzina sul fuoco. Citando un medico della clinica centrale del Cremlino,
coperto da anonimato, il giornale ha scritto che Eltsin soffre di "stenosi
estesa, occlusione di due importanti vasi sanguini, insufficienza coronarica e
angina pectoris progressiva. Il suo stato è instabile e può sia migliorare che
peggiorare". Andamento delle condizioni di salute del presidente russo, degenza,
ricovero in ospedale e prospettive di cura e guarigione. Il sindaco risponde:
non sei sincero". Strage di Caiazzo il boia chiede scusa. Bonn - nuove polemiche
italo tedesche sulla strage di Caiazzo, la cittadina campana dove nel 1943
reparti della Wehrmacht in ritirata trucidarono 22 civili inermi, quasi tutti
donne e bambini. La Persona riconosciuta dalla giustizia italiana come
responsabile del massacro, Wolfgang Lehnigk-Emden, ha scritto al sindaco della
cittadina dichiarando per la prima volta il suo rammarico e dolore. Ma il
Sindaco, Nicola Sorbo, gli ha risposto denunciando le ambiguità, i silenzi e la
non sincerità della lettera. Lehnigk-Emden, condannato all'ergastolo in Italia
in contumacia per il massacro, non fu mai punito: con una sentenza contestata la
cassazione tedesca ha recentemente pronunciato il non luogo a procedere perché
sono trascorsi i termini della prescrizione. Nella lettera al sindaco egli
sottolinea che gli "rincresce oltremodo che si sia dovuti giungere ad azioni in
seguito alle quali civili innocenti hanno dovuto perdere la vita. Nella misura
in cui vi ho avuto parte, me ne vergogno molto". Cortese ma fermo, il sindaco ha
risposto all'ex tenente (che ora vive nella cittadina di Ochtendung, in
Renania-Palatinato) di non poter accettare un rammarico che non ritiene sincero.
Contesta che nella lettera il massacro appare come un deplorevole incidente,
mentre le testimonianze di allora e la sentenza italiana parlano di omicidi
premeditati. Sorbo e il sindaco socialdemocratico di Ochtendung, Franz Schmitz,
hanno concordato un gemellaggio tra le due città, con scambi di delegazioni: gli
italiani andranno a Ochtendung l'8 settembre. Polemiche del sindaco della città
italiana con la lettera di scuse del cittadino tedesco responsabile della strage
di Caiazzo durante la seconda guerra mondiale e condannato all'ergastolo sul
territorio italiano. Polemiche a Gerusalemme per la crociera organizzata
dall'agenzia ebraica. Finisce in farsa sulla costa d'Israele la replica del
viaggio dell'Exodus. Dal nostro corrispondente Alberto Stabile Gerusalemme -
credendo di impartire ad alcune centinaia di giovani una lezione di storia
vissuta, i dirigenti dell'agenzia ebraica (l'istituzione che si preoccupa di
rafforzare i legami tra gli ebrei della diaspora e Israele) hanno organizzato
una ricostruzione simulata dell'esodo che si è risolta in una sceneggiata
miliardaria, con un'inevitabile coda di polemiche sulla stampa israeliana.
L'idea di invitare un certo numero di giovani a ripercorrere gli impervi
sentieri che portarono nel dopoguerra decine di migliaia di ebrei sopravvissuti
all'olocausto a sbarcare sulle spiagge della terra promessa in aperta sfida alle
autorità britanniche, è stata di Shlomo Grabetz, capo della sezione "Noar Ve
Halutz" (gioventù e pionieri) dell'agenzia. Questa sezione si propone di
incoraggiare l'immigrazione in Israele dei giovani ebrei dai 14 ai 18 anni.
Costo dell'iniziativa: oltre un milione di dollari. Prezzo richiesto ai
partecipanti: 4500 dollari a testa. Quote vendute soprattutto negli Stati Uniti
e in Belgio. Ma non in Inghilterra dove le organizzazioni ebraiche locali si
sono rifiutate di sponsorizzare quella che hanno definito "una pagliacciata
antibritannica". Così, giovedì scorso, 650 ragazzi si sono radunati a Roma per
l'inizio della storica impresa. Con loro c'erano anche una quindicina di
giornalisti delle principali testate israeliane, alcuni dei quali hanno inviato
resoconti durissimi su tutta l'operazione. Dopo una visita al ghetto di Roma, i
partecipanti alla crociera sono stati portati in pullman a Brindisi dove dei
finti soldati britannici fingevano di controllare i loro passaporti. Una volta
sulla nave, battente bandiera cipriota, i ragazzi hanno potuto immergersi
nell'atmosfera del libro di Leon Uris da cui è stato tratto l'omonimo
famosissimo film con Paul Newman. Ma a differenza dal vero esodo, durante il
quale si faceva la fame, nell'Exodus simulato, anche per giustificare il costo
del biglietto, sono stati serviti pasti eccellenti. Certo, i crocieristi non
hanno dovuto misurarsi con pericoli reali, sarebbe stato pretendere troppo. In
compenso, hanno potuto rallegrarsi con una conferenza sul tema: "bisognava
arrendersi ai britannici per salvare vite umane, o metterle in pericolo per
combattere contro di loro? Interrogativo che riecheggia in qualche modo nel
responso rabbinico che fa tanto discutere in questi giorni gli israeliani:
bisogna ubbidire agli ordini di ritirarsi dalla Cisgiordania, arrendendosi alla
pace, o andare allo scontro, se necessario sacrificando vite umane, pur di non
smantellare gli insediamenti e le caserme nei territori? Pare che il giornalista
di Yedioth, Noah Kliger, che prese parte al vero Exodus, si sia ribellato
davanti alle manipolazioni della storia compiute dagli organizzatori. Ma le sue
critiche sarebbero state messe a tacere per "non turbare la serenità dei
giovani". Un falso dopo l'altro, la crociera è proseguita fino al fatidico
sbarco sulle spiagge di Haifa accompagnato da finto bombardamento di finte unità
inglesi, da una buona dose di caos, e dall'imprevisto dovuto al fatto che un
giornalista della tv, colto da un improvviso attacco d'appendicite, è stato
portato via in elicottero. Episodio che è stato presentato come parte integrante
della simulazione. Incurante delle critiche piovute sull'iniziativa,
l'infaticabile Grabetz ha annunciato che il prossimo anno si replicherà
l'episodio biblico di Mosé che riceve le tavole della legge sul Monte Sinai.
Così anche gli inglesi potranno partecipare. Commento sulla decisione
dell'agenzia ebraica di riprodurre simulare di nuovo il viaggio della famosa
nave che trasportò ebrei verso il nuovo territorio. Crisi tra Spagna e Gran
Bretagna per la colonia. Il principe inglese va a Gibilterra e Madrid s'indigna.
Dal nostro corrispondente Carlos Elordi Madrid - non pare proprio che Madrid
voglia fare una guerra per riconquistare Gibilterra, ma il conflitto sulla rocca
continua ad intorbidire i rapporti fra la Spagna e il Regno Unito. E un paio di
giorni fa una nuova vicenda ha aumentato di qualche grado la temperatura
dell'antico contenzioso: infatti il governo spagnolo si è seriamente dispiaciuto
per il fatto che il principe Andrea D'Inghilterra sia arrivato nella colonia per
presiedere la sfilata militare che ha commemorato il cinquantesimo anniversario
della fine della seconda guerra mondiale. "questo tipo di iniziative non aiutano
proprio a risolvere il problema", ha detto il portavoce del Ministero degli
Esteri. È stato l'unico commento ufficiale alla parata militare, nel più puro
stile "old england", per le strettissime vie del promontorio. Ma il disagio è
stato indubbio: che un figlio della regina d'Inghilterra arrivi a Gibilterra,
anche se per rendere omaggio alla resistenza degli abitanti della rocca,
assediati cinquant anni fa sia dagli aerei tedeschi e italiani che dall'esercito
franchista, per la Spagna è un'offesa. Perché di fatto ribadisce che la corona
britannica continua a considerare quel promontorio territorio dell'impero. Una
simile situazione ha provocato nell'81 una vera e propria tempesta nei rapporti
fra le due case reali. Allora Don Juan Carlos e Donna Sofia di Spagna hanno
deciso di non andare al matrimonio di Carlo d'Inghilterra e lady D proprio
perché nel programma di viaggio di nozze che il principe di Galles e la sua
consorte dovevano fare a bordo dello yacht "Britannia" Gibilterra figurava come
uno dei punti di approdo. Sicuramente in quest'occasione la tensione non andrà
oltre le citate dichiarazioni ufficiali. I giornali spagnoli faranno i soliti
commenti critici sulla "anacronistica presenza coloniale dell'impero in
territorio patrio". Ma la cosa resterà lì. Anche perché il conflitto, benché
vivissimo, si svolge per vie solamente diplomatiche. La Spagna e l'Inghilterra
appartengono entrambe sia all'Unione Europea che alla Nato. E il Problema di
Gibilterra, la cui restituzione alla Spagna dopo circa due secoli di dominio
britannico è richiesta da tutte le forze politiche, si discute nel quadro di
queste istituzioni. anche se non sempre in modo pacifico. Infatti nel recente
vertice europeo di Cannes il governo di Madrid ha denunciato ufficialmente
quello di Londra per il contrabbando di tabacco e di hashish che dalla rocca si
fa verso le vicine coste dell'Andalusia. Solo il traffico illegale di sigarette
farebbe perdere al fisco spagnolo circa un miliardo di lire l'anno. Ma da tempo
Madrid ha denunciato altre attività non meno illecite: Gibilterra, grazie alla
sua legislazione "off shore", sarebbe diventato uno dei primi centri europei per
il lavaggio di denaro sporco, proveniente anche dal narcotraffico. E finalmente
Londra ha reagito. La scorsa settimana il Governo locale, guidato da Joe
Bossano, di origine italiana come tanti dei 31 mila abitanti della rocca, ha
requisito 50 delle oltre 200 potentissime lance fuoribordo che vengono usate per
portare le sigarette e l'hashish marocchino in Spagna. Ma la reazione dei
contrabbandieri è stata furibonda. Violente dimostrazioni si sono susseguite per
due giorni. Trenta persone sono rimaste ferite. E perfino l'Esercito inglese -
che negli ultimi anni ha ridotto la sua presenza nella rocca a seguito del
ridimensionamento della sua importanza strategica - è stato mobilitato. Ma se
difficile sembra la battaglia contro il narcotraffico, ancora più complicato
sarà eliminare i circuiti del riciclaggio di denaro come pare che Londra sia
intenzionata a fare. Polemiche e difficoltà tra inglesi e spagnoli a causa del
viaggio del principe della dinastia britannica sul territorio di Gibilterra,
conflitto diplomatico. Biancheri dovrà affrontare i complessi dossier europei.
Rimpasto agli esteri una mossa a sorpresa voluta dalla Agnelli. Lo scambio ai
vertici della Farnesina avviene alla vigilia del semestre italiano di presidenza
della UE. Di Mario Tedeschini Lalli Roma - la mossa era prevista da qualche
tempo, ma la decisione di Susanna Agnelli di procedere subito all'avvicendamento
ai vertici della diplomazia italiana ha colto gli osservatori un pò di sorpresa.
La Nomina dell'ambasciatore a Washington Boris Biancheri Chiappori alla
segreteria generale della Farnesina al posto di Ferdinando Salleo, (che dovrebbe
andare a Washington), lascia forse un pò di amaro in bocca all'attuale
segretario. Salleo sperava infatti di poter gestire il prossimo semestre di
presidenza italiana della Unione Europea e i lavori della conferenza
intergovernativa per la revisione del trattato di Maastricht, per i quali aveva
lavorato negli ultimi mesi. non è da escludere, però, che proprio in vista di
queste scadenze - avendo comunque già preso la decisione - l'Agnelli abbia
pensato che fosse meglio anticipare l'avvicendamento. Biancheri, che negli
ultimi anni è stato a Londra e a Washington, dovrà ora riprendere le file del
complesso dossier europeo "in corso d'opera". Sarà aiutato dal fatto che il
rappresentante italiano nel "gruppo di riflessione" per la revisione di
Maastricht è Silvio Fagiolo, già suo "vice" all'ambasciata di Washington. Oltre
alle questioni politiche, Biancheri sarà chiamato nei prossimi mesi ad
affrontare anche importanti problemi di gestione interna della Farnesina. I
Sindacati (anche quello che rappresenta i diplomatici), sono infatti sul piede
di guerra. Invocano un adeguamento della struttura del ministero e protestano
per i tagli indiscriminati di bilancio. I diplomatici hanno revocato all'ultimo
minuto uno sciopero già proclamato per la fine di giugno, mentre per il 24
luglio è programmata un'astensione dal lavoro del resto del personale. È stato a
Londra e Tokyo a Biancheri le grandi sedi mondiali. A 64 anni Boris Biancheri
Chiappori arriva al vertice dell'amministrazione degli esteri un pò a sorpresa.
Il suo nome compariva da tempo negli organigrammi virtuali della Farnesina, ma
ancora sei mesi fa confidava agli amici di non avere intenzione di tornare a
Roma. Ancora un anno e avrebbe concluso nella più prestigiosa delle sedi
all'estero una carriera già di grande prestigio. Sposato con due figli, questo
diplomatico figlio di diplomatico ha infatti guidato anche le rappresentanze
italiane in due capitali fondamentali per gli equilibri economico politici del
mondo: Londra (dal 1987 al 1991) e Tokyo (dal 1980 al 1984). Tra l'incarico in
Giappone e quello in Gran Bretagna, Biancheri ha fatto il suo periodo a Roma, ai
massimi vertici del ministero: sino al luglio 1985 come direttore generale del
personale e poi due anni da direttore degli affari politici. Una legge non
scritta della Farnesina vuole che il segretario generale debba aver diretto in
precedenza gli affari politici. L'Eccezione di Renato Ruggiero, negli anni
ottanta, fu, anche per questo, criticata nella "carriera". Prima di Tokyo,
Biancheri aveva già frequentato i piani alti del ministero, come capo
dell'ufficio del segretario generale e poi come capo di gabinetto del ministro
degli esteri dell'epoca, Arnaldo Forlani. Sposato con Flavia Arzeni, germanista
e saggista essa stessa, l'ambasciatore Biancheri ha raccontato in un recente
libro (l'ambra del Baltico) il rapporto con la sua singolare famiglia: una nonna
baronessa lettone che fugge davanti alla rivoluzione russa e si imparenta con la
famiglia dei principi di Lampedusa e specialmente, con Giuseppe Tomasi di
Lampedusa, l'autore del Gattopardo, suo zio materno. "un uomo - ha spiegato -
che aveva radici tanto profonde, quanto le mie erano esili e vaghe". da Roma a
Washington Salleo il politico ha lavorato con tre ministri. Ferdinando Salleo ha
fama di personaggio pragmatico e molto franco. Chi lo conosce lo descrive come
un segretario generale "più politico che amministratore", più portato cioè alla
costruzione della linea di politica estera che alla gestione. A 59 anni, Salleo
andrà ora alla "Firenze House" (la sede dell'ambasciata italiana a Washington),
non appena il governo americano avrà dato il suo "gradimento". Sarà rimasto al
vertice del Ministero degli Esteri meno di due anni, un "regno" piuttosto breve,
durante il quale - tuttavia - alla Farnesina si sono avvicendati ben tre
ministri. Al momento della sua nomina, nel gennaio 1994, la politica estera era
guidata da Nino Andreatta. di lì a poco, la vittoria di Berlusconi portò Salleo
in una situazione inusuale: ministro era stato nominato Antonio Martino, suo
cugino e conterraneo (Salleo è di Messina). Si disse allora che tra i due vi
fossero contrasti personali, mai evidenziati. dopo Martino è stata la volta di
Susanna Agnelli, che ha, invece, deciso l'avvicendamento. Sposato, con due
figli, Salleo ha alle spalle una brillante carriera caratterizzata in campo
economico: quattro anni alla direzione generale per la cooperazione (prima come
vice e poi come direttore), quindi ambasciatore all'Ocse e poi direttore
generale degli affari economici. Agli "economici" rimase un anno, per essere
inviato nel maggio dell'89 a Mosca. Nella capitale sovietica il suo retroterra
di diplomatico economista lo portò a sostenere con grande energia l'espansione
delle imprese italiane che in quel momento cercavano di affacciarsi sul nuovo
mercato. Seguì la parabola di Mikhail Gorbaciov fino al "suicidio" dell'Urss e
all'emergere di Boris Eltsin. Tornato a Roma, guidò per qualche mese la
direzione degli affari politici, prima di assumere la segreteria generale. Nuove
nomine e sostituzioni ai vertici della diplomazia italiana, nomina
dell'ambasciatore italiano sul territorio americano e del segretario generale
della Farnesina a Biancheri le grandi sedi mondiali Salleo il politico ha
lavorato con tre ministri. La fotografia. L'eredità di Pol Pot. Phnom Penh - un
ricercatore americano ha scoperto un enorme deposito di teschi umani nella
scuola di un villaggio cambogiano a 30 chilometri da Phnom Penh. L'edificio
faceva parte di un carcere dove venivano eseguite condanne a morte dai Khmer
rossi durante il regime di Pol Pot. Depositi analoghi sono stati scoperti in
altre parti del paese. Ricercatori stranieri collaborano con il governo
cambogiano nella documentazione delle atrocità dei khmer. Ritrovamento scoperta
di un deposito di teschi umani nella scuola di un villaggio cambogiano. In
breve. Usa, referendum per la droga la proposta di Gingrich. Washington - l'anno
scorso era toccato a Clinton. Il presidente aveva dovuto rispondere alla
domanda: "ma lei che tipo di mutande usa? Breve pausa d'imbarazzo e poi: "di
solito gli slip". Quest'anno la stessa domanda è stata fatta a Newt Gingrich,
leader della nuova destra Usa. Risposta: "questa è una domanda stupida, e io non
voglio rispondere". Lo speaker della Camera è poi passato ad occuparsi di
faccende ben più serie, proponendo un referendum per la liberalizzazione delle
droghe. Accordo Gonzalez - Pujol in Spagna voto a marzo. Madrid - la Spagna si
avvia a grandi passi verso le elezioni anticipate. Il portavoce del governo
Alfredo Perez Rubalcaba ha confermato che il primo ministro Felipe Gonzalez è
pronto ad andare alle urne all'inizio dell'anno prossimo, probabilmente a marzo.
In piena crisi con il suo governo, Gonzalez aveva finora resistito alle
richieste del Partito Popolare per lo scioglimento del parlamento. Ora sembra
aver capitolato. Ne ha parlato con il leader degli autonomisti catalani Jordi
Pujol. Polemiche con la destra salta all'Fbi il numero due. Washington - salta
il vicedirettore dell'Fbi, Larry Potts. Nominato solo nel maggio scorso, Potts è
stato sacrificato nel pieno delle polemiche sul ruolo svolto dagli agenti
federali nei confronti delle frange "armate" della destra americana. Potts è
accusato di aver dato l'ordine di sparare a vista quando nel 1992 diresse la
cattura di un appassionato di armi da fuoco in Idaho. Nell'operazione perse la
vita la moglie del ricercato. Potts si era occupato recentemente dell'attentato
di Oklahoma City. Notizie brevi di politica estera e internazionale. Il via alla
custodia cautelare forse già giovedì alla Camera. Manette difficili l'accordo è
fatto. Un caso per la "firma" di Arlacchi. Di Umberto Rosso Roma - il balletto
delle firme - negate, promesse, date per interposta persona, ritirate e
riconsegnate - si è concluso verso mezzogiorno. Armistizio, meglio accordo fra
progressisti e polo sulla riforma della custodia cautelare, con due emendamenti
sottoscritti in tandem, ragion per cui è saltata fuori quella firma che mancava
per portare il testo in redigente. Anzi, ne sono arrivate tre in più (Ayala,
Paggini, e Bonsanti, delegata dall'assente Pino Arlacchi, con annesso piccolo
"caso"). Discutere di "manette difficili" in sede redigente, da mercoledì
prossimo, significa corsia preferenziale: giovedì il testo potrebbe essere
approvato in aula, senza ulteriori aggiustamenti. Poi dovrà tornare al senato,
ma c'è l'impegno di Salvi e Berlinguer a non toccare più una virgola. Tiziana
Maiolo, protagonista di furibondi scontri in commissione giustizia, aspetta al
varco, "vedremo se il Pds manterrà l'impegno". Ma proprio il falco Maiolo esce
sconfitta dalla battaglia all'ultima firma, sostanzialmente sconfessata da
Raffaele Della Valle che ha condotto e chiuso la trattativa con il
centro-sinistra, mentre il presidente della commissione giustizia invocava un
testo "blindato", da approvare senza modifiche. che, invece, saranno due. Il
primo emendamento prevede la nullità di un'ordinanza di custodia cautelare se il
Gip non valuta tutti gli elementi a favore dell'imputato, mentre nella
precedente versione le porte del carcere si riaprivano se "l'omissione" era del
pm. Secondo emendamento: registro degli indagati segreto anche per reati di
terrorismo, omicidio, spaccio di droga, rapina, e non solo per mafia. Il Polo ha
fatto muro invece sul 371 bis, che resta tale e quale: niente arresto per falsa
testimonianza al pm, e processo per il teste bugiardo solo alla fine del
giudizio di primo grado. "un passo avanti sul terreno delle garanzie - commenta
Roberto Paggini, capo dei democratici in commissione - anche se restano alcuni
punti che imbrigliano l'azione dei pm". Così in aula lui, Ayala, Sandra
Bonsanti, Pino Arlacchi, e altri progressisti del "partito dei giudici" si
asterranno o voteranno contro. Ancora alle dieci di ieri mattina, sembrava che
tutto dovesse saltare. Ufficio di presidenza della commissione riunito, dopo la
rottura del giorno prima, ma la Maiolo non si vede. Il presidente arriva con
mezz'ora di ritardo, "c'è una nostra riunione in corso, rinviamo tutto di 60
minuti". Braccio di ferro in corso nel polo: Della Valle che media, gli ultrà
che vogliono imporre ai progressisti prima le firme per la redigente e poi il
confronto sugli emendamenti, e chiedono garanzie precise sui tempi
dell'approvazione in senato (per esempio attraverso un accordo sottoscritto dai
tutti i capigruppo di palazzo Madama). La lega non ci sta, né con la sinistra né
con la destra, presenta sedici emendamenti, Borghezio attacca "le norme
ipergarantiste sulla custodia cautelare". Quando finalmente comincia la
riunione, il clima cambia, è passata la linea soft del vicepresidente della
camera di Forza Italia, mentre i progressisti non tirano la corda sul 317 bis.
Sembra tutto fatto, ma entrano in scena quelli del Ccd: "la sinistra fa il gioco
delle tre carte", Baresi e Tanzilli ritirano le firme per la redigente. "e
allora ritiro anche la mia", tuona Rosy Bindi. Poi il Ccd ci ripensa, e spiega:
"l'obiettivo era quello di far sostituire Arlacchi, contrario alla redigente ...
In commissione, al posto del vicepresidente dell'antimafia, c'è Sandra Bonsanti,
che firma per la redigente. Spaccatura all'interno dell'ala dura della sinistra.
Arlacchi sorride: "pura paranoia politica. Non ho partecipato ai lavori soltanto
a causa di un impegno privato. Ho delegato Sandra, con la quale sono in piena
sintonia, e la redigente a quel punto l'avrei firmata anch'io". E la Bonsanti:
"la firma è una scelta di responsabilità, ma ho messo a verbale il mio giudizio
negativo sui limiti ai poteri del pm ... Per Scozzari, della Rete, quello del
Ccd è "analfabetismo parlamentare". Accordo tra il polo delle libertà e il
centro sinistra sulla riforma della custodia cautelare con alcuni emendamenti,
prossimo voto, votazione alla Camera Parlamento. Attacco a Berlusconi da vescovi
e base cattolica. Volontari infuriati Silvio fa dietrofront. di Orazio La Rocca
Roma - "Berlusconi parla di argomenti che non conosce, non sa che la solidarietà
non ha colori politici". Cori di proteste dal mondo del volontariato cattolico,
accusato giovedì scorso dall'ex premier di fare solidarietà "solo a parole e di
subire l'egemonia di una certa parte politica". Agli appunti di Berlusconi, che
ieri ha però corretto parzialmente il tiro accusando la stampa di aver stravolto
il suo pensiero, le maggiori organizzazioni impegnate nel volontariato
reagiscono con uno scatto d'orgoglio che non ha precedenti. "non sa quello che
dice, nessun partito ci condiziona", è la frase che con più insistenza circola
ad alta voce alla Caritas italiana, comunità di S Egidio, alla Fivol (fondazione
italiana del volontariato), al Mo Vi (movimento del volontariato italiano), al
gruppo Abele di Don Luigi Ciotti, alle misericordie, gli antichi sodalizi
fiorentini. Sigle note e meno note, rappresentative di un fenomeno sociale che
comprende circa 4-5 milioni di persone impegnate direttamente e indirettamente
nei vari campi della solidarietà, della protezione civile, della difesa del
patrimonio artistico archeologico e dell'ambiente, con un tornaconto per le
casse statali per niente indifferente. ad esempio, i circa 800 mila volontari
impegnati nella solidarietà (anziani soli, tossicodipendenti, barboni,
immigrati), secondo la Fivol ogni anno fanno risparmiare allo stato circa 2.600
miliardi. Cifre e realtà sociali sbandierate dai diretti interessati per
dimostrare quanto sia infondata l'accusa del cavaliere. E lui, Berlusconi, per
cercare di arginare le polemiche si dichiara allibito per l'interpretazione che
si è voluta dare ad un passaggio estratto dal contesto "della sua conferenza
stampa di giovedì. Non era sua intenzione, giura, criticare "tutti" i volontari,
"ma solo certi ben individuati esponenti politici di un certo" sedicente
"partito cattolico che si riempiono continuamente la bocca della parola
solidarietà". Ma il "chiarimento" non produce gli effetti sperati dal leader
forzista. "è strano - risponde monsignor Giovanni Nervo, ex presidente della
Caritas italiana - che un ex presidente del consiglio, che aspira a diventarlo
nuovamente, affermi che i cattolici nel campo della solidarietà sono più attivi
a parole che nella sostanza". Le critiche del monsignore vengono rilanciate,
significativamente, dal sir, il servizio di informazione religiosa, l'agenzia
stampa della Cei, il "parlamentino" dei vescovi. Berlusconi, è il polemico
consiglio di monsignor Nervo, si scelga "collaboratori che vivano a contatto con
la gente e lo informino in modo puntuale, non solo sull'andamento dei mercati,
ma anche sulle condizioni di vita di una parte non piccola di popolazione ...
"Berlusconi dice che facciamo solo chiacchiere - aggiunge monsignor Luigi di
Liegro, direttore della Caritas di Roma - ma forse ci conosce poco e ci critica
perché non siamo schierati con lui. Così dà ragione a Prodi quando dice che su
certe materie è incompetente". "l'obiettivo del volontariato è la giustizia -
risponde Don Luigi Ciotti - e per realizzare la giustizia è necessario avere
come obiettivo la legalità e la solidarietà. Ma la solidarietà non va intesa
come beneficenza fine a sé stessa o come spot televisivi ad uso della povertà,
ma come mezzo necessario per far emergere i diritti e i doveri di poveri ed
emarginati". Luciano Tavazza, segretario del Fivol sostiene che "il problema
vero è che non tutti conoscono il pluralismo che c'è nel volontariato" e lancia
un allarme: "i volontari stanno assistendo ad un tentativo di distruzione
irrazionale dello stato sociale. non possiamo che schierarci - avverte Tavazza -
con chi si oppone a questa politica neolibertista". Non meno tenere le reazioni
dei politici. Giuseppe Lumia, deputato progressista ed ex presidente del Mo Vi.
"il volontariato non vuole essere un tappabuchi e non si schiera - dice Lumia -
ma vuole promuovere valori e concrete politiche sociali. Berlusconi dovrebbe
sapere che il Centro Destra è antitetico a questi valori, per cui si dovrà
abituare ad avere sempre più spesso il volontariato critico nei suoi confronti".
Per il popolare Leopoldo Elia, "Berlusconi si è accorto di aver detto
stupidaggini e ora cerca di correre ai ripari". "si esercita in acrobazie
verbali - gli fa eco il collega di partito Sergio Mattarella - pur di tamponare
la gaffe che ha fatto". Critiche anche tra i cattolici del polo. Ombretta
Fumagalli Carulli dei Ccd parla di "equivoci", ma, a sorpresa, ricorda anche che
"per i cattolici impegnati in politica il volontariato è priorità tra i valori.
Certo, un Partito liberale di massa come Forza Italia, rovescia l'ordine delle
priorità anteponendo i temi del progresso economico". Polemiche delle
associazioni del volontariato cattolico italiano con le dichiarazioni del leader
di Forza Italia sulle attività di solidarietà. La curiosità. Un decalogo per
conquistare consensi. AN, i paladini e la cultura. Roma - mai più "culturame".
D'improvviso la destra s'è desta. Scopre la cultura come fenomeno di massa.
Scopre il consenso legato alla cultura e gli apparati municipali addetti alla
sua produzione. Rendono in voti e in brusio politico che poi si trasforma in
consenso. con Fini e AN anche tra conservatori e moderatissimi adesso tutto si
muove, tutto corre. "non siamo passatisti. Dobbiamo combattere sempre il luogo
comune per cui tutta l'arte moderna è da buttare", azzarda Maurizio Gasparri,
numero due di Alleanza Nazionale. "modernità e innovazione" diventa quindi la
nuova parola d'ordine. Lanciata ieri a Roma dalla prima conferenza degli
assessori alla cultura di AN. da Nicolini in poi, si sa, è anche la cultura una
fabbrica di consensi, e magari anche di dissensi. La società urbanizzata
apprezza l'utilizzo estivo di parchi e piazze per appuntamenti culturali che poi
i mass media rilanciano, ingigantendo l'audience che ne deriva. Alla fine c'è
potere e gloria per tutti, e gli amministrati sono anche soddisfatti per tanto
spettacolo di Circenses. D'improvviso s'annuncia la fine del "monopolio
progressista" sull'industria e sui consumi culturali di massa, intaccato appena
dall'ingordigia socialista degli anni settanta - ottanta. In giro per l'Italia
andranno settanta "paladini della cultura". Per rimettere in moto apparati
arrugginiti, spolverare interessi spenti, riscrivere il baedeker del
conservatore aggiornato. "La visione di AN", spiega Giuseppe Tatarella ai suoi
assessori, "è armonica e globale. Niente contorni nostalgici, ma nessuna
concessione a una cultura di parte, faziosa e strumentale come in passato". I
settanta di Fini andranno per l'Italia a predicare la cultura della moderazione.
"si tratterà", spiega Gasparri, "di recuperare la non felice stagione
precedente. Ricette non ce ne sono, ma ha senso creare centri per razionalizzare
la distribuzione dei fondi privati verso eventi anche minori, ritrovando la
spinta e nuove Idee dalla ripresa dell'orgoglio nazionale". L'operazione cultura
(affidata alle cure di Gino Agnese, un giornalista del Tempo che cura una
rivista di comunicazioni di massa) parte addirittura con un decalogo di lavoro.
Parte con una "sfida della destra al monopolio culturale finora detenuto dalla
sinistra", cercando una "cultura tintura che impreziosisca il sapere. Tra i
comandamenti per i settanta: "guardare all'autore e non al colore". "premiare la
qualità e non il consenso". Mai "rinnegare le cose fatte dalla sinistra", se è
il caso "ripeterle senza esitazione". "la cultura di destra è pluralista a tutti
i costi". Commento sulle dichiarazioni di Alleanza Nazionale sulla cultura,
importanza dell'arte moderna e della cultura moderna. Secondo round, lontano da
Brescia, con Salamone. Tonino avrebbe parlato all'ex collega del pool della
misteriosa ispezione bis. Interrogatorio segreto per Di Pietro. Anche Davigo
ascoltato dai pm bresciani. di Piero Colaprico Milano - nuovo interrogatorio
segreto per Antonio Di Pietro. È avvenuto la scorsa settimana, lontano da
Brescia. Zitto zitto, quatto quatto, il sostituto procuratore Fabio Salamone ha
interrogato dunque non una, ma due volte l'ex collega. E non è tutto. Salamone e
il suo collega Silvio Bonfigli sono anche in possesso di una dichiarazione di
Piercamillo Davigo, il sostituto procuratore impegnato sul fronte di "mani
pulite" e considerato il più vicino del pool a Di Pietro. Trapela pochissimo sul
contenuto di questi atti riservatissimi di un'inchiesta che ha avuto momenti di
grande pubblicità e lunghe pause di segretezza. Si sa che il secondo
interrogatorio è stato affrontato da Di Pietro, dopo quello ormai celebre delle
sedici ore nette di faccia a faccia domenicale, più in qualità di persona offesa
che di indagato. E che Davigo avrebbe affrontato la questione di Osvaldo Rocca,
alter ego di Giancarlo Gorrini l'ex vice presidente della Maa divenuto il
principale accusatore di Di Pietro. I due memoriali di Giancarlo Gorrini. Nel
corso degli interrogatori, Salamone avrebbe appurato che Davigo e Di Pietro
avevano discusso dell'ispezione segreta innescata dalle dichiarazioni di
Gorrini. Di Pietro, sconcertato, amareggiato, ma non spaventato, si era sfogato
con il collega, in amicizia, affidandogli una confidenza molto personale di
fronte all'ultima "aggressione". E con l'amico magistrato aveva sostenuto che
Rocca, in un soprassalto di coscienza, avesse raccontato agli ispettori la
verità, smentendo Gorrini e facendo cioè cadere l'ipotesi della concussione e
degli abusi. L'attenzione dei detectives, insomma, si sta concentrando su
Gorrini, ex vice presidente della compagnia di assicurazioni che ha dissanguato
la Maa. La ricostruzione dei suoi passi è fondamentale. Gorrini scrive un primo
memoriale anti Di Pietro e ne parla con Paolo Berlusconi. Berlusconi junior gli
consiglia (questa la sua dichiarazione) di rivolgersi alle autorità. Gorrini -
siamo nell'autunno del novantaquattro - si presenta agli ispettori ministeriali
che indagano sull'operato del pool milanese, ma il verdetto degli ispettori
assolve Di Pietro, che comunque, poco dopo, si dimette. Gorrini scrive allora un
secondo memoriale. È molto più pesante del primo al quale aggiunge particolari
"inediti": nel primo memoriale raccontava che Di Pietro, in ansia per i debiti
di Stefano Rea, aveva convocato gli amici comuni nell'ufficio dell'ingegner
Antonio D'Adamo. Nel secondo, invece, scrive di essere stato convocato in
procura, nell'ufficio antro del magistrato e aver poi partecipato a una cena
molto colorita, con Di Pietro e numerosi suoi futuri indagati che si
rinfacciavano l'un l'altro varie malefatte. A chi è destinato questo secondo
memoriale che aggiunge quattro pagine al primo? Il quesito è fondamentale:
Salamone - a quanto si sa - è molto vicino a dare una risposta. Di certo, alle
dieci passate di una sera primaverile, la Digos fa irruzione nella splendida
villa di Gorrini, trovandoci Sergio Cusani, craxiano di ferro. "tutto regolare",
fanno sapere i due. Parlavano d'affari, del salvataggio della Maa. Quel telefono
intercettato. Gorrini ha infatti l'acqua alla gola per i debiti, per la
strategia di vendita della sua compagnia d'assicurazione. La Magistratura
penale, su indagine del procuratore aggiunto Ilio Poppa, aveva accertato un
ammanco, firmato Gorrini, sui 50 miliardi circa. Gorrini è già stato condannato
a tre anni. Ma il Commercialista eletto commissario dell'esausta compagnia (che
sta per passare nelle mani di Salvatore Ligresti, finanziere legatissimo, almeno
un tempo, a Bettino Craxi) ha trovato altri ammanchi, per una settantina di
miliardi almeno. Deve aver passato davvero pessime giornate, l'ex amministratore
della Maa, visto che commette almeno un'imprudenza finita agli atti
dell'inchiesta: usa con frequenza adolescenziale il telefono. Ignora di essere
intercettato. Fornisce cioè alla Digos una serie di piste, di possibili
riscontri. Più d'uno dei suoi Interlocutori, in gran segreto, viene interrogato.
E tra questi, c'è chi ha fornito a Salamone informazioni preziose sulle speranze
di Gorrini di risalire la china e sugli aiuti che si attendeva. I pm bresciani
stanno insomma ripercorrendo due strade: una riguarda tutte le testimonianze sui
comportamenti di Di Pietro, per accertare cioè se l'ex pm abbia esagerato con
comportamenti da codice penale in tutti i fatti che risalgono all'era pre
tangentopoli. La seconda strada, invece, ripercorre la scansione delle mosse dei
"nemici", e sono tanti, dell'inchiesta "mani pulite": cominciò Bettino Craxi
sull'Avanti_! e la storia non è per niente finita. Nuovo interrogatorio all'ex
magistrato del pool mani pulite sulle sue inchieste indagini, procedure e
ispezioni ministeriali. Nella polemica con Fini appare una lettera di Almirante.
Craxi, possibili mandati per tabulati e conti svizzeri. Milano - continua
incessante il botta e risposta a distanza fra Bettino Craxi e i giudici che nei
giorni scorsi hanno emesso il primo mandato di cattura contro di lui. Le novità
sono: nuovi provvedimenti dei giudici in arrivo. Nuove proteste di Craxi per i
mandati di cattura "affidati ai giornali". Polemica dell'ex capo del Psi con
Gianfranco Fini, con tanto di rivelazione a sorpresa: una lettera in cui Giorgio
Almirante "apriva" all'allora capo del governo. Vediamo nell'ordine: a Milano 4
sostituti procuratori della repubblica e 2 "Gip" preparano nuovi provvedimenti
per Craxi. La Richiesta di emissione di un altro ordine di custodia
internazionale per le tangenti Enel è all'attenzione del Gip Cristina Mannocci.
Oggi - inoltre - i pm Davigo e Greco potrebbero chiedere un altro provvedimento
restrittivo per la gestione dei conti svizzeri dell'ex segretario del Psi. Altro
"colpo", il possibile avviso di garanzia del pm Ielo sulle calunnie di Craxi ad
Antonio Di Pietro. È l'effetto boomerang del memoriale depositato il 29 giugno
dai difensori di Craxi. Nei giorni scorsi sul tavolo del pm è arrivato l'ultimo
tassello che mancava, i tabulati, quelli veri, dei telefoni cellulari utilizzati
nella primavera del 1992 da Di Pietro, dall'avvocato Lucibello e dal costruttore
D'Adamo. La prima notizia che emerge dai tabulati forniti dalla Telecom è che
questi coincidono con quelli di Craxi: e questa scoperta rilancia gli
interrogativi sul modo in cui l'ex presidente del consiglio sia riuscito a
venire in possesso di atti coperti da segreto. Da Hammamet il fax di Craxi
risponde, polemizza per il fatto di aver saputo del mandato di cattura solo
dalla stampa e risponde a Gianfranco Fini che aveva esultato per la decisione
dei giudici. Craxi rende nota una lettera del dicembre ottantatre di Giorgio
Almirante con apprezzamenti positivi. "caro e illustre presidente - scrive
Almirante - spero non ti dispiaccia se per la prima volta ti giungono i miei
affettuosi auguri di buon natale. Sento il dovere - ed è un dovere che va al di
là delle convenienze politiche - di darti atto, in questa breve parentesi di
umanità e di pace che l'impegno politico ti concede, della cortesia in più di
un'occasione dimostrata a me e alla tormentata comunità umana che ho l'onore di
rappresentare. Sono convinto (e sono soprattutto intenzionato seriosamente in
tal senso) - scriveva Almirante - che nel 1984 i pulitissimi rapporti politici
(e umani) da te instaurati nei miei confronti si arricchiranno, in modo discreto
e corretto, di nuovi significativi episodi". Andamento delle polemiche tra l'ex
leader socialista corrotto rifugiato sul territorio tunisino e i magistrati del
pool mani pulite, ordine di cattura, arresto. Pisaniello e i finti sponsor.
Arrestato a Torino il professionista della fattura falsa. Torino - le ultime
fatture "gonfiate" le aveva emesse una decina di giorni fa, quando, da tempo,
guardia di finanza e magistratura erano sulle sue tracce: d'altronde, secondo
gli inquirenti, per Claudio Pisaniello, trentottenne pubblicitario milanese (con
residenza a Montecarlo, come di regola nell'ambiente) la falsa fattura era la
vera professione. E l'attività della sua società, la A S Marketing, Advertising
Sponsoring, con sede a Milano, aveva avuto un netto incremento negli ultimi mesi
proprio grazie alle indagini giudiziarie che avevano bloccato l'attività dei
principali concorrenti nel settore sponsorizzazioni sportive. Gente come
Maurizio Bobbi e il suo socio Sergio Cervi (da mesi latitanti a Montecarlo dove
sono stati visti ai box Minardi in occasione dell'ultimo Gran Premio) che con le
loro "cartiere" Publimarketing e New Way Advertising erano i re della
sponsorizzazione gonfiata nel mondo della Formula 1, o come Giovanni Arnaboldi,
(di cui la procura di Torino ha chiesto nei giorni scorsi un primo rinvio a
giudizio), l'ex pilota di offshore che con le sue rivelazioni aveva fatto
arrestare Marcello Dell'Utri. Pisaniello si è costituito ieri a Torino
nell'ufficio del pm Luigi Marini che indaga sui ricchi misteri degli sponsor: un
giro d'affari da 2000 miliardi l'anno cui corrisponde, secondo una prima stima
sommaria, un'evasione fiscale da mille miliardi. contro il pubblicitario
milanese il magistrato aveva chiesto e ottenuto, una decina di giorni fa, un
ordine di custodia cautelare per l'imputazione di false fatture. E la Guardia di
finanza, venerdì scorso, aveva perquisito la sede della sua agenzia: un'impresa
con un giro di affari, tra il novanta e il novantaquattro, di 80 miliardi.
Denaro in gran parte "fittizio", perché destinato a rientrare nelle casse degli
sponsor come fondo nero. Di sponsorizzazioni, ovviamente, si occupava la A S
Marketing: una "cartiera" (così sono chiamate in gergo le società specializzate
nel produrre fatture false) che lavorava con la Formula Uno, ma non disdegnava
altri sporti. Il meccanismo era il solito: di una ipotetica sponsorizzazione,
fatturata 100 milioni, la cartiera si tratteneva il 5 per cento, mentre il 70 o
80 per cento ritornava in nero allo sponsor e il resto andava al team
patrocinato. Pisaniello, assistito dagli avvocati Baccaredda e Morra, è stato
interrogato ieri per circa cinque ore e in serata è stata trasferito nel carcere
di Asti. La Guardia di Finanza arresta il pubblicitario italiano specializzato
nelle false fatture, truffe. La riforma tv di Baudo "ci vogliono tre poli". Roma
- tre poli televisivi con due reti nazionali ciascuno: è questo l'unico modo,
secondo Pippo Baudo per fare spazio al "terzo polo". "la Fininvest - dice Baudo
in un'intervista a Prima Comunicazione - deve cedere una rete. per la Rai invece
il dimagrimento sarebbe più leggero: una rete generalista per la pubblicità. Una
seconda rete, pagata dal canone, che fa solo cultura e sport. Terrei anche la
terza rete come servizio pubblico, ma la regionalizzerei". secondo Baudo, "ci
vuole un terzo polo forte come gli altri due. Tmc non è il terzo polo, e di
telesogno non sono mai stato convinto". Dichiarazioni del conduttore televisivo
italiano sulla riforma del sistema televisivo italiano. "senza par condicio
niente elezioni". Roma - "parto con un animo alquanto sereno. non è che non lo
avessi prima, posso dire che ne ho un pò di più". Questo il commento del
presidente Scalfaro alla partenza ieri per il Sud America. per Scalfaro il
dialogo fra i due poli "si è allargato, esteso, approfondito. Mi pare comunque
un fatto estremamente positivo". "c'è poi il discorso della par condicio che non
è pensabile non diventi legge prima di andare alle elezioni. Mi pare d'altra
parte che tutte le forze politiche sono d'accordo nel farla". Par condicio prima
delle elezioni politiche. Greenpeace. Arrivata a Papeete la nave degli
ecologisti per partecipare alle manifestazioni anti Chirac. Papeete - mentre il
veliero "Vega" e il drakkar "Bifrost" veleggiano ancora a 50 chilometri da
Mururoa, forse in attesa del gommone fantasma che da cinque giorni si pensa sia
nascosto sull'atollo, il "Rainbow Warrior II" è approdato a Tahiti per
partecipare alle manifestazioni anti Chirac. Il 14 luglio a Papeete è iniziato
quando in Europa era già sera, ma manifestazioni contro gli esperimenti nucleari
hanno preso il via proprio all'arrivo della nave degli ecologisti. A bordo anche
il vescovo Jacques Gaillot ma soprattutto il leader indipendentista Oscar Temaru
che la settimana scorsa, prima della partenza del "Warrior" aveva organizzato
barricate e manifestazioni alle quali avevano partecipato più di cinquemila
persone. L'intera isola di Tahiti era rimasta bloccata per tre giorni, fino alla
partenza della nave "Verde" in direzione di Mururoa. Gli ecologisti di
Greenpeace hanno ottenuto il via libera dalle autorità del porto di Papeete:
potranno attraccare nel porto centrale, e non in quello industriale, come
l'ultima volta. "le acque territoriali di Tahiti sono aperte alla navigazione di
tutte le navi francesi e straniere", ha annunciato l'alto commissariato di
Papeete. Ieri il capitano Steve Sawyer, che pilota il "Vega", ha segnalato che
il veliero è stato danneggiato in un impatto con un'imbarcazione francese. Nelle
ultime ore il Sawyer ha denunciato anche un attacco di un elicottero che avrebbe
sorvolato a bassissima quota il veliero, rendendo difficoltosa la navigazione.
Manifestazioni di protesta anti Chirac di ecologisti e pacifisti. Greenpeace.
Proteste e scioperi ovunque. L'Australia boicotta Air France non vola. Sydney -
le proteste più estese contro gli esperimenti nucleari francesi si sono svolte
ieri nei paesi del pacifico, Australia e Nuova Zelanda in testa, ma anche in
Nuova Caledonia e alle isole Fiji. A Vanuatu una marcia è stata vietata per
questioni di sicurezza. A Sydney almeno 20 mila persone hanno sfilato lanciando
slogan contro i test e contro la Francia. A Canberra una marcia analoga si è
conclusa di fronte all'ambasciata di Parigi, mentre tutto il paese è stato
scosso da un'ondata anti francese che ha indotto ambientalisti, sindacati,
organizzazioni imprenditoriali ed enti governativi a partecipare, in una rara
dimostrazione di unità, alle proteste e ai boicottaggi. Il clima è tale che "Air
France" ha cancellato i suoi voli di ieri tra Sydney e Parigi e tra Sydney e la
Nuova Caledonia a causa dello sciopero di 24 ore dei lavoratori dei trasporti
che colpisce aerei civili e militari francesi. È salito il numero delle
compagnie d'oltralpe che potranno subire danni per miliardi di dollari a causa
del boicottaggio. Il Gruppo ecologista "potere dei consumatori" ieri mattina ha
attivato una linea verde per raccogliere le proteste della gente e già dopo
poche ore aveva ricevuto centinaia di chiamate. All'indice sono finiti prodotti
chimici, medicine, vini, cosmetici, automobili e apparecchi elettronici. Questi
Prodotti nel novantaquattro erano stati importati in Australia dalla Francia per
un valore di un miliardo e duecentomila dollari. Manifestazioni di protesta
contro gli esperimenti nucleari francesi a Papeete. Greenpeace. Riattivato uno
dei reattori di Cernobyl. Kiev - è stato riattivato ieri il terzo reattore della
centrale nucleare ucraina di Cernobyl, teatro nel 1986 del più grave disastro
nella storia dell'energia atomica per uso civile. L'esplosione e il successivo
incendio di uno dei reattori dell'impianto ucraino provocò una gigantesca nube
radioattiva che attraversò l'Europa e centinaia di migliaia di persone furono
contaminate nella regione che al tempo faceva parte dell'Unione Sovietica. Il
reattore era stato fermato il 17 aprile scorso in seguito a dei
malfunzionamenti. Al momento, Cernobyl ha quindi in funzione due dei suoi
quattro reattori, il primo e il terzo. Il secondo è fermo da anni dopo un
incendio, mentre il quarto, esploso nell'incidente dell'aprile dell'86, è
sepolto da allora sotto un sarcofago di cemento la cui tenuta continua però a
preoccupare gli esperti. L'Ucraina ha sottoposto ai paesi del G 7, che hanno
fatto pressioni per la chiusura della centrale, un piano per l'arresto dei
reattori entro il duemila. Una risposta alle proposte di Kiev è attesa entro la
fine mese. Riattivato uno dei reattori di Cernobyl. Intervento occidentale.
Forlì - "personalmente non ho resistenze ideologiche nei confronti della
possibilità che l'Onu decida un intervento militare nella ex Jugoslavia. Se
l'Onu lo decidesse, credo che il nostro paese si dovrebbe mettere a disposizione
delle Nazioni Unite per quello che potrà fare". Così il leader del Pds Massimo
D'Alema ha risposto alle domande di una giornalista che lo ha intervistato ieri
sera alla festa delle donne del Pds a Forlì. "se pensassi che ci fossero le
condizioni tecniche e militari per un intervento utile a salvare le popolazioni
della ex Jugoslavia - ha sottolineato D'Alema - non avrei dubbi. non nutro
vecchi tabù pacifisti, perché laddove sono violati il rispetto umano, ci sono
massacri e c'è pulizia etnica, la comunità internazionale ha il dovere di
intervenire con la forza". anche se - ha commentato la giornalista - dietro i
serbi c'è l'Unione Sovietica? "l'Unione Sovietica non esiste più", ha risposto
D'Alema conquistandosi gli applausi del pubblico. D'Alema ha però sottolineato
di non avere "la possibilità di dire se le condizioni per un intervento militare
utile esistono: è l'Onu, che deve dirci se queste condizioni esistono". La morte
dopo la fuga. Questo corpo senza nome è stato trovato da alcuni caschi blu di
pattuglia intorno alla base Onu di Tuzla, nel Nord della Bosnia. La ragazza,
dell'apparente età di vent'anni, si è impiccata ad un albero con una striscia
ricavata da una coperta. La coperta fa parte del "kit" che viene consegnato ad
ogni profugo. La donna infatti era appena giunta da Srebrenica, in fuga, insieme
ad altre diecimila persone, dall'occupazione serba della città guerra in Bosnia,
giovane donna impiccata a un albero. Il caso. Corso Marconi: non soffiamo
sull'inflazione". Lettera a Dini. D'Antoni: Fiat rincara senza giustificazioni".
Torino - prosegue la polemica Fiat - sindacati, dopo le dichiarazioni di Cesare
Romiti sull'occupazione nel Mezzogiorno. Preoccupato per la riduzione del potere
d'acquisto dei salari, il Segretario generale della Cisl, Sergio D'Antoni, ha
lanciato ieri pesanti frecciate alla casa automobilistica torinese, nonché alla
Telecom e alle compagnie petrolifere, colpevoli - secondo D'Antoni - di
alimentare tensioni inflazionistiche. A questo proposito, il Leader della Cisl -
ieri a Torino - ha proposto la creazione di un'antitrust sulla formazione dei
prezzi. "la casa torinese - dice - ha aumentato i prezzi delle auto senza
giustificazione alcuna e ha finito per contribuire al rischio inflazione. Deve
cambiare rotta". Lo stesso avevano fatto le compagnie petrolifere: "poi è
bastato dirglielo e allora il prezzo della benzina è calato di 30 lire". Infine
la Telecom: "bisogna battersi affinché non passi la linea di un aumento delle
tariffe domestiche, dove già Telecom guadagna abbondantemente, e una riduzione
di quelle internazionali". Pronta la reazione di Corso Marconi che in serata ha
replicato a D'Antoni ricordando le parole di Romiti durante l'assemblea degli
azionisti: "per quanto riguarda gli autoveicoli l'incremento dei prezzi
all'aprile novantacinque rispetto all'analogo periodo del novantaquattro è stato
del 5,8 per cento, contro una media dell'8,2 per cento". Concludendo che "l'auto
non ha sostanzialmente contribuito all'aumento dell'inflazione". Durante il suo
intervento davanti a una platea di dirigenti e delegati Cisl, D'Antoni ha
lanciato anche una proposta a favore del reddito familiare, proposta contenuta
anche in una lettera che D'Antoni ha inviato al presidente del consiglio,
Lamberto Dini. La Cisl chiede, innanzitutto, che siano effettivamente spesi i
300 miliardi stanziati per il secondo semestre dell'anno e i 600 per i prossimi
due anni, somme finalizzate all'aumento degli assegni famigliari per le famiglie
con più di due figli. A questi finanziamenti andrebbero aggiunti, sostiene
D'Antoni, i 400 miliardi destinati alla detrazione fiscale per il terzo figlio.
Polemica Fiat sindacati. Alexanderplatz addio. che cosa direbbe Doblin?
Ricostruzione della Berlino del futuro, Alexanderplatz Bonn - molti la
conoscono, ma pochi la riconosceranno nella grande illustrazione che
pubblichiamo, tratta dal numero speciale consacrato da Stern alla Berlino del
futuro. Ma come, nulla vi ricordano i due edifici in stile Bauhaus a sinistra,
che Peter Behrens edificò nel trentadue, ultimo anno di libertà, o la torre tv?
Sì, è proprio lei, la Alexanderplatz che Doblin rese famosa nelle sue pagine,
dedicate alla piccola gente come "les enfants du paradis" di Carné, la
Alexanderplatz dove i cortei dell'89 segnarono la caduta dei successori di
Honecker. Ecco come sarà nel duemila: contornata di grattacieli, ma non solo a
uso ufficio. Vi sorgeranno il centro stampa, ma anche palazzi per abitazioni. La
Authority per Berlino spera molto in investimenti per spettacolo e cultura, e
non disdegna di veder sfilare qui gli enormi, colorati cortei di Ravers che già
oggi percorrono pacifici la città al ritmo Techno. Sarà uno spazio per happening
di ogni genere, dalle manifestazioni ai concerti estivi. Con pavimentazione
trasparente per lasciar vedere l'enorme stazione d'incrocio delle linee del
Metrò, forse in un omaggio allusivo alle piramidi vetrate del Louvre. Da là, i
gialli treni ci porteranno ai quartieri dell'Est risanati fino alle vecchie zone
di palazzine liberty o Jugendstihl rese vivacemente "Multikulti",
multiculturali, grazie a ristorazione e negozi creati dalla fantasia del nuovo
ceto medio turco. Agenda. Il secolo della politica. "novecento, il secolo della
politica" è il tema che verrà affrontato per due settimane (21/26 agosto e 28
agosto - 2 settembre) alla Certosa di Pontignano, Siena, durante il seminario di
studi indetto dall'università di Siena. I Corsi della "scuola estiva di storia
delle donne", giunti al sesto anno, saranno tenuti da Annarita Buttafuoco
(università di Siena), Patrizia Gabrielli (Milano), Perry Willson (Edimburgo),
Rosanna De Longis (Roma), Paola Gaiotti (deputata al parlamento), Margherita
Repetto (Washington), Emma Baeri (Catania), Marina Zancan (Roma). In entrambe le
settimane Susanna Giaccai terrà un seminario di introduzione a internet come
strumento di ricerca e di didattica per gli studi delle donne. Premio Elsa
Morante. È nato il premio Elsa Morante che verrà assegnato ogni anno a dicembre.
Questo Premio che non avrà sede fissa né statuto né bando di concorso sarà
dotato di una somma di denaro con la quale un gruppo di amici accoglierà
un'opera o un gesto o un evento di cultura che Elsa Morante avrebbe apprezzato.
sono promotori dell'iniziativa Patrizia Cavalli, Carlo Cecchi, Alfonso
Berardinelli, Cesare Garboli, Piergiorgio Bellocchio, Gianfranco Bettin, Grazia
Cherchi, Giorgio Agamben, Goffredo Fofi e Fabrizia Ramondino. Libri in campo. 
