За - 116 

Рішення не прийнято. 

І казали ви 41-а. Зараз, одну секундочку. 41-а, народний депутат Чорний, будь
ласка. 

Шановні колеги, я ще раз хочу звернути увагу на суть цього законопроекту і
насправді на суть поправок. Справа в тому, що сьогодні українці мають змогу
замовляти товари з-за кордону, ну, наприклад, це AliExpress, такі, Play Маркет,
які можна використовувати для того, щоб зменшити навантаження на сімейний
бюджет. Я хочу нагадати, що ще декілька років тому ця вартість складала 300
євро. Тобто якщо людина замовляла більш ніж на 300 євро, то вона сплачувала
податок додатковий. Сьогодні пропонується 150 євро. Я ж запропонував 200 євро,
щоб людина могла купити хоча б бюджетний смартфон за кордоном і при цьому не
переплачувати. Тому я прошу проголосувати за мою поправку. 

Дякую. 

Дякую. 

Позиція комітету, будь ласка. 

З тієї ж причини правка була відхилена комітетом. 

Дякую. 

Шановні колеги, 41 поправка народного депутата Чорного. Комітетом вона
відхилена, аргументи ви почули. Тому прошу визначатись та голосувати. 

За - 93 

Рішення не прийнято. 

Шановні колеги, хтось ще буде наполягати на своїх поправках? На своїх ніхто.
Дякую. 

Тоді я запрошую, будь ласка, Ярослав Іванович Железняк, він хоче виступити по
поправках, 7-а, да. Будь ласка, включіть Железняк. 

Шановні колеги, поправка 7, 8, я не буду ставити її на підтвердження, там вони
враховані частково, просто хочу пояснити ситуацію. Цей законопроект справді дуже
позитивний. Всі, хто замовляє в інтернеті якісь товари з-за кордону, зараз
отримують зиск від цього законопроекту. Тому що ми, по-перше, справді збільшуємо
ліміти до 150 євро, по-друге, спрощуємо значно отримання цих відправлень. І за
це дякую комітету, колегам, які працювали над цим законопроектом. 

Я просто хочу пояснити, чому цей законопроект так довго затягувався. В цьому
законі є така чудова правка, була – 56, одного відомого представника коаліції,
зараз не будем його згадувати, яка стосувалась зменшення податків на тютюн. І
дякую членам комітету, які потім переглянули це рішення. Тому я б дуже хотів би,
щоб ми більше не поверталися до практики, коли відверто лобістські правки
заходять відверто в позитивні законопроекти. 

Дякую. 

Ви не будете наполягати і ставити їх на підтвердження, ви просто... Я зрозумів.

Шановні колеги, ми пройшли цей законопроект. Прошу народних депутатів
приготуватись до голосування. А я ставлю пропозицію комітету прийняти в другому
читанні та в цілому з необхідними техніко-юридичними правками проект Закону про
внесення змін до Податкового кодексу України (щодо оподаткування товарів, що
переміщуються (пересилаються) у міжнародних поштових та експрес-відправленнях)
(реєстраційний номер проекту 4278). 

Шановні колеги, готові голосувати? Прошу голосувати. 

За - 274 

Рішення прийнято. Закон прийнятий в цілому. Вітаю, колеги. 

Наступна законодавча ініціатива – це теж друге читання. Законопроект номер 4279,
це проект Закону про внесення змін до Митного кодексу України (щодо
оподаткування митними платежами товарів, що переміщуються (пересилаються) у
міжнародних поштових відправленнях, міжнародних експрес-відправленнях та порядку
їх декларування). Доповідач вже за трибуною. 

Шановні колеги, хто буде наполягати на своїх поправках? Спочатку на своїх. Ніхто
не наполягає, так? Єдине, в мене є звернення народного депутата Мар'яна
Заблоцького, який хоче поставити на підтвердження 35 поправку. Я правильно
розумію? 

Будь ласка, народний депутат Заблоцький Мар'ян. 

Шановні колеги, незважаючи на позитивні законопроекти, є правка, яка нівелює
весь позитивний ефект цього закону для людей, вона де-факто забороняє поштомати
та суттєво ускладнює взагалі закупівлі онлайн. Вона говорить про те, що посилки
можна передавати з рук в руки і тільки при тому, що той, хто доставляє, зніме
копію паспорта і коду отримувача. Такого немає в жодній країні, причому
стосується це взагалі посилок будь-якої вартості, навіть 1 євро. 

Цій поправці насправді вже доволі багато років, вона сильно підтримується тими,
хто продає товари вроздріб, і їм дуже не подобається, що українці, а особливо
українки, замовляють товари більше онлайн. Укрпошта та Нова пошта категорично
проти цього, вони, на жаль, будуть змушені демонтувати всі поштомати при
отриманні міжнародних відправлень, і це доволі буде негативно сприйнято нашими
громадянами. 

На комітеті ми спеціально винесли цю правку окремо, зважаючи на її
контраверсійність, тому прошу її відхилити. Дякую. 

Дякую. 

Значить, колеги, мова йде про 35 поправку. Я надаю слово комітету для
обґрунтування, і тоді ми маємо прийняти рішення. Будь ласка. 

Я погоджуюся з колегою, що ця правка викликала бурхливе обговорення в комітеті і
не було однозначного рішення, тому я пропоную на розгляд зали дану правку.
Комітет підтримав цю правку. 35-а. 

35 поправка. 

Шановні колеги, я ставлю, 35 поправка, авторства народного депутата Гетманцева,
вона комітетом врахована. Водночас народний депутат Заблоцький, він просить
поставити цю поправку на підтвердження. 

Тому, шановні колеги, прошу голосувати. 

За - 161 

Рішення не прийнято. 

Будь ласка, народний депутат Гетманцев. 

Шановні колеги, у зв'язку з тим, що ми не підтримали цю поправку для того, аби
закон був прийнятий саме і виконав ті цілі, які ми перед ним ставили, необхідно
поставити на підтвердження та підтримати 36 поправку. Вона є таким самим
текстом, тільки без врахування проведення ідентифікації отримувачем посилок.
Дуже важливо, це дуже важлива поправка, якщо ми не підтримаємо зараз, то закон
сенсу не буде мати. Там нема ідентифікації. Підтримайте, будь ласка. 

Шановні колеги, зрозуміла ситуація, 35-а тільки що була провалена. Водночас
народний депутат Гетманцев, він просить поставити на врахування свою поправку
36, яка ідентична, але без тих питань, які викликали суперечності в залі. Так? 

Шановні колеги, 36-а, я ж сказав. 36-а, народний депутат Гетманцев. 36-а,
Гетманцев. 

36-а. 36. 

Одну секундочку, колеги, будь ласка, не розходьтесь, бо ми зараз будемо
голосувати. 

Шановні колеги, 36 поправка народного депутата Гетманцева. Я думаю, що
заперечень немає, інакше закон, я так розумію, втратить сенс. Тому, шановні
колеги, я ставлю на врахування 36 поправку народного депутата Гетманцева. 

Прошу голосувати, будь ласка, шановні колеги, прошу голосувати. 

За - 225 

Шановні колеги, це те, про що ми завжди говоримо, все-таки бажано під час
робочого часу знаходитись на робочих місцях, тому що це наше робоче місце
приймати ті закони, які є. 

Я йду далі. Тому я ставлю пропозицію та, яка висловлена в комітеті, якщо вона не
буде підтримана далі, будемо направляти на повторне друге. Дивіться. 

Шановні колеги, тоді є така пропозиція, я ставлю пропозицію комітету, якщо вона
не буде підтримана, ми відправимо на повторне друге і комітет вже прийме ту
поправку, яка має бути, щоб ми тут в залі не гралися і не виконували роботу
комітету. Домовились? 

Шановні колеги, тому я ставлю пропозицію прийняти в другому читанні та в цілому
з необхідними техніко-юридичними правками проект Закону про внесення змін до
Митного кодексу України (щодо оподаткування митними платежами товарів, що
переміщуються (пересилаються) у міжнародних поштових відправленнях, міжнародних
експрес-відправленнях та порядку їх декларування) (реєстраційний номер проекту
4279). 

Готові голосувати? Прошу голосувати. 

За - 237 

Рішення прийнято. 

Можна й так. Покажіть по фракціях. Можна й так. Рішення прийнято. Закон
прийнятий в цілому. Вітаю, колеги. 

Йдемо далі, шановні колеги. Шановні колеги, наступний законопроект – це
законопроект, друге читання теж, реєстраційний номер 6084. Це проект Закону про
внесення змін до Кримінального кодексу України щодо встановлення
відповідальності за підробку документів, що стосуються проведення профілактичних
щеплень. 

Я запрошую до трибуни голову Комітету з питань правоохоронної діяльності
Іонушаса Сергія Костянтиновича. Будь ласка, Сергій Костянтинович. 

Шановні колеги, хтось буде наполягати. Йдемо тоді по номерах. Я правильно
розумію? 

Давайте, 2 поправка, народний депутат Мамка. Будь ласка. 

А, перша, а вона врахована частково, одну секундочку. 

Я перепрошую, Григорій Миколайович, 1 поправка, у мене є лист від народного
депутата Бакумова, який замість своїх п'яти поправок просить спочатку 3 хвилини,
а потім замість ще своїх поправок просить ще 3 хвилини. Я правильно розумію,
Олександр Сергійович? 

Дайте, будь ласка, 3 хвилини народному депутату Бакумову Олександру Сергійовичу.

Шановний головуючий, шановні колеги! Я рідко до вас звертаюся з приводу
поправок, але я хочу довести до вас у цьому питанні істину. Даний законопроект
запропонований Міністерством охорони здоров'я, я все ж таки та людина, який є
приверженец того, що законопроект має готувати професіонал, хоча б Мін'юст, Офіс
Генпрокурора чи Нацполіція, яка ці закони використовує. Тут мається на увазі
Кримінальний кодекс, ми додаємо відповідно окремий склад злочину по підробці
сертифікатів, ковідних сертифікатів і їх використанню. 

Станом на минулий рік в нас вже було зареєстровано понад 2 тисячі кримінальних
проваджень, в основному вони розслідуються Національною поліцією. Кримінальний
кодекс України на сьогоднішній день повністю справляється з тими викликами, які
є у суспільстві. У нас є стаття 358 – підроблення документів, по ній
кваліфіковано 1604 факти або більш ніж 90 відсотків правопорушень станом на 2021
рік. Є стаття 190 – шахрайство; 362-а – несанкціоновані дії з інформацією,
внесені до автоматизованих систем; 361-а – несанкціоноване втручання в роботу
комп'ютерів. Я просто вам хочу сказати, що на сьогоднішній день кримінальне
законодавство повністю справляється з викликами, немає потреби в тому, щоб
ухвалювати ці зміни до Кримінального кодексу. 

Тепер далі по основному. Верховний Суд зазначає: законопроект доцільно
відхилити, оскільки запропоновані зміни носять казуїстичний характер та
переобтяжують Кримінальний кодекс. 

Міністерство внутрішніх справ не підтримує вказаний законопроект. Зазначає у
своєму висновку, що тема є актуальною, однак не підтримує зазначений
законопроект. 

Національна поліція висловлює ряд зауважень до законопроекту. 

Шановні колеги з антикорупційного комітету, увага: Національне агентство з
питань запобігання корупції зазначає, що встановлення положень, які пропонуються
проектом закону, є необґрунтованими та позбавленими легітимної мети, а також
створює підґрунтя для зловживань, що дає змогу констатувати наявність у проекті
закону корупціогенних фактів. Крім цього, проект закону не відповідає принципу
юридичної визначеності, який є складовою принципу верховенства права та
спрямований на утворення корупціогенних норм. Ґрунтуючись на зазначеному, НАЗК
категорично висловлює про неприйнятність ухвалення цього законопроекту. 

У мене як у члена профільного комітету немає жодного позитивного висновку по
цьому законопроекту. Я вас всіх закликаю зараз підходити до цього питання
відповідально і не підтримувати вказаний законопроект. У своїй другій доповіді,
мені ще дадуть 3 хвилини по моїх поправках, я ще скажу пару тез, які обґрунтують
вказану позицію. 

Дякую вам. 

Дякую, Олександр Сергійович. 

Будь ласка, 2-а. Ми домовились, що ви не наполягаєте на голосуванні. Так,
Олександр Сергійович? Дякую. 

2 поправка, Мамка Григорій Миколайович. Будь ласка. 

Дайте 4 хвилини по всім поправкам, я виступлю. 

Будь ласка, Григорій Миколайович, замість цих поправок – 4 хвилини. Будь ласка.

Шановні народні депутати, ну, це є прямим прикладом, що краще нічого не робити і
залишити так, як все є. Унормування, дійсно, попередній автор сказав і я звертаю
увагу, почнемо з назви. Назва статті говорить сама про себе: про підробку або
використання, або збут COVID-сертифікатів. 

Що я маю на увазі, яка різниця на даний час? Підробка, передбачена
відповідальність статтею 358, 366-ю, вона існує, по якій Національна поліція
вносить відомості до ЄРДР, розслідує, і зверніть увагу, справи до суду скеровує,
і від цієї статті – абсолютно ніякої різниці немає, що це документ електронний,
що ті документи, передбачені іншими статтями, закінчили, різниці не існує. 

Я намагався даже при цьому законопроекті вияснити і зробити для держави набагато
кращий механізм. Цю процедуру під час карантину або надзвичайного стану визнати
як підробка особливо важливих документів. І тут ще міжнародні партнери кажуть,
що багато COVID-сертифікатів підроблених, ми б знали, що є особливо важливі
документи, що під час інфекційних хвороб, інфекційних щеплень існує процедура,
яка визначається Кабміном, Кабмін приймає рішення, і є відповідальність
спеціалізована за цією статтею. 

Але, на жаль, ні комітет, ні офіси, ніхто не послухав моєї ініціативи, щоб
вирівняти ситуацію і зробити для Кримінального кодексу, для законодавства кращий
новий механізм, який би держава могла використовувати. 

Але ключовим моментом є внесення відомостей до інформаційної медичної бази, яка
на даний час діє і з'являються, через цю базу попадають COVID-сертифікати до
нашої відомої там, гарантованої, забезпеченої безпекою, Дії. А ви розумієте, що
в базу заноситься інформація, яка зовсім не називається як відомості? А якщо ці
відомості не передбачені законом і базою, є неспівпадіння, то закон працювати не
буде. 

Необхідно все-таки звертати увагу до статті 362, до якої на даний час от останні
публікації були щодо затримання людей, осіб, пред'явлення підозр. Ну, це існує,
всі працюють правоохоронні органи. Ну, невже політика повинна керувати законом?
Хтось проснувся, йому придумалося внести зміни, по-дебільному їх назвати, які
мають повністю ідентичні ті об'єктивні сторони, які прописуються, на даний час
відповідальність за які вже існує, просто назвати своїм іменем. Потім отримати
корупційну складову, як хочеш – так і кваліфікуй, тому що ковід-сертифікати – це
тільки перша стадія. Завтра хтось в Кабміні придумає обов'язковість щеплень від
грипу, за що отримаємо сертифікати. Це попадає під відповідальність цієї статті?
Ну, ніхто не розуміє. Тоді необхідно додаткові зміни. 

А я пропонував своїм рішенням і своїми змінами до цього закону все-таки надати
повноваження Кабінету Міністрів до уніфікованої статті, яка б внеслася не в той
розділ по сильнодіючим. Ну, ви уявляєте, підробка сертифікату знаходиться в
розділі по сильнодіючим речовинам! Ну, такого ж не буває. Я розумію, що з цією
Радою можна все, але не на часі робити такі революційні і нікчемні дії, які
будуть передбачені. 

Дякую, Григорій Миколайович. 

Йдемо далі. 4 поправка, Демченко. Не наполягає. 

Мамка зняв свої поправки. 

Йдемо далі. 11-а, Крулько. Не наполягає. 

13-а, Івченко. Будь ласка, Івченко Вадим Євгенович. 

Шановні колеги, ми б могли сформувати порядок денний більш якісними законами.
Просто ви іноді чуйте своїх колег. Вам тільки що депутат Бакумов чітко вказав, у
нас є стаття 358. У нас на сьогоднішній день більше 2 тисяч вже справ, 505 тисяч
– тільки від початку карантину. 19 людей було затримано безпосередньо при
перетині кордону в новорічні свята. У нас є все законодавство задля того, щоби
карати по Кримінальному кодексу відповідні категорії людей, які підробляють
паспорти вакцинації. 

Але на сьогоднішній день у нас є виклики, колеги, загрози, виклики ковідних
безпосередньо питань, які сьогодні стоять перед суспільством. У нас сьогодні
ФОП, колеги, стоять. Перед ними виклики взагалі виживання. Ось такі питання
потрібно ставити в порядок денний. 

Ви наполягаєте на голосуванні своєї поправки? Ні? Дякую, Вадим Євгенович. Йдемо
далі. 

15-а. Цимбалюк Михайло Михайлович. Будь ласка. 

Михайло Цимбалюк, "Батьківщина". Шановні колеги, в продовження виступів.
Страшно, коли зміни в Кримінальний кодекс вносять не юристи, а, вибачте, профани
з Міністерства охорони здоров'я, які вже побороли COVID, які вже провели
реформу, які вже закрили лікарні, які мають працювати. І вони вирішили вносити
зміни в Кримінальний кодекс. 

Насправді, нині є стаття щодо підробки документів. Вже називали статистику: 2
тисячі 100 кримінальних проваджень минулого року. Більшість – це накладання
штрафів, але є і притягнення шляхом відповідальності реальних мір покарання.
Правда, з відстрочкою. Що ще потрібно? Хто цей законопроект представляє. 

Будь ласка, позиція комітету. 

Ви наполягаєте, до речі, Михайле Михайловичу? Не наполягаєте. Тоді не потрібно.

17-а. Радуцький. Наполягаєте? Не наполягає. 

Бакумов, окремо. 

19-а, Крулько. Наполягаєте? Будь ласка, Іван Іванович Крулько, 19 поправка. 

Іван Крулько, фракція "Батьківщина". 

Я абсолютно солідарний з моїми колегами по фракції "Батьківщина", які абсолютно
справедливо вважають, що замість посилення кримінальної відповідальності,
потрібно проводити роботу серед українців стосовно того, щоб доносити їм
правдиву інформацію про потребу щеплення, про необхідність використовувати
засоби особистого захисту, про те, що кожна людина, яка потребує допомоги, вона
може отримати адекватну медичну допомогу в лікарнях. Ми маємо давати додаткові
кошти для того, щоб працював спеціальний фонд бюджету для подолання COVID, який
ініціювала в свій час "Батьківщина", але який в цьому році абсолютно не
створений. Ось такі речі потрібно робити для ефективної боротьби і протидії
COVID. 

Ми за це будемо голосувати, а за подібні... 

Дякую, Іван Іванович. Ви не наполягаєте, так? Дякую. 

Далі, 21-а, Цимбалюк. 

Михайло Цимбалюк, "Батьківщина". 

В продовження виступу. У кожної проблеми в державі є прізвище, ім'я, по батькові
і дуже важливо, щоб Прем'єр-міністр України, бо саме Кабінет Міністрів є
ініціатор цього законопроекту, провів хоча би одну нараду з цього приводу – хто
готує такі законопроекти? Що за профан написав в пояснювальній записці, що в
діючій редакції Кримінального кодексу України відсутня кримінальна
відповідальність за підроблення документів, що стосуються проведення вакцинації?
Мабуть, профани ще не всі на самокатах поїхали з цього уряду. 

Шановні колеги, це неприпустимо, коли в період, коли під Верховною Радою десятки
тисяч фопівців вимагають включення в порядок денний законопроектів, щоб
працювати і платити податки, ви в порядок денний включаєте такий законопроект,
де є правовий нігілізм і хамство. 

Не наполягаєте, Михайло Михайлович, ні? Дякую. 

Йдемо далі. 

Шахов. Не наполягає. Наполягає? Да, бачу. 

Будь ласка, Вельможний, 25 поправка. 

Сергій Вельможний, Луганщина, депутатська група "Довіра". Шановні колеги, ми
розглядаємо надзвичайно важливий законопроект, адже підроблення документів – це
умисний суспільно небезпечний злочин. Але для того, щоб уникнути випадків
поголовної кримінальної відповідальності, держава повинна забезпечити більше
інформації про вакцинацію, про її безпечність та необхідність, а також про
наявну кримінальну відповідальність за підробку сертифікатів. Поки не проведена
необхідна роз'яснювальна робота, такі явища будуть існувати. Після цього вже
необхідно вводити відповідну кримінальну відповідальність за умисне підроблення.

Дякую за увагу. 

Ви не наполягаєте на тому, щоб голосувати, ні? Не наполягаєте? Дякую. 

Так, далі, 27-а, Цимбалюк. Наполягаєте? Будь ласка, Михайло Михайлович. 

Дякую, пане Голово. Михайло Цимбалюк, "Батьківщина". 

Шановні колеги, мене дивує, як комітет, до складу якого входять більшість
правників, декого я з них знаю особисто і поважаю як юристів, міг пропустити
таку нісенітницю юридичну. Більше того, ви гляньте, що пропонує цей проект – це
посилення відповідальності адміністративної на осіб, які користуються підробним
документом, навіть якщо вони про це не знають, від 17 до 34 тисяч або обмеження
волі до двох років. 

Шановні колеги, вакцинація – це річ, яку взяла на себе, її проведення, влада, а
таку відповідальність встановлювати – користуйтеся тими статтями Кримінального
кодексу, які вже діють. За таку нісенітницю ми голосувати. 

Так, 28-а, Кулініч. Не наполягає. 

Далі. Далі 37-а, Цимбалюк. 

Наполягаєте, Михайло Михайлович? Не наполягаєте. Дякую. 

43-я, Цимбалюк. Не наполягаєте, так? Дякую. 

Далі, Бакумов. 

49-а, Радуцький. Не наполягає. Дякую. 

51-а, Крулько. Не наполягає. 

53-а, Цимбалюк. Будь ласка, Цимбалюк, 53 поправка. 

Михайло Цимбалюк, "Батьківщина". 

Ну, я все-таки надіюсь, що за цей проект закону голосів не знайдеться у сесійній
залі. 

Але я би хотів звернутись до представників Кабінету Міністрів. Бо я бачу, що там
все-таки хтось присутній. Хто зможе від Кабінету Міністрів представити цей
законопроект? Пояснити обґрунтування і необхідність його ухвалення? Це є дуже
важливо. Тому що сесійні, пленарні засідання спостерігають громадяни України,
багато з яких не мають коштів на лікування від COVID. Ми бачимо, що сьогодні
знову пішла хвиля. Що вже одна область в "червоній" зоні і інші. Сьогодні
громадян України цікавить, чи є достатня кількість медикаментів і чи все це буде
за кошти державного бюджету, який ухвалила Верховна Рада ще минулого року. Це
турбує громадян України, а не кримінальна відповідальність. 

Дякую. Не наполягаєте на голосуванні. 

64-а, Вельможний. Наполягаєте? Не наполягає. 

Наступна. Радуцький. Не наполягає. 

65-а, Ляшенко. Не наполягає. 

68-а, Радуцький. Не наполягає. 

74-а, Кулініч. Не наполягає. 

76-а, Демченко. Не наполягає. 

77-а, Бакумов. Ще 3 хвилини, будь ласка, Олександр Сергійович. 

Дякую, шановний головуючий. 

Шановні колеги, ще раз до вас звертаюсь і кажу, що завданням Кримінального
кодексу є охорона прав і свобод людини і громадянина, а також превенція від
кримінальних правопорушень. І з цими завданнями Кримінальний кодекс на
сьогоднішній день повністю справляється по тій задекларованій темі, стосовно
якої ми зараз з вами проводимо дискусію. Сотні обвинувальних актів по різних
складах правопорушень спрямовані до суду і розглядаються вже судами України. А,
отже, зазначені зміни є неактуальними, і ми зараз витрачаємо з вами гроші
платників податків наших просто так, аби поговорити. 

Друге – про комітет. Я хотів би звернути увагу Голови Верховної Ради України та
Апарату Верховної Ради, що таблиця до другого читання, яка переглядалася
комітетом на другому засіданні, не була затверджена в цілому до другого читання,
і звернути на це увагу, і дослідити. Тому що комітет повернувся до її розгляду,
однак своїм новим рішенням не затвердив таблиці до другого читання. 

Шановні колеги, в цій залі є багато юристів, заслужених і не дуже заслужених,
доцентів, професорів, правників, магістрів, бакалаврів. Я до всіх вас звертаюся,
не займайтеся речами, які розбалансують наш кримінальний закон, які завтра
створять умови для того, щоб Національна поліція і Офіс Генерального прокурора
не знали, що їм робити і як їм кваліфікувати дії правопорушників. А тому
закликаю, будь ласка, шлях у цього законопроекту тільки один – його відхилити. 

Однак я зроблю невеличку новелу і попрошу головуючого поставити на голосування
мою правку номер 77, яка є такого змісту: цей закон не набирає чинності,
оскільки кримінальна відповідальність за вказані дії вже встановлена
Кримінальним кодексом України. 

Дякую за увагу. 

Я надаю слово, відповідь комітету, будь ласка. І після цього ви будете вимагати
77-у поставити на голосування, так я зрозумів, Олександре Сергійовичу? 

Будь ласка, позиція комітету. 

Ця правка відхилена. 

Шановні колеги, я хочу звернути вашу увагу, що ніколи в світі такої ситуації, як
зараз у пандемію, ще не було. І ця норма вводиться саме тому і є спеціальною до
загальної норми 358 (підробка документів), що наслідки пандемії, на жаль,
тривають і зараз. І саме тому ця норма передбачає іншу відповідальність за
підробку СOVID-сертифікатів, тому що ми виглядаємо не тільки внутри країни, а і
за її межами дуже погано, коли в нас немає конкретної відповідальності за це
суспільно небезпечне діяння. Отже, підробка документів для реєстрації ФОПу – це
не підробка документів стосовно сертифікатів COVID. Тому, оскільки суспільна
небезпека інша, прошу підтримати цей законопроект, а за цю правку не голосувати.

Дякую. 

Дякую. Ну, Олександр Сергійович попросив поставити. 

Шановні колеги, я ставлю на врахування 77 поправку народного депутата Бакумова.
Комітет пропонує відхилити. Будь ласка, прошу визначатись та голосувати. 

За - 102 

Рішення не прийнято. 

Шановні колеги, ми провели обговорення цього законопроекту. Тому я вношу
пропозицію комітету прийняти в другому читанні та в цілому з необхідними
техніко-юридичними поправками проект Закону про внесення змін до Кримінального
кодексу України щодо встановлення відповідальності за підробку документів, що
стосуються проведення профілактичних щеплень (реєстраційний номер проекту 6084).

Готові голосувати? Прошу голосувати. 

За - 186 

Рішення не прийнято. 

Шановні колеги, я ставлю пропозицію повернути комітету на доопрацювання з
наступним поданням на повторне друге читання. 

Готові голосувати? Ставлю таку пропозицію, прошу голосувати. 

За - 192 

Рішення не прийнято. 

Шановні колеги, законопроект вважається відхиленим. Дякую. 

Ідемо далі. Наступне питання – це 6103, це законопроект. Проект Закону про
внесення змін до розділу VI "Прикінцеві та перехідні положення" Закону України
"Про житлово-комунальні послуги". 

Шановні колеги, перед тим, як перейти до його розгляду, ми маємо проголосувати
декілька таких голосувань. Законопроект № 6103, насамперед він потребує
голосування про включення його до порядку денного. 

Шановні колеги, готові голосувати? Будь ласка, я ставлю пропозицію включити до
порядку денного проект Закону про внесення змін до розділу VI "Прикінцеві та
перехідні положення" Закону України "Про житлово-комунальні послуги"
(реєстраційний номер проекту 6103). 

Готові голосувати, шановні колеги? Прошу голосувати. 

За - 259 

Рішення прийнято. 

Далі. Я ставлю пропозицію проголосувати ad hoc щодо розгляду та прийняття
рішення на цьому пленарному засіданні саме законопроекту 6103. Готові
голосувати? Прошу голосувати. 

За - 263 

Рішення прийнято. 

І також я ставлю пропозицію розглянути це питання за скороченою процедурою.
Прошу підтримати та проголосувати. 

За - 233 

Рішення прийнято. 

Я запрошую до слова заступницю міністра розвитку громад та територій Хоцянівську
Наталію Володимирівну. Будь ласка, Наталія Володимирівна, 2 хвилини. 

Шановна президія, шановні народні депутати, на сьогодні "Прикінцевими та
перехідними положеннями" Закону України "Про житлово-комунальні послуги"
встановлено обов'язок виконавчого органу місцевих рад оголосити і провести
конкурс з призначення управителя багатоквартирним будинком до 1 травня 2021
року. Однак враховуючи, що Закон України 1060 набрав чинності саме з 1 травня
2021 року, виконання вказаного положення стало неможливим. 

Проектом закону пропонується продовжити строк щодо оголошення та проведення
конкурсу з призначення управителя багатоквартирного будинку по будинках, в яких
не створено об'єднання співвласників багатоквартирного будинку та мешканці
багатоквартирних будинків не визначилися з формою управління, і раніше не було
проведено і оголошено такий конкурс, з 1 березня 2022 року. 

Прийняття Закону України є необхідним для завершення перехідного періоду до
надання послуг з управління багатоквартирним будинком, адже станом на 1 жовтня
2021 року мешканці майже 48 тисяч багатоквартирних будинків живуть за попереднім
законодавством. 

Прошу підтримати, шановні народні депутати. Дякую за увагу. 

Дякую. 

Я запрошую до слова співдоповідача, голову підкомітету Комітету з питань
енергетики та житлово-комунальних послуг Євгена Павловича Пивоварова. Будь
ласка, Євген Павлович. 

Дякую вам, шановний пане Голово. 

Шановні народні депутати, Комітетом Верховної Ради з питань енергетики та
житлово-комунальних послуг на своєму засіданні було розглянуто від 15 грудня
2021 року урядовий законопроект щодо внесення змін до розділу VI "Перехідних
положень" Закону України "Про житлово-комунальні послуги" (№ 6103). 

Проектом пропонується перенесення встановленого законом терміну з 1 травня 2021
року до 1 березня 2022 року обов'язків щодо виконавчих органів міських влад щодо
оголошення та проведення конкурсу з обрання управителів багатоквартирними
будинками у разі, якщо до того часу вони не були оголошені та співвласники
багатоквартирних будинків не обрали інший орган управління. 

Головним науковим управлінням від 10 грудня 2021 року було рекомендовано
Верховній Раді щодо прийняття даного проекту закону. Після розгляду Комітетом
Верховної Ради з питань енергетики рекомендовано Верховній Раді щодо прийняття
Закону "Про житлово-комунальні послуги" (6301) до порядку денного поточної сесії
та прийняття його за розглядом після першого читання за основу. 

Шановні колеги, прошу вас підтримати. Дякую вам за увагу. 

Дякую, Євгене Павловичу. 

Шановні колеги, є необхідність обговорити цей законопроект, тому, будь ласка,
запишіться: два – за, два – проти. Будь ласка, все по Регламенту. 

Будь ласка, народний депутат Кривошеєв Ігор Сергійович, фракція політичної
партії "Слуга народу". 

Прошу передати слово Олександру Горенюку. 

Будь ласка, Олександр Горенюк. 

Вітаю, шановні колеги! Законопроект 6103 передбачає для виконавчого органу
місцевого самоврядування обов'язок щодо оголошення проведення конкурсу з
визначення управителя багатоквартирного будинку до 1 березня поточного року у
разі, якщо це не було зроблено минулого року. Проект має на меті завершення
переходу на нові моделі відносин між співвласником багатоквартирних будинків та
управителем. Там, де співвласники поводять себе пасивно і не визначають для себе
модель утримання будинку – ОСББ чи то керуюча компанія, за них це прийматиме
орган місцевого самоврядування на базі конкурсу. 

Я вважаю, що необхідно посилити інформування громадян про проведення конкурсу,
адже це призведе до посилення конкуренції між керуючими компаніями. В Одесі,
наприклад, дуже велика частина послуг, які надаються колишніми ЖКС, зовсім
неякісні. Одесити масово незадоволені, і в мою приймальню майже кожного дня
приходять люди саме з цього питання. 

Тому я пропоную підтримати цей законопроект в першому читанні, проголосувати
"за", бо він суттєво підвищить конкуренцію між керуючими компаніями та дозволить
громадянам України, одеситам отримати більш якісні житлово-комунальні послуги. 

Дякую. 

Дякую. 

Слово надається Олексію Юрійовичу Кучеренку, фракція "Батьківщина". 

Олексій Кучеренко, фракція "Батьківщина", голова Спілки власників житла України.
Шановні колеги, зараз я вам просто хочу пояснити, чому "Батьківщина" не може
голосувати, при всій повазі до пані заступниці міністра, до міністра Чернишова,
за цей закон. Бо, на жаль, шановні "слуги народу", ще до вас в 15-16-му роках
був обраний хибний шлях реформування житлової сфери. Вся мета законів, які були
прийняті, це 417-й Закон про особливості здійснення права власності, Закон про
ЖКП, це мета перекласти проблему капітальних ремонтів і утримання, і
модернізацію житла саме на мешканців, на власників. 

Слава богу, ви тепер зрозуміли, що це не реалізована мета. Але треба сідати і
спокійно переглядати ту хибну реформу, так звану ліберальну, яку зробили
попередники, в тому числі і ваша перша пані міністерка, яку ви нам подарували в
19-му році, для того, щоб зрозуміти, як вийти на державну програму капітальних
ремонтів, на державну програму модернізації. І зрозуміти, звідки ми візьмемо
гроші, зрозуміти, що це не можна покласти на мешканців і тільки на
муніципалітети, зрозуміти, що для цього треба фахово підійти, і зробити, мабуть,
все ж таки відповідальними муніципалітети, органи місцевого самоврядування за
той же житловий фонд, який вони експлуатували багато років і який дали недолугим
законом їм списати з балансів і просто скинути на так званих ефективних
власників. Та немає цих ефективних власників і не скоро будуть без потужної
державної підтримки. 

Тому ми його не підтримуємо. Але, якщо ви його приймете, будемо дуже суттєво
доробляти на друге читання разом з народом. 

Дякую. 

Дякую. 

Шановні колеги, далі народний депутат Кулініч Олег Іванович. 

Прошу передати слово Павлу Бакунцю. 

Будь ласка, Павло Бакунець. 

Шановний пане Голово, шановні народні депутати, особливо, шановні українці,
котрі проживають в квартирах! Ми з вами проживаємо у ХХI столітті, і потрібно
усвідомити, що ті люди, котрі мають у власності квартири, несуть
відповідальність і за сходові клітки, і за горища, і за підвали, і за всю
будівлю. Так, звичайно, сьогодні в країні, особливо по районних центрах не всі
будинки створили об'єднання співвласників, і це катастрофа. 

Катастрофа є в тому, що органи місцевого самоврядування мало комунікують з
людьми, потрібно більше працювати, особливо профільним заступникам по
новостворених громадах, збирати людей і пояснювати, що відповідальність для
власників квартир за будинки лежить на них. Тому потрібно створювати об'єднання
співвласників, а в інакшому випадку законодавець дає можливість органу місцевого
самоврядування призначити вашому будинку управителя, і цей управитель буде
обслуговувати вас утридорога, що буде відзначатися на родинних гаманцях. 

Тому краще створити об'єднання співвласників, взяти на себе відповідальність за
це майно і за ці будівлі, в яких ви проживаєте. А держава вам в цей час також
гарантує відповідні дотації. Наприклад, програма термодернізації, котра є на
кілька мільярдів гривень. Кожне об'єднання співвласників може нею скористатися і
привести свої будинки до відповідних норм для того, аби економити знову ж таки
свої родинні бюджети за оплату за тепло і за інші послуги. 

Тому шановні українці, хто живе в квартирах, об'єднуйтеся. Інакшого шляху немає.

Дякую. 

Слово надається народному депутату Колтуновичу Олександру Сергійовичу, фракція
"Опозиційна платформа - За життя". 

Дякую, шановний пане Голово. 

Шановні колеги, ну, дивіться, щодо досвіду призначення управителів у
багатоквартирних будинках, він, м'яко кажучи, не однозначний. Хто сумнівається,
подивіться досвід Одеси, подивіться, яка там політика в тарифоутворенні, наданні
послуг, і скільки люди реально сплачують. І цю проблему дійсно необхідно
вирішувати. 

Безумовно, ми не будемо приймати участь у підготовці до другого читання даного
законопроекту, тому що, на наш погляд, фундаментальна політика тарифоутворення і
ціноутворення на енергоносії в Україні має бути відмінною. 

Чому? Я нагадаю, обіцяли ж вдвічі зменшити тарифи і ціни на газ, наприклад, для
населення і так далі, приводили певні економічні розрахунки тощо. Що маємо по
факту? По факту маємо суттєве збільшення нарахувань за житлово-комунальні
послуги. 

Приведу кілька розрахунків, дані Державної служби статистики України, які
свідчать, що в листопаді місяці за житлово-комунальні послуги по країні
нарахували 23 мільярди гривень. Що було в листопаді 2019 року? 15 мільярдів
гривень, плюс майже 55 відсотків. Ось як у нас не змінюються тарифи і
нарахування за них на житлово-комунальні послуги. 

Інший момент, візьмемо жовтень місяць. Так само нараховували 16,4 мільярди
гривень, а було 7 два роки назад, тобто плюс 131 відсоток за житлово-комунальні
послуги. Ось як у нас не змінюється платіжка, ось що відбувається у політиці
тарифоутворення. 

Тому, на наш погляд, коли ми з вами піднімаємо питання і вносимо зміни до Закону
"Про житлово-комунальні послуги", як він у нас звучить, це урядовий документ, я
нагадаю, що ми зверталися до уряду щодо відновлення пільгового тарифу на
електроенергію, щодо відновлення тієї справедливої ціни з урахуванням ціни на
газ власного видобутку і інших моментів. Тоді тарифна політика в країні буде
справедливою і платіжка буде підйомною для більшості громадян України. 

Дякую. 

Дякую. 

Шановні колеги, ще слово просить народний депутат Бондар Михайло, і після цього
ми будемо переходити... А, бачу, ще Анна Скороход, і після цього будемо
переходити до голосування. Запросіть народних депутатів до залу. 

Поки Михайло Бондар, потім Анна Скороход, прошу. 

Дякую. Михайло Бондар, "Європейська солідарність". 

"Європейська солідарність" буде підтримувати цей законопроект, але я впевнений,
і вся фракція, що від комітету мали бути би в теперішній час не ті
законопроекти. В час, коли ми імпортуємо електроенергію з Білорусі і Росії, коли
в 2021 році 62 відсотки імпортованої вугільної продукції це є Російська
Федерація, ми мали би приймати закони, які забезпечили би енергобезпеку нашої
держави і захистили би власного виробника і генеруючі компанії, і вугледобувні
компанії. Тому в першу чергу мали би розглядатися ці закони. І якраз Зеленський
несе відповідальність за втрату якраз енергетичної безпеки нашої держави,
підписуючи закони, які дозволяють імпортувати. 

Будь ласка, Скороход Анна Костянтинівна. І після цього переходимо до
голосування. 

Шановні колеги, депутатська група "За майбутнє" підтримує в першому читанні цей
законопроект, адже він абсолютно технічний, і він просто пролонгує термін на
проведення конкурсу для призначення управителя багатоквартирного будинку
місцевою владою. 

Але давайте будемо відвертими, він не вирішує жодних житлово-комунальних
проблем. І, дійсно, правильно сказав мій колега, він просто таким чином, коли ми
все перевели на ОСББ і повішали всі проблеми на ОСББ, ми знімаємо
відповідальність з місцевої влади, з центральної влади і перекладаємо всі ці
проблеми на місцевого жителя, перекладаємо на власників майна. Цього не має
бути, оскільки люди до цього сплачували комунальні послуги, і вони сплачували в
тому числі за капітальні ремонти свого житла, які просто-напросто не
виконувалися. А тому, дійсно, треба змінювати повністю підхід до цієї системи і.

Дякую. 

Шановні колеги, ми завершили обговорення цього законопроекту. Переходимо до
прийняття рішення. Прошу народних депутатів зайняти свої місця. 

Шановні колеги, я ставлю на голосування пропозицію комітету прийняти за основу
проект Закону про внесення змін до розділу VI "Прикінцеві та перехідні
положення" Закону України "Про житлово-комунальні послуги" (реєстраційний номер
проекту 6103). 

Шановні колеги, готові голосувати? Прошу голосувати. 

За - 261 

Рішення прийнято. Дякую, шановні колеги. 

Йдемо далі. Наступний законопроект. Це перше читання, це проект Закону про
внесення змін до деяких законів України (реєстраційний номер 5450). 

Шановні колеги, спочатку давайте я ставлю пропозицію розглянути це питання за
скороченою процедурою. Прошу голосувати. 

За - 229 

Рішення прийнято. 

Я запрошую до слова заступницю міністра освіти і науки Рогову Віру Борисівну.
Віра Борисівна, поки ви йдете, я розумію, може, це не стосується вас, але я
хотів би, щоб і Міністерство освіти і науки, і Кабінет Міністрів врешті-решт
відмовилися від цієї ганебної практики називати законопроекти як проект Закону
про внесення змін до деяких законів України. З закону має бути зрозуміло, про що
цей закон і які суспільні відносини він буде регулювати. 

Дякую. Це я вже вкотре звертаюся до Кабінету Міністрів. Тому, будь ласка,
зверніть увагу на це. 

Будь ласка, я надаю слово заступнику міністра освіти і науки Роговій Вірі
Борисівні. Будь ласка. 

Шановний Голово, шановні народні депутати! 

Розвиток системи позашкільної освіти, орієнтування її на цінності, підвищення
якості, формування ефективної мережі закладів і розширення доступу до
позашкільної освіти є одним з ключових пріоритетів реформування освітньої
галузі. 

В сучасних умовах на позашкільну освіту покладаються нові функції. В першу
чергу, це формування лідера, патріота, успішної конкурентоспроможної
особистості. Зазначене, а також потреба узгодження термінології з Законом
України "Про освіту" урядом внесено на розгляд Верховної Ради України проект
Закону України про внесення змін до деяких законів України. 

Законами України "Про позашкільну освіту" та "Про освіту" позашкільна освіта
визначена однією з складових системи безперервної освіти, що спрямована на
розвиток здібностей здобувачів освіти, задоволення їх інтересів і потреб у
професійному визначенні. 

На сьогодні функціонує понад 1350 закладів позашкільної освіти, у яких
навчається більше 1 мільйона 200 дітей. 

Проект акта урегульовує важливі питання функціонування та розвитку закладів
позашкільної освіти, зокрема: забезпечення якості позашкільної освіти,
розмежування повноважень у сфері позашкільної освіти між органами виконавчої
влади, права та обов'язки учасників освітнього процесу, включення до критеріїв
здобувачів позашкільної освіти осіб, що здобувають фахову передвищу та вищу
освіту, створення безпечного освітнього середовища і конкурсного відбору на
посаду керівника закладу позашкільної освіти. 

Представлений проект закону двічі виносився на громадське обговорення та
допрацьований за участю міжнародної асоціації позашкільної освіти. Прийняття
закону. 

Дякую. Дякую, Віра Борисівна. 

Віра Борисівна, все, час вийшов. Не хочу вас розстроювати. 

Я запрошую до слова співдоповідача, голову Комітету з питань освіти, науки та
інновацій Сергія Віталійовича Бабака. Будь ласка, Сергій Віталійович. 

Доброго дня, шановні колеги! Закон 5450, справді, внесений Кабінетом Міністрів.
Комітет його дуже уважно опрацював з усіма стейкхолдерами. Більшість з них його
підтримують з незначними зауваженнями, які комітет доопрацює разом з усіма нами
до другого читання. 

Тому на своєму засіданні комітет рекомендував законопроект 5450 прийняти за
основу з подальшим доопрацюванням до другого читання. 

Дякую, колеги, і прошу підтримати. 

Дякую, Сергій Віталійович, блискуча доповідь, коротка. Дякую. 

Шановні колеги. Коротка, як назва цього законопроекту, дякую. 

Шановні колеги, є необхідність обговорювати, прошу записатися два – за, два –
проти, будь ласка. 

Будь ласка, слово надається народному депутату Цимбалюку Михайлу Михайловичу,
фракція політичної партії "Всеукраїнське об'єднання "Батьківщина". 

Михайло Цимбалюк, "Батьківщина". Прошу передати слово Івану Кириленку. 

Іван Григорович Кириленко, будь ласка. 

Шановний пане Голово, шановні колеги, удосконалюючи правове поле в сфері освіти,
уряд, на жаль, вніс не зовсім досконалий законопроект, про це свідчать численні
зауваження науково-експертного управління. 

По-перше, правова визначеність багатьох термінів вимагає чіткості, зрозумілості
і однозначності, інакше ряд норм залишаться тільки добрими намірами. Зокрема, а
що це таке "неякісні послуги з харчування" або що таке "безпечність освітнього
середовища з використанням кіберпростору"? Окремі норми закінчуються взагалі
неприпустимим для закону терміном "тощо", зрозуміло, що це канал, за яким все,
що завгодно. 

По-друге, новела щодо формування у здобувачів позашкільної освіти української
громадянської ідентичності, це дуже сильно, актуально, але що це? Треба
однозначно розкрити і зміст, і сутність. 

По-третє, джерела фінансування цієї важливої структурної складової освіти. Вони
широкі, всеохоплюючі і це добре, але ж треба унормувати цю вседозволеність в
залежності від статусу закладу і це логічно, бо є норми Бюджетного кодексу. 

По-четверте, деякі норми законопроекту відсилають до виконавця, яким є держава.
Так ні, друзі, це ж норми Конституції, а не закону, який і покликаний чітко
визначити адресного виконавця, а саме орган, центральний орган виконавчої влади
або органи місцевого самоврядування. Ми підтримаємо в першому читанні з
урахуванням того, що ці недоліки можна виправити до другого читання. 

Дякую. 

Дякую, Іване Григоровичу. 

Слово надається народному депутату України Батенку Тарасу Івановичу, "Партія "За
майбутнє". Будь ласка. 

Констанкевич Ірина Мирославівна, будь ласка. 

Шановні колеги, безперечно, даний законопроект треба підтримати, оскільки
йдеться про врегулювання складних питань, які стосуються позашкілля. І група "За
майбутнє" буде його підтримувати, так як профільний комітет визначив, що
потрібно технічні правки ці підтримати. 

Але, перше, на жаль, ми давно уже чекаємо від уряду Закону про позашкілля,
власне, так як це було передбачено Законом "Про освіту" ще в 2018 році, що
потрібно підготувати окремі профільні закони, які б врегулювали дошкільну
освіту, позашкільну освіту, професійну освіту і таке інше. І якби у нас був уже
цей закон, який ми чекаємо від уряду, то, напевно, не потрібно було б сьогодні
точково врегульовувати питання термінології, понятійної якоїсь системи,
механізмів і такого іншого. 

Тому прошу залу підтримати даний законопроект, оскільки він направду є
технічним, але при цьому наступний крок – це позашкілля, де будуть чітко
виписані соціальні гарантії для працівників позашкілля, збільшення зарплати, як
для усіх інших педагогічних працівників, а не тільки для середньої школи,
належне фінансування не тільки з місцевого бюджету. І якщо оцей соціальний пакет
для працівників позашкілля буде гарантований державою, то я думаю, що у нас
позашкілля буде так само в пріоритеті, як і середня освіта. 

Дякую. 

Дякую. 

Слово надається народному депутату України Забродському Михайлу Віталійовичу,
фракція політичної партії "Європейська солідарність". Будь ласка. 

Прошу передати слово Артуру Герасимову. 

Артур Володимирович Герасимов, будь ласка. 

Шановні колеги, шановні українці! Ви знаєте, от назва цього закону це як
квінтесенція непрофесійності влади Зеленського, яка і є головною причиною, яка
довела країну до того, де ми зараз знаходимося і в економіці, і в енергетиці, і
в оборонній сфері. Бо ви вдумайтеся, закон про закон. Ну, слухайте, і це не
питання тільки до Міністерства освіти і науки. Бо якщо ці нездари не знають,
питання, що виникають, тут є юристи, до Міністерства юстиції, яке давало
погодження на цей закон. І взагалі-то питання виникає до рівня Прем'єр-міністра
і до рівня Кабінету Міністрів, які голосували за цей закон перед тим, як він
потрапив в український парламент. 

Але на відміну від Кабміну Зеленського в "Європейській солідарності" закони
читають. І це дійсно закон, який регулює досить важливі питання позашкільної
освіти, він має бути прийнятий. Так, в ньому ще багато недоліків. Але
"Європейська солідарність" буде підтримувати цей закон в першому читанні, з
урахуванням того, що ми щиро сподіваємося, що до другого читання в комітеті,
який є набагато більш професійним ніж Кабінет Міністрів, який продукує ці
безглузді назви, всі речі будуть враховані. І, дійсно, на виході українська
освіта отримає закон вже, який буде в собі мати ті норми, які реально
позашкільній освіті допоможуть, а не будуть заганяти її в ситуацію, в яку
заганяють по багатьом іншим напрямкам влада Зеленського цю країну. 

Дякую за увагу. 

Слово надається, в мене написано: народний депутат Рахманінов, але я так
розумію, що ви передаєте Інні Романівні, да? Будь ласка. 

Совсун Інна Романівна. 

Інна Совсун, партія "Голос". Шановні колеги, звичайно, що цей законопроект,
попри деяку абсурдність його назви, треба підтримувати. Позашкілля – це важливий
елемент розвитку дитини, і, звичайно, необхідно зробити все можливе, аби
позашкільну освіту можна було здобувати максимально в вільний спосіб. Цей
законопроект намагається вирішити цю проблему. Але я хотіла би звернути увагу на
інші питання, які стосуються зараз теперішньої ситуації в українській освіті. 

У вересні 2022 року до п'ятого класу підуть дітки, які пішли в Нову українську
школу, це дітки, які вчилися за новими програмами, за новими підходами і які
зараз повинні піти в п'ятий клас. Це означає, що вони повинні отримати нових
вчителів-предметників, яких треба перенавчити, в яких треба інвестувати час і
гроші. Нам конче необхідно прослідкувати, аби реформа Нової української школи не
померла при переході з початкової школи до базової школи. 

На превеликий жаль, на сьогодні ми не бачимо активного руху і роботи з боку
Міністерства освіти і науки України в цьому напрямку. Відверто кажучи, я так
само дуже сумніваюся, чи може Міністерство освіти і науки України, яке призначає
очільником профільного директорату людину Табачника, рухати реформу Нової
української школи. На жаль, реалії і загрози зараз є дуже страшними. 

Я би дуже хотіла зараз, користаючись нагодою, звернутися до профільного комітету
з проханням провести комітетські слухання, скористатися нашою можливістю
парламентського контролю і відслідкувати, яким чином зараз відбувається
підготовка до п'ятого класу Нової української школи. Давайте заслухаємо всіх,
хто до цього залучені. Давайте проговоримо про те, які є ризики, щоб потім ми
про це говорили не влітку 2022, коли вже буде пізно, а зараз, коли ще є шанс
виправити і зробити все можливе, аби українці продовжували вірити в реформу
освіти, яка принесе кращу освіту нашим дітям. 

Дякую. 

Слово надається народному депутату України Павленку Юрію Олексійовичу. Будь
ласка, фракція "Опозиційна платформа – За життя". 

Шановний пане Голово, шановні колеги! Без сумніву, важлива тема є в цьому
законопроекті, спрямована на врегулювання низки положень, які стосуються
розвитку діяльності позашкільної освіти. Разом з тим даний законопроект не дає
головної основної відповіді, а як же буде фінансуватися позашкільна освіта,
фінансуватися викладач у позашкільній освіті? Як буде відбуватися система
оновлення позашкільної освіти? 

На жаль, в процесі реалізації реформи так званої децентралізації ми просто
забули про дітей і зараз намагаємося наздогнати ті провали, які відбуваються в
процесі формування, існування і діяльності територіальних громад. І, на жаль,
цей законопроект знову не дає відповіді, як в умовах децентралізації буде
існувати позашкільна освіта. 

Тому я підтримую колег, які говорять про необхідність ґрунтовного доопрацювання
до другого читання даного законопроекту. 

Будь ласка, Роман Грищук, і після цього переходимо до голосування, шановні
колеги. Запросіть народних депутатів. І Білозір. І після цього переходимо до
голосування. 

Шановні колеги, позашкілля важливе, знаєте, від того, ким працює і ким стане
людина, багато залежить те, куди вона ходила в гурток або чим займалася в
позашкільний час. Ми, на щастя, з вами маємо дуже сильну систему позашкільної
освіти, маємо надзвичайно талановитих викладачів. 

Проте, у системи позашкільної освіти є виклики, один з цих викликів – це процес
децентралізації, закриття, оптимізація багатьох закладів позашкільної освіти. Я
хочу звернутися до всіх представників ОТГ, не скорочуйте викладачів, не
закривайте заклади позашкільної освіти, позашкілля – це фундамент нашої освіти.

Щодо цього законопроекту, в першому читанні прошу всіх підтримати, до другого ми
комітетом опрацюємо. 

Дякую. 

Дякую. 

Будь ласка, завершальне слово надаю народній депутатці Білозір Ларисі
Миколаївні, і переходимо до голосування. 

Колеги, а що ми зробили, щоб не закривали позашкілля в громадах? Насправді, от я
дивлюся, що крім... Тут дійсно законопроект уточнює окремі питання забезпечення
позашкільної освіти, але я не бачу тут окрім моніторингу, аудиту, ліцензування,
обов'язків, які визначає цей закон, розширення управління з боку КМУ, я тут не
бачу, а що ми робимо для того, щоб люди не поневірялись і не отримували ці
мізерні зарплати, і що ми робимо для того, щоб не закривалися заклади
позашкілля, будинки дитячої творчості та юнацтва. Сьогодні 90 відсотків дітей
позашкілля отримують освіту тільки в містах, сільські діти втрачають цю
можливість. І тому в своїй законотворчій діяльності уряд, в принципі, і депутати
упускають дошкілля комплексне та позашкілля з поля зору і применшують його
важливість. Такі закони, вони є не, знаєте, неґрунтовні і... 

Дякую. 

Шановні колеги, переходимо до прийняття рішення. Шановні колеги, єдине, що
справедливості заради треба сказати, що такі назви були у парламентах всіх
скликань, і це практика, з якою треба завершувати. З процедури? 

Шановні колеги, я ставлю на голосування пропозицію комітету прийняти за основу
проект Закону про внесення змін до деяких законів України (реєстраційний номер
проекту 5450) 

Готові голосувати? Прошу голосувати. 

За - 269 

Рішення прийнято. 

Дякую, колеги, за підтримку цього законопроекту. 

Наступне, у нас два законопроекти. У нас залишається 10 хвилин, але я продовжую
одразу час щодо завершення цього законопроекту, якщо встигнемо – наступного,
тому що там немає поправок, це друге читання. Ми не встигаємо. Я вас дуже прошу,
у нас 10 хвилин залишилося. 

Ми переходимо до розгляду питання реєстраційний номер проекту 5461, 5461-1. Це
проект Закону про внесення змін до Закону України “Про освіту” щодо встановлення
відповідальності за передачу академічних творів із порушенням принципів
академічної доброчесності. 

Я ставлю пропозицію розглянути це питання за скороченою процедурою. 

За - 227 

Рішення прийнято. 

Я запрошую до слова автора першого законопроекту Совсун Інну Романівну, це
законопроект 5461, будь ласка. 

Інна Совсун, партія "Голос". Шановні колеги, вашій увазі пропонується
законопроект, розроблений мною спільно з іншими авторами. В тому числі окремо
хочу подякувати Юлії Гришиній з партії "Слуга народу", які долучились до
розробки законопроекту з дуже складною і, я думаю, не до кінця зрозумілою
назвою. Законопроект називається "щодо посилення відповідальності за порушення
принципів академічної доброчесності". Попри складну назву, ідея цього
законопроекту максимально проста. 

Я звертаюсь до тих, хто нас зараз слухає, і до колег в залі. Візьміть телефони,
наберіть в гуглі дуже просте словосполучення: дисертація на замовлення. Ви
знайдете сотні сайтів, які пропонують таку послугу. На превеликий жаль, на
сьогодні це є проблемою не просто для української освіти, в міжнародному
академічному полі Україна зараз є відомою як одна з країн, яка чи не найчастіше
продукує написання академічних текстів на замовлення. 

Ось це "дисертація під ключ" – це є порушення, "курсова на замовлення" – це
порушення. І це порушення, яке не може виявити окрема викладачка. Я як
викладачка в університеті я можу перевірити на плагіат, але у випадку, якщо
людина замовила і оплатила окремо написану працю, перевірити викладачка цього не
може. 

Тому що пропонує цей законопроект? Він насправді пропонує дуже просту річ:
визначити це як тип порушення для того, аби вже в подальшому розвивати
законодавство. І є дискусія з Комітетом правоохоронної діяльності, аби зрештою
ми могли карати за це правопорушення в першу чергу компанії, які на цьому
заробляють мільйони, заробляють на тому, щоб обманювати, заробляють на тому,
щоби продавати фактично дипломи. 

Це не складний законопроект, він вирішує дуже точкову проблему, але дуже
важливу, він відновлює справедливість, він відновлює довіру до системи
української освіти. І я спільно з іншими авторами дуже прошу його підтримати. 

Дякую. 

Дякую. 

Слово надається автору альтернативного законопроекту народному депутату України
Лукашеву Олександру Анатолійовичу. Будь ласка, Олександр Анатолійович. 

Доброго дня, шановні колеги! Лукашев Олександр. Хотів би представити на ваш
розгляд альтернативний законопроект щодо внесення змін до Закону України “Про
освіту” в частині посилення відповідальності за порушення принципів академічної
доброчесності (реєстраційний номер 5461-1). 

Шановні друзі, наш український парламент чи не найперший в світі за своїм
науковим потенціалом, оскільки за кількістю кандидатів і докторів наук ми значно
випереджаємо наших колег по світу і по Європі. Але тут є інша проблема, яка є
предметом і основного законопроекту, підтриманого комітетом, і нашого
альтернативного, який ми розробили спільно з колегами. Нам необхідно позбавитися
цього суспільного і наукового зла, яким є академічна недоброчесність, а саме
подання здобувачами наукових ступенів текстів, авторами якими вони не виступають
і не є. 

Тому ми закликаємо колег підтримати саме наш законопроект, оскільки ми
пропонуємо запровадити термін "академічний текст", який на сьогодні
використовується в Постанові Кабінету Міністрів, що регулює діяльність
Національного репозитарію академічних текстів. І, крім того, наш законопроект
підтриманий і Міністерством освіти і науки України, і, крім того, Інститутом
законодавства Верховної Ради України, а також Національною академією
педагогічних наук України. 

Тому сподіваємося на вашу підтримку і продовження фахової дискусії. Дякую. 

Дякую. 

Слово надається голові Комітету з питань освіти, науки та інновацій Сергію
Віталійовичу Бабаку. Будь ласка, Сергій Віталійович. 

Доброго дня, ще раз, шановні колеги! Закон справді потрібний і він тільки
починає регулювати сферу, у якій у нас, на жаль, є певні проблеми. 

Комітет розглянув обидва закони – і основний, і альтернативний, і рекомендує
прийняти за основу проект Закону 5461. Тому що це по суті комітетський закон,
над ним працювала більша частина комітету. Тому прошу підтримати за основу. 

Дякую. 

Дякую. 

Шановні колеги, є необхідність обговорити? Немає необхідності обговорювати. 

Шановні колеги, тоді, з вашого дозволу, приготуйтеся до голосування. Я ставлю
пропозицію комітету прийняти за основу законопроект № 5461, це проект Закону про
внесення змін до Закону України “Про освіту” щодо встановлення відповідальності
за передачу академічних творів із порушенням принципів академічної
доброчесності. 

Шановні колеги, готові голосувати? Готові? Прошу голосувати. 

За - 250 

Рішення прийнято. Вітаю, колеги. 

Колеги, і ми домовлялися, що завершальним сьогодні буде голосування в другому
читанні проекту Закону про внесення змін до Закону України "Про вищу освіту"
щодо оприлюднення щорічного звіту керівника закладу вищої освіти та цільових
показників діяльності закладу вищої освіти (реєстраційний номер проекту 5685-д).

Я запрошую Сергія Віталійовича. Будь ласка, Сергій Віталійович, голова Комітету
Верховної Ради України з питань освіти, науки та інновацій. 

Шановні колеги, наскільки мене повідомили, ніхто не буде ставити свої поправки.
Ніхто. Ми можемо голосувати? Дякую. 

Шановні колеги, прошу, займіть свої місця. 

Готові голосувати? Шановні колеги, прошу голосувати. 

За - 262 

Рішення прийнято. Закон прийнятий в цілому. Вітаю, колеги. 

Покажіть, будь ласка, по фракціях. 

Шановні колеги, пленарне засідання Верховної Ради оголошую закритим. Завтра ми
продовжимо роботу о 10 годині. Дякую. 

Шановні колеги, займіть, будь ласка, свої місця, приготуйтесь до реєстрації. Ми
очікуємо матеріали від Апарату, щоб правильно зачитати все там. 

Друзі, ще одну секундочку. Зараз мені принесуть текстовку вже кінцеву, яка
узгоджена з усім, і ми почнемо. 

Шановні народні депутати, відповідно до пункту 31 частини першої статті 85
Конституції України до повноважень Верховної Ради України належить затвердження
протягом двох днів з моменту звернення Президента України Указу про введення
воєнного стану в Україні або в окремих її місцевостях. 

Згідно з пунктом 20 частини першої статті 106 Конституції України Президент
України приймає, відповідно до закону, рішення про введення воєнного стану в
Україні або в окремих її місцевостях у разі загрози нападу, небезпеки державної
незалежності України. 

Згідно із пунктом 31 частини першої статті 85 Конституції України, пункту 20
частини першої статті 106 Конституції України, статті 5 Закону України про
правовий режим воєнного стану Президент України сьогодні вніс на розгляд
Верховної Ради України проект Закону про затвердження Указу Президента про
введення воєнного стану в Україні. 

Відповідно до статті 189 Регламенту Верховної Ради України питання про
затвердження Указу Президента України про введення воєнного стану в Україні або
в окремих її місцевостях розглядається Верховною Радою без голосування щодо
включення його до порядку денного за процедурою першого читання та прийняття в
цілому. 

Шановні колеги, це така загальна інформація. Я попрошу зараз ми проведемо
реєстрацію. 

Шановні колеги, підготуйтесь до реєстрації. Будь ласка, вставте картки,
підготуйтеся до реєстрації. 

Шановні колеги, нагадую, що... Секундочку. Шановні колеги, прошу приготуватись.
Шановні колеги, прошу вставте картки, зараз проведемо реєстрацію натисканням
зеленої кнопки. Готові? 

Шановні колеги, прошу народних депутатів реєструватися. 

В залі зареєстровано 282 народних депутати. Позачергове пленарне засідання
оголошую відкритим. 

Шановні колеги, ще раз давайте, щоб я зачитав. Відповідно до 31 частини першої
статті 85 Конституції України до повноважень Верховної Ради України належить
затвердження протягом двох днів з моменту звернення Президента України Указу про
введення воєнного стану в Україні або в окремих її місцевостях. 

Згідно з пунктом 20 частини першої статті 106 Конституції України Президент
України приймає відповідно до закону рішення про введення введення воєнного
стану в Україні або в окремих її місцевостях у разі загрози нападу, небезпеки
державної незалежності України. 

Згідно з пунктом 31 частини першої статті 85 Конституції України, пункту 20
частини першої статті 106 Конституції України, статті 5 Закону України "Про
правовий режим воєнного стану" Президент України сьогодні 24 лютого вніс на
розгляд Верховної Ради України проект Закону про затвердження Указу Президента
про введення воєнного стану в Україні. Відповідно до статті 189 Регламенту
Верховної Ради України питання про затвердження Указу Президента про введення
воєнного стану в Україні або в окремих її місцевостях розглядається Верховною
Радою без голосування щодо включення його до порядку денного та без комітету, за
процедурою першого читання прийняття закону в цілому. 

Шановні колеги, пропонується, щоб був виступ Секретаря РНБО. Після цього без
ніяких обговорень ми перейшли до прийняття рішення. Підтримуєте? Немає
заперечень? 

Шановні колеги, слово для доповіді надається Секретарю Ради національної безпеки
і оборони Олексію Мячеславовичу Данілову. 

Будь ласка. 

Шановні депутати, шановні громадяни нашої країни! 

Сьогодні о п'ятій годині ранку Російська Федерація фактично оголосила війну
нашій незалежній країни. 

Російські війська сьогодні атакували наші мирні міста і села. Сьогодні о 5
годині ранку розпочалися бої на кордонах нашої країни. 

Сьогодні о 5:30 ранку Президент України зібрав засідання Ради нацбезпеки і
оборони України, на якому терміново було прийнято рішення про введення
військового стану в нашій країні. 

Я вас дуже прошу підтримати це рішення, цей Указ Президента, нам це конче
необхідно. Наші військові зараз ведуть бої, ведуть сьогодні оборону, всі
знаходяться на своїх місцях, ми свою країну нікому не віддамо. Це наша країна і
ми її будемо захищати. 

Я хочу звернутися до всіх громадян нашої країни: зберігати спокій, не треба
панікувати. Ми свідомі того, що треба робити. На сьогоднішній день зранку
Президент мав розмову з Президентом Сполучених Штатів Джоном Байденом, мав
розмову з Великобританією, з Францією, з усіма провідними країнами. Ми не одні в
цій боротьбі. Ми розуміємо, що нам треба робити. 

Головне: на сьогоднішній день, шановні друзі, сектор безпеки і оборони планує
свої завдання згідно чинного законодавства. 

Дякую за увагу. 

Дякую. 

Шановні колеги, відповідно до пункту 31 частини першої статті 85 Конституції
України, статтей 189, 190 Регламенту Верховної Ради України, статті 5 Закону
"Про правовий режим воєнного стану" ставлю на голосування для прийняття в цілому
проект Закону України (реєстраційний номер 7111) про затвердження Указу
Президента України "Про введення воєнного стану в Україні" 

Шановні колеги, прошу народних депутатів голосувати. 

За-300 

Рішення прийнято. 

Покажіть по фракціях, будь ласка. Дякую. 

Шановні народні депутати. Героям Слава! 

Шановні народні депутати! Одну секундочку. 

Шановні народні депутати, ми маємо проголосувати ще одне процедурне рішення, я
пропоную продовжити це пленарне засідання не закривати його зараз. Надати право
мені як головуючому визначати час, місце проведення і спосіб голосування в
подальшому на пленарному засіданні Верховної Ради України. 

Шановні колеги. Що, що? 

Мені або Першому заступнику чи заступниці Верховної Ради України. 

Сприймається таке рішення, шановні колеги? Прошу вас проголосувати за таку
пропозицію. 

За-299 

Рішення прийнято. 

Даю доручення Апарату Верховної Ради України за результатами прийнятого
парламентом рішення оформити текст відповідної постанови та подати на підпис. 

Шановні колеги, відповідно до цього, це розуміється, що я під час цих засідань
можу оголошувати і подальші перерви. Ви розумієте це. 

Шановні колеги, я вас прошу, всі народні депутати залишаються в Києві. 

Шановні колеги, всі народні депутати залишаються в Києві. Я вас дуже прошу, за
необхідності ми маємо бути готові негайно зібратися у визначеному місці у
визначений час і працювати задля української держави. Хто поїхав – той зрадник.

Шановні колеги! Слава Україні! 

Я збираю голів фракцій. 

Оголошення: в Ірини Геращенко не спрацювала картка, вона проголосувала "за". 
